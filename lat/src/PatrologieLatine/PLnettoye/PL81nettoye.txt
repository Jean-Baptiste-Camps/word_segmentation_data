
PATROLOGIAE TOMUS LXXXI.

SANCTI ISIDORI HISPALENSIS

TOMI PRIMUS ET SECUNDUS.


PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXXXI.


SANCTI ISIDORI HISPALENSIS



TOMI PRIMUS ET SECUNDUS.
uENEUNT QUATUOR uOLUMINA 28 FRANCIS GALLICIS.

PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume title page


SANCTI ISIDORI

HISPALENSIS EPISCOPI

OPERA OMNIA

ROMAE ANNO DOMINI MDCCXCuII EXCUSA RECENSENTE FAUSTINO AREuALO, QUI ISIDORIANA PRAEMISIT; uARIORUM PRAEFATIONES, NOTAS, COLLATIONES, QUA ANTEA EDITAS, QUA TUNC PRIMUM EDENDAS, COLLEGIT; uETERES EDITIONES ET CODICES MSS. ROMANOS CONTULIT, NOuA NUNC ET ACCURATIORI EDITIONE DONATA PRETIOSISSIMISQUE MONUMENTIS AUCTA ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIMUS.
uENEUNT QUATUOR uOLUMINA 28 FRANCIS GALLICIS.

PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN PRIMO S. ISIDORI OPERUM TOMO CONTINENTUR.

Isidorianorum pars prima. 	Col. 9
Isidorianorum pars secunda. 	305




uolume title page


SANCTI ISIDORI.

HISPALENSIS EPISCOPI

OPERA OMNIA

ROMAE ANNO DOMINI MDCCXCuII EXCUSA RECENSENTE FAUSTINO AREuALO, QUI ISIDORIANA PRAEMISIT; uARIORUM PRAEFATIONES, NOTAS, COLLATIONES, QUA ANTEA EDITAS, QUA TUNC PRIMUM EDENDAS, COLLEGIT; uETERES EDITIONES ET CODICES MSS. ROMANOS CONTULIT, NOuA NUNC ET ACCURATIORI EDITIONE DONATA PRETIOSISSIMISQUE MONUMENTIS AUCTA ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS SECUNDUS.
uENEUNT QUATUOR uOLUMINA 28 FRANCIS GALLICIS.

PARISIIS, uENIT APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN SECUNDO S. ISIDORI OPERUM TOMO CONTINENTUR.

Isidorianorum pars tertia. 	Col. 573
Isidorianorum pars quarta. 	763
Appendices ad Isidoriana. 	935





Main uolume text




[ISIDORIANA.]





EMINENTISS. ET REuERENDISS. PRINCIPI, ET D. D. FRANCISCO ANTONIO DE LORENZANA ET BUTRON S. R. E. PRESBYTERO CARDINALI, ARCHIEPISCOPO TOLETANO, HISPANIARUM PRIMATI, ET GENERALI INQUISITORI CANCELLARIO MAIORI CASTELLAE, REGI A CONSILIIS STATUS, PRAECLARI REGII ORDINIS HISPANICI CAROLI III, MAGNA CRUCE INSIGNITO, ETC. FAUSTINUS AREuALUS.

Quod diu multumque doctissimi quique exoptabant, Ut Isidori sanctissimi Hispalensis pontificis opera eo cultu eoque ordine, qui etatem hanc nostram deceret, denuo in lucem prodiret, id post tot irritos plurimorum conatus quod ego prestare in me receperim, in uarias fortasse reprehensiones incurram. uerum nichil ea de causa ab incepto deterritus, te auctore, et auspice, princeps eminentissime, in quo uno et spes et ratio studiorum meorum est omnis reposita, maius etiam quiddam, quam quantum aliorum uotis satis esse posset, aggredi sum ausus. Cum enim multi preclara doctrina, et ingenio uiri cum patrum et maiorum memoria, tum hac etiam nostra siue in Operum omnium S. Isidori, siue in huius uel illius tantum editionem perpoliendam absoluendamque diligenti studio incubuerint, quorum commentationes partim prelo ille quidem subiecte, sed disperse, et raro obuie sunt, partim adhuc mss. latebant, non satis me aut caritati pietatique aduersus Hispanie nostre Doctorem, aut grato animo aduersus eos qui res gestas eius lucubrationesque illustrarunt, facturum esse existimaui, nisi omnia aliorum eiuscemodi scripta, suis queque locis apte disposita, in unum ueluti corpus colligerem, et, sicubi opus esse uideretur, ad ueri normam reuocarem. Ita profecto fiet, ut adiectis iis que pro mea uirili parte adiicienda esse censui, hec mea unius editio instar aliarum omnium haberi possit. Quod meum consilium si tibi, princeps eminentissime, probabitur, uel potius quoniam probari tibi iam intellexi, non dubito quin illud etiam ceteri omnes, uel iisdem que me mouerunt, rationum momentis compulsi, uel iudicii tui prerogatiua incitati, libentibus animis probaturi sint: atque adeo reliquis tuis immortalibus in optimarum artium studia meritis Isidoriana noua editio, ut auguror et opto, ueluti cumulus accedet: nomenque tuum, cui nichil ad commendationem amplitudinemque quod addi possit, fecisse reliquum uideris, tamen inclarescet illud quidem aliquanto magis, non minus inter illos qui sacras litteras patrocinio suo fouerunt, quique sui memores alios fecere merendo, quam inter eos, qui earumdem litterarum studia ad perennem nominis recordationem famamque excoluerunt. Deus te, eminentissime cardinalis, et presul amplissime, litteratis uiris Christiane reipublice, atque Hispanie cum primis nostre, cuius tam magnum lumen es, sospitem incolumemque seruet quam diutissime. Ita uouebam. Ex Urbe, Kalend. Ianuar. anni 1796.





ISIDORIANA, SIuE IN EDITIONEM OPERUM S. ISIDORI HISPALENSIS PROLEGOMENA.



Pars prima. DE uITA, REBUS GESTIS, ET DOCTRINA S. ISIDORI. DEQUE EDITIONIBUS OMNIA EIUSDEM OPERA COMPLECTENTIBUS.



CAPUT PRIMUM. Accurata operum S. Isidori editio difficillima. Methodus in his Prolegomenis adhibita.


1. Periculose plenum opus alee aggredior. Liceat enim mihi id nunc prefari, quod potui etiam tum, cum ad ueterum scriptorum opera cum manuscriptis exemplaribus conferenda primum me accinxi;  sed nunc certe grauioribus etiam de causis profiteri ausim, in hoc studiorum genere plus laboris ac difficultatis inesse, maioremque doctrine copiam requiri, quam uulgo ii putant qui aut nunquam ipsi experti sunt, aut ne de uera quidem doctrine laude iudicare possunt. Franciscus Robertellus, qui de arte siue ratione corrigendi antiquorum libros disputationem  edidit, Perridiculi, inquit, multi nostra etate uideri possunt, qui, cum nullius rei notitiam habeant, profiteri se librorum correctores audent, cum tamen corruptores potius sint appellandi. Atque utinam lege aliqua esset interdictum, ne omnibus id liceret. Primum igitur id statuamus, in hac nostra arte requiri infinitam quamdam eruditionem 2 in eo qui emendatorem se librorum dici cupit: multa legerit oportet, multa audierit, multa triuerit usu, recentiores etiam euoluerit.

2. Etsi enim antiquorum scripta ad ueteres libros religiose exigenda sunt, ut temere ab eis recedere nefas sit, tamen cum ipsa exemplaria plerumque inter se uarient, sepe etiam aperte sint mendosa, his uti coniiciendi rationibus, et regulis necesse est,  quas eiuscemodi artis periti magistri prescribunt. Cum autem coniecture fieri soleant aut additione, aut ablatione, aut transpositione, aut extensione, aut contractione, aut distinctione, aut copulatione, aut mutatione, quis ita cecus sit, quin uideat, neutiquam id perfici posse sine exacta quadam notitia cum scriptionis antique, cum uerborum et locutionum antiquarum, cum ipsius antiquitatis, cum denique argumenti quod scriptor antiquus tractandum aut explanandum suscepit?

3. Quod si in quibusuis aliis ueteribus scriptoribus recensendis obuia est istiusmodi difficultas, quid de nostro Hispalensi Isidoro existimabimus, quem uel alterum uarronem cum Braulione Cesaraugustano episcopo, uel cum aliis Plinium Christianum iure  possis appellare, Plinio etiam magna ex parte locupletiorem? Nihil enim Isidorus intentatum reliquit: facultates omnes attigit, scientias humanas diuinasque pertractauit, scriptores ueteres profanos et sacros euoluit, atque in suum usum descripsit; nec contentus etymologico suo opere scientiarum encyclopediam comprehendere, multa singillatim in sacrarum litterarum interpretatione disseruit, multa in omni alio theologie genere, multa in philosophicis atque astronomicis argumentis multa in re litteraria, chronologica, et historica.

4. Ut autem Isidorus ex antiquioribus egregie profecit, ac multa antiquitatis monumenta, que frustra alibi queras, nobis conseruauit, ita uicissim qui post Isidorum floruerunt, presertim ecclesiastici  scriptores frequentissime Isidori fontibus hortulos suos irrigarunt. Ex quo sane laboriosior et implicatior redditur operum eius recognitio: neque enim solum pre manibus et oculis uetusta exemplaria Isidori habenda sunt, sed etiam identidem aut ad illos scriptores recurrendum est qui Isidoro facem pretulerunt, aut ad hos quibus preluxit Isidorus. His omnibus inter se collatis sepe 3 fit, ut Isidorus ex aliis illustretur, interdum etiam ut alii ex Isidoro corrigantur.

5. Quoniam uero librorum ueterum manuscriptorum copia et delectus in hanc rem potissimum facit, et olim quidem Isidorus Matriti ex multis antiquis exemplaribus Hispanicis, deinde etiam Parisiis ex  aliis Gallicis recensitus in publicam lucem et utilitatem prodiit, percommodum mihi accidit, quod, cum multe preterea aliorum collationes ad me deuenerint, precipuum meum onus fuerit bibliothecas Romanas, ab aliis preteritas, excutere, et innumeros antiquissimos mss. Codices, qui in eis asseruantur, ad examen studiose reuocare. Spicilegium Romanum id, si uis, appellabo, ne pars ulla glorie preclaris illis uiris qui primi in hac palestra desudarunt, detracta esse uideatur. Sed tamen ad copiam exemplarium mss. Isidori quod attinet, tot mihi uni in uaticana aliisque Romanis bibliothecis uidere, et euoluere contigit, quod cuncti Operum Isidori editores non recensent, ne illis quidem exceptis que u. C. Franciscus Antonius Zaccaria in adumbratam  suam Isidori editionem iam pridem uel contulerat ipse, uel ab aliis conferri curauerat: quorum ad me delate sunt collationes, ut paulo ante innui, et postmodum distinctius explicabo.

6. Laudes Urbis hac in parte Petrus Lazerus, excellenti uir doctrina et ingenio preditus, uere predicauit in prefatione ad S. Brunonis Astensis commentarium super quatuor Euangelia. Urbem hanc, inquit, omnium principem, que multis preclarissimisque rebus communi hominum iudicio ceteras antecellit, hac ego nulli arbitror quantumuis amplissime ornatissimeque concedere: quod plurimas habet instructissimasque bibliothecas, Codicum presertim mss. copia abundantes; ut ex hoc quasi litterario penu multa Grecorum, Latinorum, exterarum gentium opera,  multa presertim doctissimorum Ecclesie Patrum scripta, uel ab interitu uindicata in lucem aspectumque hominum prodierint, uel maculis quibus inquinata apparuerant detersis, ad eum quem ab auctoribus suis splendorem habuerunt, et natiuam ueluti elegantiam potuerint eruditorum uirorum opera reuocari. Quod quidem ego non colligi modo posse, puto ex maioribus, et insignibus eiusdem bibliothecis, quas exteri ipsi homines peritissimi harum rerum, Mabillonius, Montfauconius aliique commendarunt, et quantum sint uel edificii magnificentia 4, uel librorum copia, uel Codicum mss. prestantia eximie, nemo paulo eruditior ignorat; sed maxime ex minoribus aliis quibusdam, que uix in hominum famam cognitionemque peruenerunt. Adeo nulla est que non rarum aliquid representare  atque excellens ad litteratorum hominum utilitatem et litterarum incrementum possit.

7. Ita preloquebatur Lazerus, cum Brunonis quod dixi commentarium e uetustis bibliothece Collegii Romani membranis in publicam lucem emitteret. Ac portenti quidem simile est, quot mihi antiquissimi Isidori Codices in Urbis bibliothecis, sed maxime in uaticana occurrerint. Utinam tantum mihi de me sperare licuisset, ut eos omnes per otium cum operibus iam excusis conferre uacaret. Sed quoniam, ut aiebat ille, bona male usus sententia, uite summa breuis spem nos uetat inchoare longam, festinandum fuit, ne, quod aliis in Isidoro illustrando laborantibus contigit, mihi etiam contingeret: qui dum  omnia consectari et complecti conati sunt, nichil extricarunt. Eoque etiam magis maturandum fuit, quia periculum erat, ne, si ego cessarem, non solum mee in Isidorum lucubratiuncule, sed etiam aliorum labores, quos ab interitu uindicare in me suscepi, penitus euanescerent.

8. Igitur cum in singulis Isidori operibus recognoscendis antiquissima et prestantissima queque exemplaria sedulo peruolutauerim, cetera in locis obscuris et difficilibus consuluerim, cum diligenter scripta omnia que nondum typis impressa sunt, et in mss. Codicibus Isidorum auctorem referunt, inuestigauerim, descripserim, collegerim, opera ipsa iam edita non contemnendis auctariis compleuerim: cum innumeros criticos coniecturarum, probabilium,  aduersariorum, commentariorum, annotationum auctores, qui in antiquis qua sacris, qua profanis scriptoribus explicandis cum laude uersati, sepe Isidorum testem excitant, studiose perlustrauerim, tempus iam adesse ratus sum, quo immensam quamdam rerum siluam, ac pene dixerim farraginem, certo ordine collocarem, ac mea alienaque suis queque locis distribuerem. Ita enim statuo, que ad Isidori explanationem et emendationem pertinent, ea omnia ab uno quamuis doctissimo homine uix ac ne uix quidem colligi posse: neque uero a multis, nisi unus aliquis priuatas suas opes palam depromat, quibus alii alias, ut sese dabit occasio, adiungant.

9. Quod 5 ut commodius fiat, editionem omnium operum Isidori adornare aggredior, in qua cum multa  sint noua, tum nichil eorum desideretur, que in precedentibus editionibus locum habuerunt. Quisnam autem opportunus ordo in tanta rerum uarietate adhiberi poterit? Quibus uinculis tam disparata membra colligabuntur? Dicam in Prolegomenn fine, quid in operum Isidori, adiunctarumque notationum ordinanda editione obseruandum sit: nunc in Prolegomenis quid agendum sit, paucis exponam.

10. uetera monumenta, que ad Isidorum propius accedunt, deque eius uita, gestis, obitu sermonem habent, accurate descripta exhibebo, ad codices mss. recognita, et obseruationibus illustrata. Hec fundum ad seriem uite S. Isidori texendam prestabunt. Tum de multis rerum capitibus, que iam pridem in controuersiam uocata sunt, peculiares disquisitiones instituam.  Agam deinde de Isidori doctrina, auctoritate, laudibus. Editiones operum distinctius commemorabo, adiunctis etiam editorum prefationibus, atque ipsis adeo epistolis dedicatoriis. Conatus aliorum ad nouam editionem procurandam, copias preterea quas in eam rem apparauerant singillatim exponam.

11. Tum ad Isidori opera enumeranda, et uera a falsis distinguenda pergam, premissis antiquis eiuscemodi operum catalogis. De singulis seorsum disputabo; et quenam ab aliis separata, typis excusa prodierint, admonebo, nichilque etiam harum peculiarum editionum a presenti ut absit, operam dabo. Postremo ueterum librorum mss., quibus adiutus sum, recensionem adornabo non perfunctoriam, et que fortasse  utilis esse possit ad historiam litterariam quibusdam in partibus illustrandam.



CAPUT II. Regule S. Leandri ad Florentinam sororem caput ultimum, in quo de patria, parentibus, et fratribus S. Isidori agitur, cum exemplaribus editis, et Mss. Gothicis collatum.

1. »Iam ad portum nauem orationis dirigimus, et, emenso dictorum pelago, in littore quiescendi anchoram ponimus: flatu tamen caritatis tue iterum in fluctibus uerborum reuehor. Te queso 6, soror Florentina, per beatamque Trinitatem unice diuinitatis obtestor, ut, que de terra tua, et de cognatione tua cum Abraham egressa es, cum uxore Loth non respicias retro , ne efficiaris exemplo  malo documentum aliarum ad bonum; et ne in te alie uideant quod in se caueant: illa uero aliis facta est condimentum sapientie, sibi uero simulacrum stultitie: sibi enim nocuit male factum, aliis profuit exemplum contrarium. Ne te unquam reuerti ad genitale solum sollicitet cogitatio, ubi, si te Deus habitare uoluisset, non inde eiiceret. Sed quia utile proposito tuo fore prospexit, bene, sicut Abraham a Chaldeis, et tanquam Loth, te abstraxit a Sodomis. Denique errorem meum ipse fateor, me communem matrem sepe allocutum, nosse cupiens, si uellet reuerti ad patriam. Illa autem, que se nouerat Dei uoluntate causa inde salutis exisse, sub diuina obtestatione dicebat: Nec uelle se uidere, nec unquam uisuram illam patriam esse. Et cum magnis dicebat  fletibus: Peregrinatio me Deum fecit agnoscere, peregrina moriar, et ibi sepulturam habeam, ubi Dei cognitionem accepi. Teste Iesu, hoc in eius experiisse desideriis memor sum, ut, etiamsi diu uiueret, patriam illam non reuiseret. Tu, queso, caue, soror Florentina, quod mater timuit, et malum quod illa experta fugit tu prudenter euita.

2. »Miserum me! doleo, qui ibidem communem fratrem transmisi Fulgentium, cuius pericula iugi formidine pertimesco. Tutior tamen erit, si tu securior, et absens pro illo oraueris. Ea inde arte abstracta es, ut si ibidem nata fueris, non memineris. Nulla est recordatio que moueat desideriis animam; et beata es, que ignoras quod doleas. Ego tamen expertus loquor, sic perdidisse statum et speciem  illam patriam, ut nec liber in ea quisquam supersit, nec terra ipsa solita sit ubertate fecunda; et non sine Dei iudicio: terra enim, cui ciues erepti sunt, et concessi extraneo, mox ut dignitatem perdidit, caruit et fecunditate. uide, soror Florentina, quod te pauens, merensque conueniam, ne te serpens preripiat a paradiso; et in eam ponat terram, que spinas et tribulos germinat, de qua rursum si uelis manum extendere, et lignum uite edendum assumere, non permittaris attingere. Testor enim te cum propheta, et, conscio Iesu Christo, admoneo dicens: Audi, filia, et uide, et inclina aurem tuam, et obliuiscere populum tuum, et domum patris tui, quia concupiuit rex speciem tuam, et ipse est 7 Dominus Deus tuus . Nemo mittens manum suam in aratro et respiciens retro, aptus est regno Dei.« 

3. »Noli ab eo auolare nido quod inuenit turtur ubi reponat pullos suos . Simplicitatis filia es, que Turture matre nata es. In eadem una persona complurium necessitudinum uteris officio. Turturem pro matre respice: Turturem pro magistra attende: et, que te Christo quotidie affectibus generat, cariorem, qua nata es, reputa matrem; ab omni procella, ab omni mundano turbine in eius te sinibus conde. Sit tibi suaue eius lateri adherere: sit tibi dulce eius gremium iam prouecte, quod erat infanti gratissimum.«

4. »Postremo carissimam te germanam queso, ut mei orando memineris, nec iunioris fratris Isidori  obliuiscaris, quem quia sub Dei tuitione, et tribus germanis superstitibus parentes reliquerunt communes, leti, et de eius nichil formidantes infantia ad Dominum commearunt. Quem cum ego ut uere filium habeam, nec temporale aliquid eius caritati preponam, atque in eo pronus dilectione recumbam; tanto eum carius dilige, tantoque Iesum exora pro illo, quanto nosti eum a parentibus tenerius fuisse dilectum. Certus sum, quod flectat pro nobis aures diuinas tua uirginalis oratio: et, si pactum, quod cum Christo pepigisti seruaueris, bene agenti tibi debetur corona, et exhortanti Leandro prestabitur uenia; et, si perseueraueris usque in finem, salua eris. Amen.«

5. uarias has lectiones Florezius tom. IX Hisp. sacr., append. 5, adiecit e duobus mss. exemplaribus  Gothicis, altero bibliothece regie Matritensis, altero S. Aemiliani Cucullati, siue de la Cogolla, ut dicunt; et ex editionibus Sandoualii, Tamayi, et Holstenii. Sandoualius et Tamayus, et immenso dietorum. Tam., uerborum reuertor. Tam., inde eiecisset. Mss. Gothici codices, uelit reuerti. Sand. et Tam., experta fugit.

6. Holstenius et Nic. Antonius in elogio S. Fulgentii, num. 12, Biblioth. uet. Hisp., Ea inde etate. Mss. ea inde arte. Sand., si perdidisse. Sand., Tam., uite ad edendum. Sand. et Tamayus in eius pronus. Sand., Tam., parentibus terrenis.

7. Adde his, si placet, nonnullas meas obseruationes. Holstenius num. 1 habet per beatam quoque. Ibid. Holst., te abstraxit, pro quo Florezius edidit te adtraxit.  Ibid. Holst. sepulcrum habeam. Num. 2 Holst., ut uel si ibidem. Ibid. coniiciebam de qua sursum si 8 uelis, etc. Ibid. Holst., in aratrum. Num. 3 Florezius te sinibus concede: et iam profecto pro iam prouecte. Melius hoc, uel simili sensu iam profecte. Mitto alios grammatice errores, qui etsi fortasse in Leandri seculum cadunt, tamen librariis melius tribuentur ut nido quod pro nido quem, etc.



CAPUT III. S. Braulionis Cesaraugustani episcopi Prenotatio librorum D. Isidori.

1. »Isidorus uir egregius, Hispalensis Ecclesie episcopus, Leandri episcopi successor et germanus, floruit a tempore Mauritii imperatoris, et Reccaredi  regis, in quo quiddam sibi antiquitas uindicauit, imo nostrum tempus antiquitatis in eo scientiam imaginauit, uir in omni locutionis genere formatus, ut imperito doctoque secundum qualitatem sermonis existeret aptus, congrua uero opportunitate loci, incomparabili eloquentia clarus. Iam uero quantus sapientia fuerit, ex eius diuersis studiis et elaboratis opusculis perfacile prudens lector intelligere poterit. Denique de iis que ad notitiam nostram uenerunt ista commemoraui. Edidit libros Differentiarum duos, in quibus subtili discretione ea que confuse usu proferuntur, sensu discreuit. Proemiorum librum unum, in quo, quid quisque liber sancte contineat Scripture, breui subnotatione distinxit. De ortu et obitu Patrum librum unum, in quo eorum gesta, dignitatem  quoque, et mortem eorum, atque sepulturam sententiali breuitate subnotauit. Ad germanum suum Fulgentium episcopum Astigitanum officiorum libros duos, in quibus originem officiorum, cur unumquodque in Ecclesia Dei agatur, interprete suo stylo, non sine maiorum auctoritate elicuit. Synonymorum libros duos, quibus ad consolationem anime, et ad spem percipiende uenie, intercedente rationis exhortatione, erexit. De natura rerum ad Sisebutum regem librum unum, in quo tam de ecclesiasticorum doctorum, quam etiam de philosophorum indagine obscura quedam de elementis absoluit. De numeris librum unum, in quo arithmeticam propter numeros ecclesiasticis Scripturis insertos ex parte tetigit 9 disciplinam. De nominibus Legis et Euangeliorum  librum unum, in quo ostendit quid memorate persone mysterialiter significent. De heresibus librum unum, in quo maiorum secutus exempla, breuitate qua potuit diffusa collegit. Sententiarum libros tres, quos floribus ex libris pape Gregorii moralibus decorauit. Chronicorum a principio mundi usque ad tempus suum, librum unum, nimia breuitate collectum. Contra Iudeos, postulante Florentina germana sua proposito uirgine, libros duos, in quibus omnia que fides catholica credit, ex legis et prophetarum testimoniis approbauit. De uiris Illustribus librum unum, cui nos ista subiunximus. Monastice regule librum unum, quem pro patrie usu, et inualidorum animis decentissime temperauit. De origine Gothorum, et regno Sueuorum, et etiam Wandalorum  historia, librum unum. Questionum libros duos, quos qui legit ueterum tractatorum multam supellectilem recognoscit. Etymologiarum codicem nimia magnitudine, distinctum ab eo titulis, non libris: quem quia rogatu meo fecit, quamuis imperfectum ipse reliquerit, ego in uiginti libros diuisi. Quod opus omnimodo philosophie conueniens quisquis crebra meditatione perlegerit, non ignotus diuinarum humanarumque rerum scientia merito erit. Ibi redundans diuersarum artium elegantia, ubi quecunque fere sciri debentur, restricta collegit. Sunt et alia eius uiri multa opuscula, et in Ecclesia Dei multo cum ornamento inscripta. Quem Deus post tot defectus Hispanie, nouissimis temporibus suscitans, credo ad restauranda  antiquorum monumenta, ne usquequaque rusticitate ueterasceremus, quasi quamdam apposuit destinam. Cui non immerito illud philosophicum a nobis aptatur: Nos, inquit, in nostra urbe peregrinantes errantesque tanquam hospites, tui libri quasi domum reduxerunt; ut possimus aliquando, qui et ubi essemus, agnoscere. Tu etatem patrie, tu descriptiones temporum, tu sacrorum iura, tu sacerdotum, tu domesticam publicamque disciplinam, tu sedium, regionum, locorum, tu omnium diuinarum humanarumque rerum nomina, genera, officia, causas aperuisti . Quo uero flumine eloquentie, et quot iaculis diuinarum Scripturarum seu Patrum testimoniis Acephalitarum heresin confoderit, synodalia gesta coram eo Hispali acta declarant. In qua contra Gregorium  prefate heresis antistitem eam asseruit ueritatem. Obiit temporibus Heraclii imperatoris, et 10 Christianissimi Chintilani regis, sana doctrina prestantior cunctis, et copiosior operibus caritatis.«

2. Hec prenotatio librorum Isidori a Ioanne Baptista Perez libro Isidori de uiris Illustribus addita fuit, tanquam caput 47 eius libri, notis, quas subiungo, illustrata.



Note Ioannis Baptiste Perez in prenotationem librorum S. Isidori.

»Braulio episcopus Cesaraugustanus, cuius Ildefonsus meminit, auctor est huius uite Isidori, ut ex libris uetustis constat, et ex his epistolis Braulionis, que Etymologiis Isidori solent preponi. Nam et hic testatur, rogatu suo Etymologiarum librum ab Isidoro  compositum.

Quasi quamdam apposuit destinam, etc. Ita omnino in uetusto Codice, quem locum alii non intelligentes, ex ingenio reposuerunt: Quamdam apposuit lucem destinare. Utitur ea uoce Corippus peta Afer libro de laudibus Iustini Iunioris, nuper edito a doctissimo Ruyzio Azagrio:

Et Thomas Libyce nutantis destina terre.
Isidorum mortuum sib Chintila Gothorum rege ait Braulio. Ex quo multorum nostratium errores conuincuntur de anno mortis Isidori in quo mirum est quam uarient inter se Hispani historici. Itaque in gratiam nostri auctoris Isidori, quem in primis illustrandum suscepimus, diem et annum, quo mortuus fuerit, definiamus. Aio, certissime mortuum anno  Christi 636. Primum quia Redemptus eius discipulus, qui obitum Isidori, quem presens uiderat, describens, ait, mortuum era 664, de quo nemo dubitat quin sit annus Christi 636. Idem quoque Redemptus Isidorum inducit populum alloquentem quatriduo ante mortem his uerbis: Ita  sacri fontis unda, quam hodie deuotus est populus percepturus, sit uobis in remissionem peccatorum. Cum uero compertum sit ex omnibus Martyrologiis, Isidorum mortuum pridie Nonas Aprilis, si Paschales cyclos consulas, reperies plane, isto anno 636 Pascha fuisse pridie Kalendas Aprilis, et ita baptismum catechumenorum solemnem quatriduo precessisse mortem Isidori. Preterea si mortuus est sub Chintila, ut ait Braulio, necesse est  anno primo Chintile mortuum, nam 11 Chintilam cepisse era 674, id est Christi 636, cognoscitur ex concilio quinto Toletano, anno autem secundo Chintile uidemus habitum sextum concilium Toletanum, cui iam non Isidorus , sed Honoratus Isidori successor interfuit. Itaque uere dictum ab Ildefonso cognoscimus, floruisse Isidorum usque ad Sisenandum regem, nulla omnino facta mentione Chintile, qui Sisenandum secutus est: nempe quod ipso primo anno Chintile Isidorus decesserit. uere quoque illud ab eodem Ildefonso dictum, prefuisse Isidorum ecclesie Hispalensi fere quadraginta annis: nempe quod omnino triginta septem anni fuerint, ab anno 600 usque ad 636, ut paulo ante in Leandro, et nunc in Isidoro supputauimus.«

 3. In preclara editione Patrum Toletanorum idem liber Isidori de uiris Illustribus premissus fuit Ildefonsi libello eiusdem tituli: sed in prenotatione Braulionis, siue Braulii  de Isidori libris nulla scriptionis uarietas annotata est. Eam olim edidit Constantinus Caietanus in opere: SS. trium episcoporum religionis Benedictine luminum, Isidori Hispalensis, Ildefonsi Toletani, Gregorii cardinalis Ostiensis uite et actiones. Rome 1606. Eius obseruationes non pretermittam.



Constantini abbatis Caietani in uitam Isidori, a S. Braulio scriptam, note ac uarie lectiones.

4. »Hec de S. Isidoro per S. Braulium facta attestatio, uite inscriptione insignitur in fine operis  eiusdem Isidori de uiris Illustribus: atque et ipsam uite titulo inscripserunt Laurentius Surius, Franciscus Hareus, Zacarias Lippelous, aliique suis in libris de sanctorum uitis. Apud quosdam tamen ita legi: Prenotatio librorum D. Isidori a Braulione Cesaraugustano episcopo edita. Braulium huius uite scriptorem, doctrina, et sanctitate fuisse illustrem, testantur omnes qui illius meminere; addunt alii Isidoro iunctum sanguine. Certe gloriosam eius memoriam singulis annis sancta Dei Ecclesia solemniter ueneratur ad uigesimum sextum mensis Martii diem. De eodem S. Ildefonsus cap. 11 lib. de uir. Illustr., atque ceteri rerum Hispanicarum scriptores. Braulii hortatu Isidorus Etymologiarum 12 uolumen ex indefessa lectione conscripsit: opus diffusum  et uarium, atque ea etate comparandum miraculo.

»Ceterum, quas ex aliis codicibus, uel mss., aut edit. uarias lectiones collegimus adnotauimusque, he sunt.

»In quo quiddam sibi antiquitas. In quo quidem antiquitas. Imperito. Imperio. Opportunitate. Importunitate. Commemoraui. Commemorabo. Exhortatione. Exoratione. Elementis. Electione. Quem. Quam. Nimia magnitudine. Nimie magnitudinis. Omnimodo philosophie conueniens. Omnimode philosophie repletum. Non ignotus. Non ignorabit. Merito. Non merito. Ibi. Ubi. Cum ornamento inscripta. Quem Deus. Cum ornamento instrumenta, que hic collegi: Quem Dominus.

 »Quasi quamdam apposuit destinam. Ita omnino in uetusto codice. Quem locum alii non animaduertentes, ex ingenio reposuerunt: Quasi quamdam apposuit lucem destinari. Alii uero: Quasi quasdam opposuit destinans. Ego autem potius censerem legendum esse: Quemdam, non quamdam, apposuit destinam; si destina accipiatur pro misso, uel angelo; cum Deus informande Hispanie, rusticitate hactenus ueterascenti, Isidorum legauerit preceptorem. Utitur sane ea uoce Corippus peta Afer :

Et Thomas Libyce nutantis destina terre.

Et preter eum Arnobius : Non post Theutin [Al. Theutatem], Aegyptium, aut post Atlantem  gestatorem, baiulum,  tibicinem illum, ac destinam celi? Ipse demum S. Isidorus 

Urbis Romulee iam toga candida
Septem pontificum destina promicat,
Missos Hesperiam quos ab apostolis
Assignat fidei prisca relatio.
uide Ioannem Meursium in Critico Arnobiano, lib. II, capite 13. Cui non immerito illud Philosophicum a nobis aptatur: Nos, inquit, etc. Sententia hec est Ciceronis de M. uarrone, lib. I Acad. Quest. non longe a principio.

»Tu etatem patrie, etc. Hec quoque ex Cicerone S. Augustinus retulit in lib. II de Ciuit. Dei.

»Publicamque disciplinam, tu sedium, regionum. Sed apud Ciceronem legimus: Tu bellicam disciplinam, tu sedem regionum. Copiosior. Copiosis.«

 13 5. Quod Caietanus ait, ex quorumdam fide Braulionem Isidoro sanguine iunctum fuisse, nulli ueteri innititur fundamento. Frustra etiam laborat idem Caietanus ut destinam masculini generis faciat. Eam uocem in sensu proprio pro uinculo, seu catena, qua aliquid colligatur, et continetur, a uitruuio quoque l. u, cap. ult. usurpatam fuisse, multi opinantur: quem tamen locum alii aliter legunt. Confer not. Loaise ad lib. II. Sentent. S. Isidori cap. 40. Nic. Antonius l. u, c. 3, n. 85, putat Braulionem id expressisse ex Fulgentii epist. I, cap. II; interpretatur autem, destinam esse fulcimentum, aut substructionem, non uinculum, quod uoluerat Philander, et improbauit Barthius Aduers. l. Xu, c. 13. Plura de hac uoce Dictionarium Ducangii a Maurinis auctum.  Braulionem imitatus uidetur Aluarus Cordubensis in epistola Abbati Speraindeo directa, tom. II Patrum Toletan., pag. 637: Prescius, et omnipotens Deus hec, in que deuenimus, tempora et esuriem uerbi Dei, quam patimur, ualidam uos nobis opposuit destinam. Legerem Presciens omnipotens Deus hec, in que deuenimus, tempora.

6. Laudat quoque Caietanus Isidorum, tanquam auctorem hymni: Urbis Romulee: non alia, ut uidetur ratione, nisi quia in breuiario Isidoriano reperitur: quam uanam esse obseruaui in Hymnodia Hispanica ad diem 15 maii, ubi de eiusmodi hymno in laudem septem apostolicorum disserui. Recte obseruat Caietanus, in Ciceronis uerbis apud auctorem  ipsum legi: tu sedem regionum: que quidem reponenda uidentur in Braulione: non enim alio modo probe sententia procedit. Sic etiam legendum humanarumque rerum nomina, ut habet Grialius, non nominum, ut apud Caietanum exstat.

7. In schedis Zaccarianis, ad librum Isidori de uiris illustribus, spectantibus, collationem Prenotationis Braulii cum tribus mss. Codicibus inuenio, uno scilicet Romano bibliothece Excellentissime domus Albanie, qui olim fuit cardinalis Sirleti, chartaceo in-4o, quocum consentiunt tres uaticani a me collati, Regio-uat., Urb., et Ottobon. 1720, altero Bononiensi bibliothece S. Saluatoris, et tertio, ut censeo, uel ex hac ipsa bibliotheca S. Saluatoris, uel ex bibliotheca Florentina S. Marci: deest enim huius  collationis titulus. uarias horum trium mss. lectiones indicabo.


14 Codex Albanius, Ottobonianus 1720, Regio-uaticanus 349, et Urbinas 382, ex eodem, ut uidetur, exemplo descripti. De Isidoro episcopo.

8. In quo quidquam-immo uero tempus-in omni genere locutionis et peritus doctusque qualitate sermonis existeret et apertus. Alb. locutionis formatus, et peritus, etc.-incomparabiliter eloquentia.-prudens intelligere potest-ad nostram notitiam.

9. Edidit enim libros-sancte Scripture contineat-Patrum, in quo gesta-dignitatemque, et mortem-episcopum officiorum-agatur in tempore suo non sine-in quibus ad consolationem animi.

10. Quam de philosophorum-quedam de electis-insertos  et ex parte-Florentia germana-credit, et legit, et prophetarum-cui nos ista subiungimus-codicem nimie magnitudinis-fecit, ego in uiginti libris diuisi. Quod omnes omnimodo-non ignorabit diuinarum, humanarumque rerum scientiam, merito erit.-fere scribi debetur.

11. Sunt autem huius uiri opuscula multa in ecclesia cum ornamento instrumenta-quasi quamdam lucem apposuit destinari-a nobis appropriatur-quasi hospitestanquam domum-ibi essemus.

12. Tu autem patrie in descriptione temporum, in sacrorum uitam sacerdotum-publicam disciplinam-Quanto uero flumine-heresim confuderit-speciali actu declarant. Quam-eam asserunt.


Codex Bononiensis.

 13. Ut perito, doctoque qualitate sermonis existeret apertus-nostram deuenerunt-breui sub notatione-agatur in tempore stilo.

14. Etiam philosophorum indagine-non ignorabit-scientiam. Merito ibi redundans,-in descriptiones temporum, in sacrorum uitam sacerdotum-coram eo spirituali actu.


Codex alter fortasse Bononiensis.

15. In quo quidquid-ut peritus, doctusque qualitate sermonis existeret et apertus-Quanto uero flumine

16. Multa sunt, quibus hi mss. Codices inter se conueniunt, 15 et ab editione Grialii differunt. Notandum precipue, quod omittunt Astigitanum post Fulgentium episcopum: nam Florezius tom. u  Hisp. sacr., dissert. 4, urget lectionem editionis Matritensis Fulgentium episcopum Astigitanum contra cardinalem Belluga, qui Codicum nostrorum scripturam tenet, ut defendat Fulgentium post Astigitanam sedem rexisse etiam Carthaginiensem in Hispania. Scriptura uero Grialii, quam plerique mutant, scilicet non ignotus diuinarum humanarumque rerum scientia, ceteris preferenda est: nam ignotus pro ignarus a Braulione aliisque eius equalibus usurpatur, ut cognitus pro gnarus. uide epistolam Isidori ad ipsum Braulionem archidiaconum tunc, que incipit: Quia non ualeo te frui.

17. Ceterum cum Bigneus in sua Isidori editione Prenotationem Braulii primus ediderit, nonnullas ex eo uarietates indicare non pigebit. Titulus apud eum  est: Beati Isidori Hispalensis episcopi uita per B. Braulionem Cesaraugustanum antistitem descripta. Nota margini appicta ait, hanc Isidori uitam haberi in fine operis eiusdem Braulionis  de uiris Illustribus.



uarie lectiones ex Bigneo.

18. Imaginauit, ut in omni genere locutionis famatus, et peritus doctusque qualitate sermonis existens et apertus-Ego in uiginti libris diuisi. Quos omnes omnimode philosophie repletos quisquis, etc. non ignorabit diuinarum humanarumque rerum scientiam. Et merito. Est enim ibi redundans, etc.-Tu autem patrie in descriptione temporum, et sacrorum uitis sacerdotum, tu domesticam publicam disciplinam, tu sedium, regionum, locorum, tu omnium, etc.-coram eo specialiter  acta declarant, que contra, etc., eam asserunt ueritatem.-summa doctrina prestantior.

19. Fabricius in Bibliotheca ecclesiastica ex Conciliis Hispaniensibus Loaise libro Isidori de uiris Illustribus locum dedit, prenotationemque Braulionis prefixit. Cum aliis fere consentit. Hec tamen magis illi propria: auctoritate explicuit-De nominibus legis et euangeliorum, in quo maiorum secutus exempla breuitate qua potuit diffusa collegit.-illud philosophiantistitem, asseruit ueritatem. Fortasse typographo Fabricii exciderunt uerba in quo ostendit, quid memorate persone mysterialiter significent. De heresibus. 16 Facile enim fuit ex uerbis euangeliorum librum unum ad alia delabi De heresibus librum unum. Non placet explicuit pro elicuit: nam Braulio uerbum Isidori elicui ex epistola ad Fulgentium descriptioni  operis accommodauit. Minus etiam probo illud philosophi, quam illud philosophicum. Sic Eulogius Cordubensis initio Memorialis Sanctorum de uersu quodam Iuuenci: Ut est illud philosophicum: Hoc opus, etc., quod obseruatum a me fuit in not. ad Iuuencum, l. I, u. 30.

20. Ottobonianus 1720 etsi cum Albanio consonat, correctior tamen alicubi est, ut initio: in omni genere locutionis formatus et peritus. Ottobonianus 849 et numero et ordine capitum ab Albanio differt. Prenotatio in eo inscribitur. uita Isidori, tacito auctoris nomine. Scriptura eius fere editioni Grialii coheret. Hec peculiaria; ut perito, doctoque qualitate sermonis existeret apertus.-Fulgentium episcopum Officiorum-Postulante Florentia-ego in XX libris, etc.

 21. Bayerius in not. ad Biblioth. Hisp. I. u, cap. 4, n. 93, ex uetustis exemplaribus producit hanc discrepantiam, quam sustinere conatur: Ego in Xu libros diuisi pro in XX, uel in uiginti, ut habent editi. Hec controuersia discutietur cap. 48. Nostri omnes codices in Prenotatione uiginti libros indicant.



CAPUT Iu. Braulioni asseritur librorum Isidori Prenotatio, eius nomine uulgata. De alia uberiori Prenotatione, que in nonnullis mss. exstat, disputatur.

1. Cum tot sint uetera exemplaria que Braulioni prenotationem librorum Isidori tribuunt, quid cause esse dicam, cur et superiori et hoc nostro seculo ea de re nonnemo litem excitare uoluerit? Nic. Antonius in Bibliotheca ueteri Hispana cum Isidori opera  recenset, sine ulla dubitatione passim Braulionis prenotationem laudat. Preterea cap. 5, l. u, n. 245, eiusdem ita meminit: De labore huius magni presulis  in Etymologiarum S. Isidori magistri sui opere exantlato diximus iam in Isidoro, Etymologiarum  codicem nimia magnitudine distinctum 17 ab eo titulis, non libris: quem quia rogatu meo fecit, quamuis imperfectum ipse reliquerit, ego in uiginti libros diuisi.  Preter hec reliquisse Braulionem et alia opuscula, non solum Ildefonsus, sed et Isidorus Pacensis, ex eoque Rodericus Toletanus referunt.

2. His uerbis in recenti Matritensi editione Bibliothece Hispane hanc notam eruditissimus Bayerius subiecit: Prenotationis Isidori Operum, quam uno  quasi ore bibliographi Braulioni ascribunt, uidetur hoc loco Noster non meminisse. Atqui nunquam minus pretereunda, quam nunc, est, cum litem de ea moneat uir eximius, ciuis, ac singularis, dum uixit, amicus, ac studiorum meorum fautor Gregorius Mayansius Siscarius. Eccur Bayerio uisum fuit, Nic. Antonium Prenotationis non meminisse? Nam et plura uerba ex ea recitat, et eam uocat prefationem ad Opera S. Isidori, uel quia a Grialio Operibus S. Isidori prefixa est, uel quia ab ipso Braulione ideo fortasse facta fuit, ut prefationis ad Isidori Opera loco esse posset: quod prenotationis appellatio innuit. Alioquin Braulio prenotationem suam libro Isidori de uir. Illustr. se subiunxisse affirmat. De uiris, inquit, illustribus librum unum, sui nos ista subiunximus.

3. De lite uero a Mayansio mota quid dicam? Is  in Nic. Antonii uita, Censure fictitiarum historiarum eiusdem Nicolai prefixa, n. 125, asserit, falso eam Prenotationem Braulioni tribui; idque pluribus a se, ubicunque locus aut occasio ferat, probatum iri pollicetur. Iure Bayerius rationes desiderat, quibus in eam sententiam Mayansius pertractus fuit: non enim gratis, inquit, aut pro lubidine, que ex eo retulimus, iactata fuisse existimandum est. Interea uero  dum eas in apricum etas profert, unam ueterum, quotquot uiderim, Codicum, ac bibliographorum fere omnium, quibus Braulionis, qua de agimus, Prenotatio ad internoscenda germana Isidori Opera ueluti fax, et cynosura semper fuit, consensionem satis superque fore existimo, ut nullo pacto a gradu quem  hactenus apud criticos obtinuit eam remoueamus.

4. Equidem Mayansii doctrinam ac iudicium plurimi facio, sed uereor ne falsariorum fraudibus immodice irritatus, in contrariam partem aliquando propenderit, ut, ubi nulla est fraus, fraudem inesse affirmauerit. De recentibus quidem chronicorum architectis 18 nichil sane est, cur quidquam suspicetur, cum prenotatio Braulii in membranis sine controuersia antiquioribus reperiatur. Bayerius quidem non exprimit, quot mss. Codices uiderit, in quibus id opus Braulioni ascribatur. Paulo ante in not. ad num. 243 refert, in Escurialensi Codice recenti quidem, sed e uetere alio descripto exstare digramm., et plut. 4. n. 23, Braulionis Cesaraugustani additionem ad librum Isidori de uiris Illustribus,  quod est ipsamet prenotatio, sed a Bayerio tanquam aliquid ab ea diuersum uidetur recenseri.

5. Neque uero Bayerius memoria tenebat, questionem hanc ipsam de prenotatione Braulionis a Nic. Antonio fuisse agitatam, rationesque Pellizerii contra eam dilutas, astipulante in notis eodemmet Bayerio. Audiamus Nic. Antonium l. u, c. 4, n. 125: Habemus enim Braulionem, utrumque opus inter nostri  alia recensentem. Qui enim approbabimus, non scripsisse hunc eam prenotationem S. Isidori librorum, quod in animum sibi prius inductum, alterum aduersus possessionem Hispalensis telum Pellizerius uibrauit? Primum  prenotatio ista in editione Matritensi lucem uidit; sed ex antiquis libris, quos optime note consuluerunt hi qui apud nos curam editionis  habuere. Stylus quoque istius, qua uixit Braulio, etatis auctorem prodit: nec dissimilis est ab eo, quo scripta ab eodem Braulione habemus, cum uitam S. Aemiliani, tum hymnum in eiusdem laudem, quod  breuiario Gothico, siue Isidoriano insertum  legitur, et epistolas, que cum Isidorianis edite sunt.

6. Nollem tam liberalis fuisset Nic. Antonius ut concesserit prenotationem Braulionis primum lucem uidisse in editione Matritensi, hoc est anno 1599. Eam enim Margarinus de la Bigne sue editioni operum Isidori premisit, Parisiis anno 1580 procurate. Quin et Italice prodierat Prenotatio Braulionis in uersione Italica Synonymorum anno 1570, de qua sermo cap. 70 recurret. Bayerius in nota subiungit:  Si alii deessent omnes, unus Escurialensis codex lit. Q plut. II, num. 24, era 781, siue Christi anno 743 scriptus, in quo Braulionis prenotatio, et in ea Chronici, de quo agimus, Isidoro Hispalensi attributio totidem atque apud Grialium, ipsisque uerbis plane rem conficeret. Plures alios codices, in quibus ea Prenotatio legitur, ante annum Christi millesimum 19 exaratos alio loco narrat se uidisse, scilicet in not. ad cap. 4, l. u, n. 93. Exscribit deinde uerba Oudini ex peculiari dissertatione de Scriptis S. Isidori Hispalensis seculo uII, tom. I, col. 1583. Ad iudicandum recte de operibus ueris et indubiis S. Isidori Hispalensis archiepiscopi, necessarium duxi hic premittere prenotationem librorum illius a Braulione Cesaraugustano episcopo editam. Addit plura ex  Ioanne uossio de Hist. Lat. l. II, cap. 25, et inter alia de prenotatione: Braulio, cui pre omnibus fides haberi debet.

7. Quale autem illud est, pergit contra Pellizerium Nic. Antonius, quod ex aduerso nobis opponitur? Braulionem, si auctor esset prenotationis, minime accommodaturum  sancto Isidoro ethnicum illud, seu philosophicum, ut uocat, elogium, quod nempe Tullius de M. Terentio uarrone Questionum primo libro Academicarum usurpat, et superiori capite adduximus. Braulionis sane ipsius studia, et genius conuincunt plane uti eum potuisse disciplinarum secularium testimoniis, quas in prefatione uite S. Aemiliani ex parte se attigisse modeste agnoscit: nec minus in usu  habuisse: qui in eadem uite prefatione utitur uersu isto cuiusdam, ut ait, ueterum petarum:

Hoc opus, hoc etenim forsan me subtrahet igni.
Appositissimum preterea est, Isidoroque applicari sanctissimo Christianorum uarroni prorsus dignum uetus illud, Romano olim dictum a Cicerone: par utriusque studium indagandarum originum, par et circa idem argumentum sese prodens doctrina.

8. Sapienter hec Nic. Antonius edisserit: qui tamen inter disciplinarum secularium testimonia non debuit uersum illum Hoc opus, etc., referre: est enim uersus sanctissimi pete Iuuenci in prologo ad carmen euangelice historie, ab aliis deinde Christianis scriptoribus in suorum operum prefationibus, ut ab Alcuino, et Eulogio Cordubensi, usurpatus: de quibus  dixi in not. ad u. 30 l. I Iuuenci, et iam ante indicaui. Fortasse etiam Braulio ex Augustino potius, qui Ciceronis uerba l. uI de Ciuit. Dei, cap. 2, adhibuit, quam ex ipso Cicerone elogium uarronis desumpsit, ut Isidoro accommodaret. Ac notandum, in nonnullis editionibus apud Augustinum legi quoque tu sedium, sed in plerisque mss. tu sedem, ut apud Ciceronem. Quedam etiam ex iis, que num. 10 referam, Braulio ex S. Hieronymo, ut arbitror, sumpsit.

20 9. Ut responsionem Nic. Antonii confirmet, addit in nota Bayerius, Tulliano uarronis elogio longe superius esse, quod a centum fere Hispanie Patribus, et proceribus unanimi omnium consensione in uIII Toletana synodo tit. 2, n. 32, eidem sancto doctori iure ac merito tributum legimus: Quid quod, subiungit, uarronem Cicero in Academicis presentem  presens alloquitur? Braulio exstinctum nuper Isidorum dolet, quem uiuentem unice dilexerat. Quis uero tam cari capitis desiderio pudor esset, aut modus? Illud tamen, inquis, ab ethnico profectum. Esto. Sed cur non idem in Basilio, Nazianzeno, Hieronymo, imo et in Paulo reprehendimus?

. . . . . Habitarunt dii quoque siluas,
Dardaniusque Paris.
Potuit cum aliis nominari Augustinus, qui, ut dixi, ante Braulionem Ciceroniana ipsa de uarrone uerba in suam sententiam adduxit. Potuit etiam ex multorum opinione asseri, Braulionem Isidori discipulum fuisse, adeoque libenter huius laudes exaggerasse. Et Riscus quidem tom. XXX Hisp. sacr. cap. 7, n. 6, tract. 66, ex Isidori litteris ad Braulionem colligit,  Isidorum Braulionis fuisse magistrum. At neque in epistolis Isidori ad Braulionem, neque in aliis huius ad illum mentio ulla fit eius magisterii: quod silentium in contrariam sententiam potius nos ducit: ac solum ex his epistolis constat Braulionem, et Isidorum aliquando simul fuisse conuersatos. Melius Riscus Martinum Carrillum reiicit, qui affirmauerat, Braulionem Ildefonso magistro usum fuisse: non enim constat temporum ratio. Braulio ipse in epistola dedicatoria uite S. Aemiliani Ioannem fratrem suum, et predecessorem sancte uite doctrineque institutorem sibi fuisse affirmat: de aliis magistris nusquam meminit. Confer dicenda cap. 20.

10. Fuisse autem Braulionem secularibus disciplinis imbutum, uel certe ueterum scriptis eruditum  demonstrant eius opera, ac presertim epistola ad Taionem presbyterum, tom. XXX Hispanie sacre pag. 331 seq. Apud te habeas fixum, me posse remordere, si uelim: posse genuinum lesus infigere: quia et nos iuxta Flaccum didicimus litterulas, et sepe manum ferule subtraximus; et de nobis dici potest: Fenum habet in cornu, longe fuge: imo illud uirgilianum:

Et nos tela, pater, ferrumque haud debile dextra
Spargimus, et nostro sequitur de uulnere sanguis.
21 Et paulo post

Ne habeat ingratos fabula nostra iocos,
secundum Ouidium, ac secundum Appium caninam uideamur exercere facundiam. Et ante premiserat:

Ne faciat longas fabula nostra moras.

11. Difficillimum ergo est, quod Mayansius argumenta  ulla probabilia inuenerit, quibus Braulioni abiudicetur prenotatio Operum Isidori, que in membranis a Braulionis etate non longe distantibus, Braulionis nomine inscripta reperitur. Que quidem de ea prenotatione Operum Isidori dicta intelligi uolumus, que dudum uulgata est, et editionibus Isidori prefixa. Nam in mss. Codicibus uberiorem aliam exstare constat: que qualis sit, nunc accuratius inuestigandum est.

12. Grialius in prologo ad lectorem refert, a Cypriano Suarez, qui nonnulla opera Isidori ad editionem Matritensem recognouit, in ueteri quadam Braulionis prenotiatione Operum Isidori reperta hec fuisse uerba, que uulgo desiderentur: Moralium libros B. Gregorii pape rogatu compendiose abbreuiauit:  Cantica canticorum facunda expositione elucidauit: quartam editionem Psalterii edidit: super libros Moysi, et Psalterium, et quatuor Euangelia expositioni non minimo insudauit studio. In canonico quoque, et ciuili iure permaxima composuit instrumenta. Eamdem uberiorem prenotationem e duobus uetustis Codicibus excitat Mariana in not. ad l. I, c. 2 contra Iudeos. In eius uita, inquit, a Braulione scripta  scriptum inuenio, quartam eum Psalterii translationem edidisse. Confer epistolam Burrielii infra cap. 40.

13. Bayerius in nota ad n. 160 l. u Biblioth. uet. Hisp. testatur, incerte originis dudum sibi uisam fuisse istiusmodi auctiorem Braulionis prenotationem:  in eam tamen casu se incidisse in regio Matritensi Codice uariarum lectionum Roderici Toletani, a Ioanne Lopez de Leon anno 1566 compilato, fol. 114, pag. 2, totidem atque ipsis uerbis atque apud Grialium in Operum Isidori prologo; nisi quod pro quartam editionem Psalterii, ut in Grialii edito, quartam translationem in regio Matritensi Codice legitur. Mariana etiam quartam Psalterii translationem legerat, ut in eius uerbis uidimus. Rodriguezius de Castro tom. II Biblioth. Hisp., pag. 294, ex Codice Escurialensi, quo Etymologiarum uersio Hispana continetur, seculo Xu exarato, eamdem uberiorem prenotationem sermone antiquo Hispano redditam protulit: incipit: Isidro noble uaron, etc.

 22 14. Ad hanc eamdem Isidori uitam a Braulione scriptam pertinent uerba que tanquam ex aliquo Braulionis sermone repetita Constantinus Caietanus loc. cit., pag. 4, protulit: Interea, fratres karissimi, dignum est, ut hunc sanctissimum confessorem Isidorum omnis laudibus attollat Ecclesia: sed maxime Hispaniarum, que pre ceteris eius specialius saluberrima refulsit doctrina. Nam sicut Gregorius doctor Rome successit Petro, ita B. Isidorus in Hispaniarum partibus doctrina Iacobo successit apostolo. Semina namque uite eterne, que beatissimus Iacobus seminauit, hic beatissimus doctor Isidorus uerbo predicationis quasi unus ex quatuor paradisi fluminibus sufficienter irrigauit: atque uniuersam Hispaniam tam exemplo boni operis, quam fama sanctitatis uelut  splendidissimus solis radius illuminauit.

15. Etsi autem Caietanus ex Braulionis sermone id elogium petitum premittit, tamen in nota sic refert: Elogium hoc S. Isidoro inscriptum a S. Braulio potius excerptum esse censerem ex quopiam istius sermone in illius laudem conscripto, quam, ut alii affirmant, ex ea, quam elucubrauit, Isidori uita. Quod enim ibi edisserit Braulio, nec uerbum quidem, ut uidimus, hunc in locum attulit. Ceterum integer hic sermo, quem nancisci adhuc minime potuimus, exstat in antiquitus manu exarato Isidori Etymologiarum opere, quod asseruatur apud Carthusianos monachos cenobii Aule Dei in agro Cesaraugustano siti. Illud autem ex hoc etiam loco dignum animaduersione censendum est, quod Braulius, uir sane et doctissimus, et  sanctissimus, ante mille ferme annos testatum uoluerit, Iacobum apostolum Hispaniarum doctorem fuisse, ac eterne uite semina, que B. Isidorus postea irrigauit, seminasse. Male autem habet, quod Pseudo-Dextri Chronici auctoritate Caietanus id persuadere uoluit.

16. Bollandiani operis continuatores ad diem 4 Aprilis obseruarunt, initio uite S. Isidori, auctore, ut multi putant, Luca Tudensi, quam ipsi notis Nic. Antonii, et suis illustratam publicarunt, eadem referri que ex Braulionis sermone Caietanus protulit. Inter Opera S. Martini Legionensis, qui ante Lucam Tudensem floruit, iuxta exemplar ex autographo transcriptum iussu Eminentissimi D. D. cardinalis Francisci Antonii Lorenzana, archiepiscopi Toletani, Segouie edita tom. Iu, pag. 3, exstat sermo in  transitu S. Isidori: in quo multa sunt ex Braulionis prenotatione iam uulgari desumpta 23, quedam etiam que ex Isidori uita, uel Braulionis de eo sermone, quem Caietanus commemorat, uidentur decerpta. Ita enim ait Martinus: Sicut enim Gregorius doctor Petri apostoli successor exstitit, ita beatus Isidorus Iacobo apostolo successit: quia semen eterne uite, quod beatissimus Iacobus seminauit, hic doctor egregius uerbo predicationis quasi unus ex quatuor paradisi fluminibus sufficienter irrigauit, atque uniuersam Hispaniam tam exemplo boni operis, quam fama sanctitatis, uelut splendidissima lampada, illuminauit.

17. Animaduertit doctissimus editor in nota ad hunc locum, apud Bollandianos hec ipsa uerba ex ms. Cod. Toletano haberi n. 44. circa finem, uti alia  eiusdem sermonis aliis in numeris. Etsi autem pro splendidissima lampada Bollandiani ediderunt splendidissimus solis radius, recte tamen ex autographo Martini retinet splendidissima lampada; nam lampada pro lampas dixerunt Plautus, Pollio, Fulgentius, et alii in mss. Codicibus, ut Salmasius et Ducangius obseruarunt.

18. Florezius in pref. ad Append. 5, tom. u, non dubitat, quin genuina sit Braulionis prenotatio que libro Isidori de uir. Illustr. subiungitur: aliam uero uberiorem a Luca Tudensi, quem uite Isidori a Bollandianis edite auctorem putat, affirmat esse interpolatam. Riscus tom. XXX Hisp. sacr., tract. 66, cap. 7, n. 65, existimat, Sermonem Braulionis de Isidoro, a Caietano laudatum, distinctum non esse a  capite 11 eiusdem uite inter Acta Bollandiana, quod caput inscribitur: Abbreuiatio Braulii Cesaraugustani episcopi de uita S. Isidori Hispaniarum doctoris. Minime quidem repugnabo: sed cum plura uerba ex hac abbreuiatione desumpta in sermone S. Martini, qui Lucam Tudensem etate precessit, reperiantur, necessario colligitur, uitam S. Isidori a Bollandianis editam, uel saltem eam abbreuiationem Braulionis Luca Tudensi antiquiorem esse: qua de re cap. 13 latius disseram. Interea satis sit animaduertere, ne ambiguitas obrepat, sententiam eamdem esse in prenotatione uberiori Braulionis, in sermone, quem Caietanus appellat, in uite Isidori initio, et in sermone S. Martini: sed prenotatio uberior, et sermo, quem Caietanus uocat, uerbis etiam iisdem omnino  consentiunt: at initium uite Isidori, et Sermo S. Martini cum inter se, tum a Braulionis uberiori prenotatione multis uerbis differunt.



CAPUT u. 24 Elogium Isidori ex Ildefonso in libro de uiris Illustribus, ad uetera exemplaria recognitum.

1. »Isidorus post Leandrum fratrem Hispalensis sedis prouincie Betice cathedram tenuit: uir decore simul et ingenio pollens; nam tante iucunditatis affluentem copiam in eloquendo promeruit, ut ubertas admiranda dicendi ex eo in stuporem uerteret audientes, ex quo audita bis qui audisset, non nisi repetita sepius commendaret. Scripsit opera et eximia, et non parua, id est, librum de Ortu et Obitu  Patrum; librum Lamentationis, quem ipse Synonymorum uocauit: libellos duos ad Florentinam sororem contra nequitiam Iudeorum; librum de Natura rerum ad Sisebutum principem; librum Differentiarum; librum Sententiarum. Collegit etiam de diuersis auctoribus, quod ipse cognominat, secretorum Expositiones sacramentorum: quibus in unum congestis, idem liber dicitur Questionum. Scripsit quoque in ultimo ad petitionem Braulionis Cesaraugustani episcopi librum Etymologiarum, quem cum multis annis conaretur perficere, in eius opere diem extremum uisus est conclusisse. Floruit temporibus Reccaredi, Liuuanis, Witterici, Gundemari, Sisebuti, Suinthilanis, et Sisenandi regum: annis fere quadraginta tenens pontificatus honorem, insignemque  doctrine sancte gloriam pariter et decorem.«

2. Caput 9 hoc est libri Ildefonsi de uir. Illustr., quod etiam a Constantino Caietano inter Isidori elogia repositum, his animaduersionibus subiunctis.



Note Constantini Caietani.

3. »Ex iis que nos paulo inferius de S. Ildefonso notanda censuimus, eum a S. Isidoro summam uirtutem ac summam doctrinam hausisse, iam elucescere poterit. Preterea, quod ad S. Ildefonsi librum de uiris Illustribus attinet, editus est is a Ioanne Griale, uiro sane erudito, Matriti 1599, et a Iacobo Breulio Gallo Benedictino 1601 Parisiis, inter S. Isidori Opera: habetur etiam tom. II 25 Hispanie illustrate, Francofurti excusus 1603. Nos ex uetustissimo ms. bibliothece Casinensis Codice aliquot in  locis scatentem mendis correximus. Sed de eodem Codice iterum inferius.

»Nam. Francofurt. ed., illam. Is. Ita ms. Casin., sed bis leg. Madrit, et Breul.; His Francof. Et obitu Patrum, uel obitu prophetarum, Francof. et Casin. Quod ipse cognominat secretorum. Francof., Quot ipse nominat secret . . . In eius opere. Francof., Inexpleto opere. Floruit. Francof., Claruit.«

4. Loaisa in Concil. Hisp. e suo Codice sic legit: Post Leandrum Hispalensem sedis . . . pollens: illam tante . . . ex ea . . . audientes. Scripsit opera eximia, et non pauca, id est . . . de Ortu, uel Obitu prophetarum . . . Lamentationum quem ipse Synonyma uocitauit . . . ad Florentiam . . . quem ipse nominat . . . idem liber . . . quoque ultimo . . . perficere, inexpleto opere . . . Claruit temporibus  Reccaredi, Gundemari, Sisebuti, Suinthilani, et Sisenandi regum, etc.

5. In codice Albanio, de quo iam dictum, he sunt uarie lectiones: uir doctrina simul-audita is qui-opera eximia . . . librum de Obitu et Ortu Patrum . . . ipse synonyma uocitauit . . . sororem suam contra . . . cognominauit Expositiones sacramentorum. Omittit secretorum, pro quo alicubi fortasse errore typographico legitur sacratorum. Retinendum est secretorum: dicuntur enim secreta sacramenta que in operis prologo mystica nuncupantur.

6. uaticana exemplaria non multa exhibent Ildefonsi librum de uir. Illustr. Ottobonianus 1720 Urbinas 382, ut in libro Isidori de uir. Illustr  consimiles sunt Albanio Codici, ita etiam in libro Ildefonsi. Alii Codices, qui librum Isidori referunt, librum Ildefonsi omittunt. Codex uaticanus 4877, in quo, pretermisso Isidori libro, exstat liber Ildefonsi, cum his tribus facit, uir doctrina simul . . . is qui audisset, etc.

7. In editione Patrum Toletanorum tom. I, pag. 288, ad uerba audita bis qui audisset, hec nota margini appingitur: BIS legitur in edit. omn. Nos in Ms. Tolet. legimus HIS, quod non coheret, nisi male scriptum dicamus HIS pro IS in nominandi casu: que lectio omnibus esset probanda: nisi placeret uIX pro BIS coniectari. Reuera satis frequens est, ut in membranis his pro is exaratum reperiatur. Imo Caietanus ex Ms. Casinensi edidit is: que scriptura sese Nic. Antonio  probauit Biblioth. uet. l. u, n. 85, c. 3. 26 Neque pretermittam obseruare, hec uerba, ex quo audita bis qui audisset, non nisi repetita sepius commendaret, a Loaisa in Concil. Hisp., uti etiam a Fabricio in Biblioth. Eccles. omnino preterita fuisse. Ita certe difficultas omnis eluditur.

8. Nam siue bis, siue his, siue is, siue uix legatur, non satis clara est sententia. Padilla Centur. uII, cap. 22. Histor. Eccles. Hisp. ita Hispanice uerba Ildefonsi reddebat: Ponia espanto a los que le oian, y deseauan oir de el lo que ya otras ueces auian oido, y boluiendolo a oir les era mas suaue, y gustoso lo que decia. Ita fere Florezius tom. IX, pag. 195, Pasmaba a quantos le oian, deseando todos oirle repetidamente por el deleyte de su afluencia y suauidad. Nec dissimili  modo Cellierius tom. XuII exponit, eos, qui bis audierant, etiam sepius repetita non fastidiuisse. Auctor quoque uite Gallice S. Isidori, de quo cap. 84 dicam, intelligit, Isidorum tunc maxime placuisse, cum rem eamdem sepius repeteret, contra quam accidere solet, ut auditores rerum nouitate precipue delectentur. Quem ego quidem sensum in uerbis Ildefonsi non assequor. Retenta scriptura communiori audita bis, putarem explicari id posse de mirabili illa affluentia et ubertate Isidori in eloquendo, quam Ildefonsus predicat, qua scilicet ita multa atque ita uelociter Isidorus inter eloquendum explicabat, ut satis non esset, eum de iisdem rebus semel atque iterum audire, sed oporteret ut sepius sermonem, quem quis memorie commendare uellet, repeteret.

 9. Ac fortasse huc pertinet quod apud scriptores eius eui commendare antiphonam erat prima antiphone uerba precinere, ut alter inde canere pergeret. De rhetorica arte hec Isidorus l. II, c. 2, Translata in Latinum a Tullio uidelicet, et Quintiliano, sed ita copiose, ita uarie, ut eam lectori admirari in promptu sit, comprehendere impossibile. Nam membranis retentis, quasi adherescit memorie series dictionis, ac mox repositis, recordatio omnis elabitur. Hinc Isidori elogium expressisse Ildefonsus uidetur, presertim si pro commendaret legamus comprehenderet. Idem sensus commode eruitur, si pro bis qui audisset reponatur is qui audisset.

10. Aduertendum preterea est, a Grialio in prologo editionis prime Matritensis elogium Isidori ex Ildefonso  ita describi, ut per incuriam pretermissa fuerint hec uerba: librum de Genere officiorum, librum Proemiorum: quod uitium in altera editione recenti 27 Matritensi pariter occurrit. Ea omissio typographi occasionem erroris prebuit Nic. Antonio, qui Ildefonsi uerba de Isidoro non in ipso libro Ildefonsi de uir. Illustr., sed in Prolegomenis Grialii legebat. Asserit l. u Bibl. uet., n. 126, Ildefonsum non commemorasse Isidori librum de uir. Illustr., neque duos alios de Offic. Eccles., ac rursus num. 146 et 147 confirmat, Ildefonsum operis Proemiorum, et de Eccles. Offic. nullam fecisse mentionem. Mirum nostro excidisse, reponit Bayerius in nota, quod horum Isidori librorum Ildefonsus recordatus non fuerit. Sed, ut dixi, Nic. Antonius exemplar negligentia  typographi deprauatum, seu mutilum pre oculis habuit: adeoque excusatione dignus uideri potest. Quod autem idem ait, librum Isidori de uir. Illustr. ab Ildefonso commemoratum non fuisse, uerum id quidem est, si de elogio Isidori, hoc est de cap. 9 libri Ildefonsi sermo sit: alioquin Ildefonsus in prefatione ad librum suum de uir. Illustr. post Hieronymum Gennadiumque, de uiris illustribus scriptores, sic Isidorum commendat: Deinde uir prudentissimus Hispalensis sedis Isidorus episcopus eodem ductu quosque uiros optimos reperit, in annotationem subiunxit.



CAPUT uI. Obitus B. Isidori a Redempto Clerico recensitus, uarie lectiones ex mss. Codicibus.

 1. »uisum est mihi, ut tue sanctitati breuiter exponerem, qualiter bone recordationis dominus meus Isidorus, Hispalensis Ecclesie metropolitanus episcopus, penitentiam acceperit, suamque confessionem erga Deum uel homines habuerit; uel quomodo de hoc seculo ad celum migrarit, fideli prenotationis mee stylo, tue dilectioni notescerem. Que res me primum compulit pro hac sollicitudine, quam ex amore in eum offertis, uestre caritati gratias agere: deinde, quia uera supprimere nequeo, et quod de eo pauca de multis colligere potui, te orante, dicere cogor. Dum finem suum, nescio qua sorte, iam prospiceret, et fatigatum corpus egritudine assidua subtiliter anime natura preuideret, tanta eleemosyna quotidianis diebus per sex pene menses, seu amplius,  plus quam erat solitus, pauperibus ab eo est erogata, ut ab ortu solis usque in uesperum 28 multam in dispergendo occupatus maneret substantiam. Post hec uulnere percussus est, ita ut, dum febris in corpore conualesceret, et cibum reiiceret debilitatus stomachus, ad penitentiam conualuit; atque suos cepiscopos, Ioannem scilicet et Epartium beatissimos mox adesse fecit presentes. Et dum a cellula sua ad basilicam S. uincentii martyris adduceretur, cuncta agmina pauperum, clericorum, religiosorum omnium, cunctarumque huius ciuitatis plebium, cum uocibus et magno ululatu eum susceperunt: ut si ferreum possideret quispiam pectus, solueretur mox in lacrymas et lamentum totus. Et, dum in predicti martyris basilica, iuxta altaris cancellum in medio  poneretur choro, mulierum turbas longius stare precepit, ut in accipiendo ipse penitentiam, uirorum tantum, non illarum, circa eum cerneretur presentia. Et, dum a predictis sacerdotibus, ab uno cilicium, ab altero super se mitti exposceret cinerem, expandens manus ad celum, ita exorsus est dicens: Tu Deus, qui nosti corda hominum et publicano longe posito, dum pectus percuteret suum, dimitti peccata dignatus es : qui Lazarum dormientem de monumento post resolutionem carnis die quarta dignatus es resuscitare , et Abrahe patriarche sinus eum reciperet, uoluisti; suscipe in hac hora confessionem meam, et peccata, que innumerabiliter contraxi, ab oculis transfer tuis: non reminiscaris mala mea, et iuuentutis delicta ne memineris.  Tu, Domine, non posuisti penitentiam iustis, qui non peccauerunt tibi, sed mihi peccatori, qui peccaui super numerum arene maris . Non inueniat in me hostis antiquus quod puniat. Tu scis, quia postquam infelix ad onus istud, potius quam ad honorem, in hanc sanctam ecclesiam indigne perueni, peccare nunquam siniui; sed, ut inique agerem, laboraui. Et, quia tu dixisti: In quacunque hora peccator a uiis suis reuerterit , omnes iniquitates suas traderes obliuioni; huius precepti memor sum tui. Clamo utique cum spe, et fiducia ad te, cuius celos aspicere non sum dignus pre multitudine peccatorum que conuersantur in me. Adesto, et suscipe orationem meam, et mihi peccatori dona ueniam postulatam. Quod si celi non sunt mundi in  conspectu tuo, quanto magis ego homo, qui bibi quasi aquas iniquitatem , et sumpsi, ut colostra, peccatum? His igitur consummatis, corpus, et sanguinem Domini cum profundo gemitu cordis, indignum se iudicans, ab ipsis suscepit pontificibus. Deinde eorumdem 29 sacerdotum, et, quicunque de clero erant, ciuium cunctarumque plebium ueniam precabatur, dicens: Deprecor uos, sanctissimi domini mei sacerdotes, sanctamque congregationem clericorum et populi, ut pro me infelici et pleno omni sorde peccati, ad Dominum uestra porrigatur oratio: ut qui meo merito Dei non sum dignus impetrare clementiam, intercessu uestro merear consequi meorum ueniam delictorum. Dimittite mihi, obsecro, indigno, quod in unumquemque commisi uestrum: si quem  contempsi odio, si quem reieci impie caritatis consortio, si quem maculaui consilio, si quem lesi irascendo: dimittite nunc petenti imo et penitenti. Et, dum una uoce omnes pro eo indulgentiam postulassent, et unicuique debiti sua uincula, uel chirographa condonasset, circumstantes iterum admonuit, dicens: Sanctissimi domini mei episcopi, et omnes qui adsunt, rogo et obsecro, ut caritatem inuicem uobis exhibeatis, non reddentes malum pro malo, nec uelitis esse susurrones in populo. Non inueniat in uobis hostis antiquus quod puniat, non reperiat a uobis relictum lupus rapax quem auferat, sed potius ereptam ab ore lupi ouem pastor suis humeris congaudens reportet ad hanc caulam. Igitur post hanc  confessionem, uel orationem, residuam egenis et pauperibus mox dari iussit pecuniam. Cui tamen fideli sit dubium, ut non satim dimisso omni facinore, associaretur societatibus angelorum? Interea se ab omnibus osculari studuit, dicens: Si ex toto corde dimiseritis ea que in uos aduersa uel praua usque hactenus intuli, dimittet uobis Creator omnipotens omnia delicta uestra: ita ut sacri fontis unda, quam hodie deuotus est populus percepturus, sit uobis in remissionem peccatorum: et hoc osculum inter me, et uos maneat in testimonium futurorum. Completis his omnibus, ad cellulam reductus est: et post diem confessionis uel penitentie quartum, pastoralem iugiter curam, et finem suum consummauit in pace, amen. Sub die pridie Nonas Apr., luna XXII, era  DCLXXIu.«



Constantini Caietani in superiorem S. Isidori obitus descriptionem note ac uarie lectiones.

2. »Preclarum hoc de S. Isidori morte testimonium primo legimus illius Operibus prefixum, editumque Matriti, deinde Parisiis. Quid de ipsius auctore Redempto dicam, non habeo: nisi quod ex eiusdem 30 uerbis apparet, Isidoro fuisse familiarem, uel certe discipulum: atque eam ipsam scriptionem ad episcopum aliquem direxisse: inquit enim: uisum est mihi, ut tue sanctitati breuiter exponerem, qualiter bone recordationis dominus meus Isidorus, etc. Sed Redemptum hunc illum eumdem esse, cui idem Isidorus respondens, sacras quasdam, ab eoque prepositas soluit questiones, nemo, putarim, inficiabitur.  Dilecto filio in Christo Redempto, archidiacono, Isidorus. Exstat hec espistola inter Isidori Opera. Quod si Isidorus eum uocat achidiaconum, ille se ipsum non nisi clericum, ad illorum temporum id referas consuetudinem.

»Habuerit, Breulius; habuit, Matr. Cod.-Tanta eleemosyna. Male uero Madrit., tantam eleemosynam.-Ab oriente. Madr., oriente. Conualesceret. Madr., Conualuit.-Faceret. Fecit, Madr.-Basilica. Basilicam, Madrit.-Cilicium, ab altero super se mitti exposceret cinerem. Madrit. uitiose hab., cilicio, ab alt. sup. se mitti exponere cin.-Et ut. Et, Madr.-Aufer. Differ, Madr.-Finiui. Siniui, Madr.-Susurrones. Susurro, Madr.-Tamen. Breul., Tandem.-Amen. Sub die prid. Non. April. Breul., Prid. Non April. Sed. Cod. Madrit.  uitiose habet: Prid. Kalend. April.«

3. Hec preterea ad marginem Caietanus annotauit: ad uerba: exorsus est dicens:---Oratio S. Isidori morientis ad Deum. Ad uerba publicano, etc., citat cap. XuIII Luce; ad uerba: qui Lazarum, cap. XI Ioann.; ad uerba, Tu, Domine, non posuisti, cap. Xu Luce; ad uerba, In quacunque hora, cap. XuIII Ezech.; ad uerba, Quod si celi, cap. Xu Iob. Ad uerba corpus et sanguinem,---Dominicum corpus deuote sumit. ueniam petit ab omnibus, et rogat pro se orari. Ad uerba, admonuit dicens,---Ad caritatem omnes hortatur. Ad uerba, osculari studuit,---Osculo omnes suscipit in signum caritatis, que nunquam excidit. Que nolui omnino pretermitti.

 4. Narratio obitus Isidori conseruata fuit in Ildefonsiani collegii Complutensis Codice, ut Nic. Antonius l. u, c. 5, Bibl. uet. Hisp. n. 219, refert ex Ambrosio Morales l. XII, cap. 2; qui Codex tunc septingentorum annorum credebatur, et nunc exstat in Escurialensi bibliotheca digramm., et plut. 1, teste Bayerio in not.; qui pariter asserit eamdem narrationem asseruari in Toletana Ioannis Baptiste Perezii opusculorum collectione. Eam Florezius tom. IX Hisp. sacr. pag. 366 protulit ex regio Matritensi Codice inscripto, Scintillarum 31 Aluari Cordubensis, ubi titulus hic legitur: Incipit liber de transitu beatissimi Isidori Hispalensis episcopi, editus ad Braulionem Cesaraugustanum episcopum a Redempto eiusdem Hispalensis Ecclesie clerico. Succedunt Acta translationis.

 5. Diuersum ab his omnibus puto esse Codicem membranaceum in fol. magno bibliothece regie Matritensis, cuius meminit Christophorus Rodriguez in Polygraphia Hispanica ad annum 1047. Exhibet characteris formam ex S. Leandri libro ad Florentinam sororem de Institutione uirginum: tum titulum addit: Liber de transitu Hisidori editus a Braulione: sed in specimine characteris eri inciso legitur editus ad Braulione Cesaraugustanum episcopum a Redempto eiusdem Hispalensis Ecclesie clerico. In Braulione deest lineola superponi solita, ac fortasse uetustate deleta: legi enim debet Braulionem. Exstant alia in eodem Codice, ut Liber generationis Iesu Christi fili Dauid, fili Abraham: Explanatio Danielis prophete, etc. Auctor explanationis non nominatur. Aetas, et scriptor  Codicis ita exprimitur: Facundus scripsit: memoria eius sit semper: era bis quadragies et u post millesima regnante domino nostro, et glorioso principe domino Fredenando prolis domini Sanctioni, et coniuge sua gloriosa domina Sanctia Regina prolis Adefonsi principis, anno regni sui fuit scritum hoc liber. Annus regni Ferdinandi ab eo, qui Codicem exarauit, saltem in hac subscriptione, ut editam uidi, omissus fuit, sed annus Christi erat 1047.

6. Inuenio in schedis Zaccarianis collationem narrationis Redempti ex editione Breuliana 1602, nescio a quo factam cum exemplari ms. uallicellano Longobardico seculi X, num. 22, pag. 135 terg. Titulus est in Codice: Obitus B. B. Isidori Spalensis episcopi a  Redempto clerico recensitus. Pridie Kal. Aprilis. Hec sunt discrepantes lectiones Codicis ms.: ad celum migrasset-ad penitentiam conualuit-scilicet et Huparcium . . . adesse faceret-et cum magno-tantum ac non illarum-die quarto.

7. Ab oculis differ tuis. Non inueniat . . . potius quam honorem in sanctam . . . laboraui. Non reminiscaris mala mea, et iuuentutis delicta ne memineris. Tu, Domine, non posuisti, etc., arene maris. Et quia tu dixisti-ut claustra, peccatum-dum magna uoce indulgentiam cum lacrymis postulassent-Amen: sub die pridie Kalendas Aprilis.

32 8. Omittit Codex luna, etc., era DLXXIu. Apertum mendum est ut claustra pro ut colostra: sunt  enim colostra primum lac, quod olim maxime in deliciis erat. Cum autem Codex consentiat cum editione Grialii in his uerbis pridie Kalendas Aprilis, eumdemque diem designet exemplar ms. Gothicum, quo Florezius usus est, ratio cur Breulius et Caietanus mutarint, quandoquidem uetera monumenta, quorum nonnulla mox indicabo, ipsi non allegant, petitur ex die quo obitus S. Isidori in Martyrologiis celebratur, scilicet pridie Nonas Aprilis. Addit Caietanus, loc. cit., pag. 38, rationem, quod anno 636 Pascha celebratum fuit pridie Kal. Aprilis, et cum Isidorus ex Redempti narratione post diem quartum a confessione ipso die Paschatis peracta obierit, consequens est ut obitus acciderit pridie Nonas Aprilis.

9. Huic ipsi rationi adheret Nic. Antonius l. u,  Biblioth. uet. Hisp., n. 72, admonens, id a uiro doctissimo Ioanne Grialio obseruatum in not. ad Redempti relationem editionis Matritensis, ante Constantinum Caietanum, illius opere immemorem. Sed cum ad Redempti relationem nulle sint Grialii note, existimo Nic. Antonium Io. Baptiste Perez notas ad prenotationem Braulionis indicare uoluisse. Eas habes supra cap. 3, ex quibus agnosces, Caietanum quidem Perezii notas non nominasse, ex iis tamen suam rationem sumpsisse, uel, si negat, subripuisse. Auget suspicionem meam de Nic. Antonii lapsu, quod simul allegat Breulium ante editionem Operum Isidori. Breulius autem ita premittit: Confirmat hanc Redempti opinionem de anno transitus B. Isidori Ioannes Grialius tali nota ad prenotationem Braulionis  superius recensitam subiuncta: tum subiungit notam, quam dixi, Io. Baptiste Perez, a Breulio per errorem Grialio tributam, in qua editor Grialius mendose posuit mortuum era 664 pro 674.

10. In Actis sanctorum apud Bollandianos ad diem 4 Aprilis exstat uita Isidori, auctore quodam canonico Legionensi, in qua inseritur narratio Redempti de obitu Isidori, sed interpolata, uel ab ipso uite scriptore, uel ab alio non multum antiquiori. Ea uita in Appendicibus proferetur: ac facile per se, qui uelit, ea discrimina obseruare poterit, que inter genuinam Redempti relationem, et hanc aliam auctiorem occurrunt. Quod attinet ad annum obitus Isidori, auctor eius uite a Redempto ualde discrepat.

33 11. Exemplar Gothicum regie bibliothece  Matritensis, ex quo, ut dixi, narrationem Redempti Florezius tom. IX Hisp. sacr., append. 7, protulit, nonnullas discrepantias ab editione Grialii exhibet, quas hic annotabo. Habuerit et pro habuit uel.-Migrauerit pro migrarit.-Hoc uero primum compellor agere pro hac sollicitudine quam ex amore caritatis in eo offertis: deinde, pro Que res me primum compulit pro hac sollicitudine quam ex amore in eum offertis, uestre caritati  agere: deinde. Florezius putauerat, Grialium legisse caritatis gratias agere; sed deceptus fuit uncino quo uerbum gratias post caritati Grialius inclusit, ut in Cod. ms. gratias abesse demonstraret.

12. Pauca pro parua.---Igitur dum finem suum uir beatus nescio pro Dum finem suum nescio.---Fatigato corpore  pro egritudine assidua.-Prouideret pro preuideret.-Tanta eleemosyna pro tantam eleemosynam.-Ut ab ortu solis usque in uesperum multa in dispergendo occupatus maneret substantia. Reponendum censui multam . . . substantiam pro ut oriente sole usque in uesperum multis illis in accipiendam maneret substantiam.-Et dum pro ita ut dum-Huparcium pro Aparcium.-Tantum, et non pro tantum non.-Mitti exposceret, que uera est lectio, pro mitti exponere, ut editio Grialii habet.

13. Sinu eum recipere uoluisti pro sinus eum reciperet, uoluisti.-Transfer tuis pro differ tuis.-Non destiti pro nunquam siniui.-Peccator se a uiis suis conuerterit pro peccator a uiis suis reuerterit.-Ut claustra pro ut colostra.-Ciuium quoque, cunctarumque pro ciuium,  cunctarumque.-Impie a caritatis consortio pro impie caritatis consortio. Dimittite mihi nunc pro dimittite nunc.-Magna uoce pro una uoce.-Indulgentiam cum lacrymis postulassent pro indulgentiam postulassent.-Condonasset pro condonassent.-Susurrones pro susurro.-Hanc aulam pro hanc caulam.-Dimissis omnibus facinoribus pro omni facinore dimisso.-Cetibus angelorum pro societatibus angelorum.-Curam gerens, et pro curam, et.

14. In pace pridie Kalendarum Aprilis, postquam per annos ferme XL pontificalem curam irreprehensibiliter administrauit: era DCLXXIIII pro in pace, amen, sub die pridie Kal. Apr., etc., ut iam notatum fuit. Aduertit Florezius, numerum lune XIX, qui in editione Grialii exprimitur, corrigendum esse per XXII,  qui respondet diei quarto Aprilis anni 636; quo anno Isidorum obiisse Redemptus, 34 auctor Chronici Kalendarii Burgensis, et Annalium Compostellanorum, Rodericus Cerratensis, aliique confirmant. In Annalibus Compostellanis, uti etiam in quodam ms. Gothico monasterii Aemilianensis a Florezio indicato recte describitur dies pridie Nonas Aprilis pro pridie Kal. Aprilis, quod mendose in plerisque mss. exemplaribus narrationis Redempti reperitur.

15. Obseruat preterea Florezius, errasse Ambrosium Morales, aliosque, qui chorepiscopos fuisse dicunt Ioannem et Epartium, qui Isidori penitentie presentes adfuerunt. Redemptus enim eos uocat non chorepiscopos, sed cepiscopos: ac reuera concilio Iu Toletano anno 633, cui Isidorus prefuit, decimo  nono loco Ioannes Ileplensis episcopus subscripsit, et quinquagesimo loco Eparius Italicensis: que due dieceses sub Hispalensi Metropolitano erant constitute.

16. An autem Redemptus, auctor eius narrationis, fuerit ille ipse ad quem exstat Isidori nomine inscripta epistola, quod Nic. Antonius putabat, uehementer dubitat Florezius: qui probabilius esse credit epistolam scriptam fuisse ad Redemptum archidiaconum Emeritensem, de quo agitur cap. 9 Patrum Emeritensium; auctorem uero narrationis fuisse alium Redemptum clericum Ecclesie Hispalensis, ut in titulo ms. exemplaris gothici prescribitur.



CAPUT uII. Epitaphium Isidori quod circumfertur ex ueteribus membranis, et S. Ildefonso ascribitur.


I. Constantinus Caietanus in opere sepe laudato, pag. 10, protulit epitaphium beatorum Leandri, Isidori, et Florentine, ex uetustissimo, ut ait, ms. litteris Gothicis Codice, qui apud Nicolaum Fabrum, uirum sane eruditissimum, Parisiis asseruabatur. In eo enim non tantum et alia multa antiquiorum Hispanorum epitaphia continentur: sed etiam nonnulla Dracontii presbyteri Hispani, et Eugenii III, episcopi Toletani, scripta adhuc desiderata. Fortasse hic est Codex, ex quo Sirmondus mutila Dracontii  carmina ab Eugenio III Toletano emendata formis excudit: quanquam  epitaphium Isidori Sirmondus omissurus non fuisset, ut mihi quidem uidetur. Apud Caietanum ergo sic legimus:

35 Epitaphium beatorum Leandri, Isidori, et Florentine.

Crux hec alma gerit sanctorum corpora fratrum
Leandri Isidorique, priorum ex ordine uatum:
Tertia Florentina soror, Deo uota perennis,
Et posita consors sic. . . . . digna quiescit.
Isidorus in medio disiungit membra duorum.
Hi quales fuerint, libris inquirito, lector,
Et cognosces eos bene cuncta fuisse locutos.
Dogmatibus sanctorum cerne creuisse fideles,
Ac re Domino, quos impia iura tenebant.
Utque uiros credas sublimes uiuere semper,
Aspiciens sursum pictos contende uidere.

Obiit felicis memorie Leander episcopus die III Kalend. Martias, era DCXLI.

 Obiit sancte memorie Isidorus episcopus die II Nonas Apriles, era DCLXXIu.

Obiit pie memorie Florentina, Deo uota, Kalend. Septembris, era DCLXXI.

2. In quarto uersu Caietanus supplendum censet sic Christo digna, uel quid simile. In uersu nono coniicit Dominio pro Domino. In obitu Florentine corrigit XII. Kal. Iulii pro Kal. Septembris: fatetur enim Codicem in aliquibus mendosum esse. Ac fortasse hec que uersibus de die obitus sanctorum adiecta conspiciuntur, alterius sunt manus et auctoris, nam desunt apud alios qui idem epitaphium referunt, et obitus S. Leandri ante eram 641 uidetur contigisse, ut cap. 20 dicam.

3. Qui Pseudo-Iuliani archipresbyteri opera confinxit,  an. 1628 uulgata, in collectione uariorum carminum, que a Iuliano facta fingitur, epitaphium Isidori auctius intrusit, quasi ab Ildefonso compositum: quod cum in multis discrepet, hic totum reponendum est:

Crux hec alma gerit geminorum corpora fratrum,
Leandrum, Isidorum, pariterque ex ordine uatum,
36 Tertia Florentina soror, deuota perennis.
O! quam composite concors hec digna quiescit!
Isidorus medius disiungit membra priorum.
Hi quales fuerint, libris inquirito, lector.
Cognosces et eos bene cuncta fuisse locutos.
In quibus hic recubat Fulgentius: inspice tres hos
Spe certa, plenosque fide, super omnia charos.
Dogmatibus cernes horum creuisse fideles,
Ac reddi Domino, quos impia iura tenebant.
Atque uiros credas sublimes uiuere semper,
Aspicies puros, rursus contende uidere.

 4. Magno studio egit Pseudo-Iuliani architectus, ut uersus quos apud Caietanum uel alios potius legerat, ad metri normam redigeret: nec male, ut puto, coniecit, cum reposuit Ac reddi Domino quos. Non debuit tamen postremos uersus sollicitare: auctor enim antiqui epitaphii innuere uidetur imagines sanctorum, que in ipso altari, sub quo corpora iacebant, coli consueuerant.

5. Mentionem Fulgentii quod instrusit, omnino inepte fecit, quamuis in hanc sententiam uerba disiungit membra duorum mutauerit in disiungit membra priorum; ut multis arguit Nic. Antonius I. u Bibl. uet., n. 32; qui concludit, totum epitaphium barbariora, quam Ildefonsinum fuit, septimum scilicet, redolere secula. Inter alia carmina, a Pseudo-Iuliano  afficta Ildefonso, repositum fuit hoc epitaphium in editione Patrum Toletanorum. Obseruat tamen sapientissimus Editor in nota, in uita S. Isidori, a Luca Tudensi, ut creditur, scripta, reperiri hoc epitaphium sub Ildefonsi nomine: nichilominus Nic. Antonio assentitur, qui neque Ildefonsi, neque alterius antiqui putat esse, qua forma, ut explicat Nic. Antonius, apud collectorem apparuit, ab ea, que ex Codice Nicolai Fabri propria forma fuit, non parum diuersa. De forma, qua apud auctorem uite S. Isidori apparuit, Nic. Antonius nichil statuit: qui forte, dum hec scriberet, hanc pre oculis non habuit. In ea uita S. Isidori legitur, uti apud Pseudo-Iulianum, his exceptis: Leandri, Isidori, pariumque ex ordine uatum-O! quam composita consors! hic digna quiescit. Omittitur  mentio Fulgentii, seu uersus: In quibus hic recubat Fulgentius: inspice tres hos.-Spe certos, plenosque fide-Dogmatibus cernas horum- 37 Ac reddi Domino quod-Utque uiros credas sublimes uiuere semper,-Aspiciens sursum pictos contende uidere.

6. Cum ergo auctor uite S. Isidori, qui seculo XIII uixisse creditur, epitaphium Isidori Ildefonso attribuat, querendum est, an eiuscemodi uersus, etiamsi S. Ildefonsi non sint, tamen sec. XIII, antiquiores censeri possint, quod aperte negat Florezius tom. X. Hisp. sacr., cum de S. Fulgentio agit. Equidem animum ego non induco, ut credam, scriptorem uite S. Isidori, ac multo minus, si is fuerit Lucas Tudensis, uir probus, epitaphium Isidori composuisse, ut Ildefonso, tanquam auctori, illud affingeret. Oportet  ergo, ut censeamus, epitaphium iam olim sub Ildefonsi nomine ante uitam Isidori scriptam diuulgatum fuisse, quod scriptor uite Isidori bona fide arripuit. uetustissimum Codicem Gothicum laudat, ut uidimus, Caietanus, in quo hi uersus magna ex parte continebantur. Id si uerum est, maiorem epitaphii uetustatem arguit, quam que a Nic. Antonio agnoscitur. Sed Caietani fides in ueteribus membranis allegandis Naudeo ac nonnullis aliis fluxa et incerta uisa est.

7. Alioquin dum uersus ipsos, ut apud auctorem ueterem uite S. Isidori, et Caietanum sunt, attente inspicio, nichil sane inuenio, cur seculo uII aut uIII indignos iudicem; presertim cum facile sit, ut descriptorum incuria, quod fere in aliis omnibus accidit,  ad nos mendosi deuenerint. Conferantur cum uersibus quos Eugenii III Toletani certo esse constat, neque magnum, ut ego puto, discrimen inuenietur. In secundo uersu preferam scripturam Caietani: Leandri Isidorique, priorum ex ordine uatum, nisi ex coniectura malis, Leandri, Isidori, primorum ex ordine uatum, uel primori ex ordine uatum. Accipiebatur eo tempore uates pro sacerdote, uel episcopo: quod multis exemplis in Dictionario Ducangii a Maurinis aucto comprobatur.

8. In uersibus Bibliothece Isidori sic de Leandro habetur:

Non satis antiquis doctoribus impar haberis,
   Leander uates: hoc tua dicta docent.
Quanquam ego in peruetusto Codice Archiuii uaticani  hunc titulum inueni Isidoro, non Leandro, ascriptum, in quo proinde legebatur Isidore antistes, non Leander uates.

9. In codice Escurialensi seculi Xu descripto a Rodriguezio de Castro, t. II Bibl. Hisp., pag. 286, in quo sunt Etymologie in sermonem 38 antiquum Hispanum conuerse, exstat idem Epitaphium tum Latine, tum Hispane, fere ut in codice Fabri. In primo uersu geminorum corpora fratrum: in secundo, mendose, parumque ex ordine natum, in tertio, soror deuota: in quarto, O quam composita concors hic digna quiescit: in quinto, Isidorus medius: in sexto, Hi quales fuerunt: in septimo, Cognosces et eos. Additur octauo, Spe certos, plenosque fide, super omnia charos. In nono, Dogmatibus cernes horum  creuisse fideles. In decimo, Ac rredi Domino pro Ac reddi. Desiderantur duo postremi, Utque uiros, etc., sed uersio Hispanica eos fuisse arguit.

10. Fuerunt, qui epitaphio Isidori non Ildefonsum, sed alium auctorem quererent, scilicet Braulionem. Audi Nic. Antonium l. u, cap. 5, Bibl. uet. Hisp., n. 67: Braulioni tamen Cesaraugustano episcopo attributum alicubi legimus epitaphium SS. Leandri, et Isidori, quod scriptum exstare aiunt ad finem Etymologiarum S. Isidori in libro Gothico monasterii S. Dominici de Silos . . . Atqui litteris D. Antonii  Zapate, et Aragon ad Reu. P. F. Ludouicum de Mier Benedictinorum Hispane congregationis Rome procuratorem 11 Februarii die anni 1657, ex S. Aemiliani monasterio datis, distichon illud:

 Crux hec alma gerit sanctorum corpora fratrum,
Leandri Isidorique, priorum ex ordine uatum,
ita legi in laudato Exiliensi Codice comprobare possumus:

Crux hec alma gerit. . . . . corpora fratrum,
Leandri Isidorique parum ex ordine abbatum.
Quas litteras eiusdem Zapate manu scriptas penes me habeo. Nihil tamen id nos remouet a saniore iudicio: cum e manu ista tot male sane fictiones prodierint: ordoque abbatum uix est, ut imputari pre pontificali dignitate, qua functi ambo sunt, sanctissimis uiris ab ineptissimo, et rusticissimo peta, qui Braulio certe non est, mereatur. Breuiter de his, etc.

11. Ineptissimum, et rusticissimum petam uocat,  qualem famosus fabulator Zapata representat: qui ut sibi Benedictinos demereri pergeret, nullum non mouit lapidem, nullum non finxit aut corrupit scriptum. Quod si Nic. Antonius in eo perstet, epitaphium Isidori, etiam non interpolatum neque deprauatum, pete ineptissimi et rusticissimi opus esse, in aliam me abire sententiam profiteor. Mabillonius t. I. Annal. Benedict., pag. 278, confirmat hoc epitaphium 39 inueniri subiunctum regule Leandri in quodam Codice. Opinatur, sub cruce forsan transuersa parte simul iacuisse sanctorum tria corpora germanorum: picturam in adiuncto pariete expressa eorum effigies et merita representasse. Coniicit, uerba Isidori de uir. Illustr., Leandrum Recaredi temporibus floruisse, ac terminum uite clausisse, non ita  rigide esse accipienda, ut auctoritatem epitaphii eleuent: Florentinam Hispali uerosimilius fuisse sepultam, quam Astigi, quod alii tradunt. De anno obitus S. Leandri sententiam Mabillonii minime probo. Confer cap. 20.

12. Aliud exstat Isidori epitaphium, quod Ildefonso pariter in collectione carminum Pseudo-Iuliani affingitur: quod plane apocryphum est, tum quia nulla eius memoria ante Pseudo-Iulianum apparet, tum quia Isidori exsilium, quod fabulosum est, in eo commemoratur. Sic autem habet:

Mens penetrat celos, hac corpus dormit in urna,
   Dulce decus gentis, dux Isidore, tue.
Que tibi discipulus sacrat, presume, magister,
   Qui fuit exsilii parsque, comesque tui.
Carmina sume libens, et quem tu uiuus amasti,
   Post tua securus fata, magister, ama.
 Ora pro nobis miseris, clarissime doctor,
   O decus Hisperie, relligionis honor.
Da, rogo, te facilem, te desine, queso, rogari.
   Teque uocant populi, discipulusque uocat.
Quem uarie cingunt cure, quem densa pericla
   Infestant, celi fac statione frui.

13. Auctor uite Isidori, post Isidori epitaphium, quod ab Ildefonso compositum diserte asserit, scilicet Crux hec alma gerit, etc., adiungit aliud sine nomine auctoris: atque adeo dubium lectorem reddit, an hoc etiam alterum Ildefonso adiudicet. Sed certe ad Gothorum Patrum tempora minime pertinet, cum et fabulas permixtas habeat, et uersibus leoninis compositum sit, quales ea etate in Hispania non constat in usu fuisse; certe inter genuina Eugenii et equalium pemata carmen longiusculum huiusmodi  rhythmo uulgari constans non reperitur. Suum ergo locum tunc habebit, cum uita ipsa Isidori proferetur.



CAPUT uIII. 40 Acta translationis corporis S. Isidori, ad ms. Codicem Gothicum regie bibliothece Matritensis recognita. Aliud Actorum translationis exemplar. Obseruationes in utraque Acta.

1. »Huius beatum corpus diuina dispositione ab Hispalensi urbe post annos CCCCLXuIII [Forte post annos CCCCXXuII] est translatum, atque in urbe Legionensi condigno honore sepultum. Qualiter uero id actum sit, etsi non claro, ueraci tamen stylo, huic operi dignum duximus inserere.

»Lectio I.---Anno igitur septuagesimo u, post  transitum gloriosissimi presulis Isidori omnis gens Gothorum occulto Dei iudicio gentili gladio ferienda est tradita. Transmarini namque Saraceni mare illud quod Hispalensi urbi alludit transfretantes, primum eamdem urbem ceperunt; dein Beticam, et Lusitaniam prouinciam occuparunt. Quibus Rudericus rex, aggregato exercitu Gothorum, armatus occurrit. Sed quia prefatus rex, neglecta religione diuina, uitiorum se dominio mancipauerat, protinus in fugam uersus et omnis exercitus fere ad internecionem usque gladio deletus est. Saraceni deinceps longe lateque uagantes, innumeras, horridasque cedes perpetrarunt. Qui quantas cedes quantasque strages nostrorum dederint, testantur euersa castra, et antiquarum urbium diruta menia. Ea tempestate omnis Hispania  luxit monasteria in se euersa, episcopia destructa, libros sacre legis igne combustos, thesauros ecclesiarum direptos, omnes incolas ferro, flamma, fame consumptos. Tandem pietas illa, que non est solita eos, quos corripit, ad internecionem usque delere, sed, flagellando, misericorditer corrigere, animos Pelagii cuiusdam, qui regia traduce exstitit oriundus, corroborauit, et contra Saracenos loco, qui dicitur Coua Sancte Marie, rebellando, eis bellum indixit. Qualiter autem in conflictu illo diuina manus pro nostris pugnauerit, ex hoc poterit aduerti, quod armorum spicula, a Saracenis missa, in eos ipsos uis diuina retorsit; et rupes quedam, Dei nutu prescissa, corruit, et ex Saracenis non minimam multitudinem opprimendo exstinxit: quod si quis ad plenum  uoluerit noscere, lugubrem historiam temporum illorum studeat legere.«

41 »Lectio II.---Illo ex tempore rursum gloria, et regnum Gothice gentis sensim atque paulatim cepit, ueluti uirgultum ex rediuiua radice, pullulare, et industria regum, qui, regali stemmate progeniti, apicem regni nobiliter gubernabant, singulis momentis succrescere. Fuere namque armis, et uiribus famosi, consilio clari, misericordia, atque iustitia precipui, religioni dediti, quique antiqua episcopia innouarunt, basilicas fundarunt, et thesauris ditarunt, auro, et gemmis, librisque ornarunt, ac pro uiribus Christiani nominis gloriam dilatarunt. Ex quorum illustri prosapia emersit uir clarissimus Fredinandus Sancii regis filius, qui, ut sceptra regni  possedit, non est nostra intentio euoluere, quantam et quam crebram perniciem Saracenis intulerit. Hic inter reliqua pietatis opera, que religiose gessit, petiit a Benabeth, Hispalensis urbis rege, quatenus sibi corpus beatissime uirginis Iuste, quod in eadem urbe quiescit, concederet, ut eum ad urbem Legionem transferret. Petitionibus cuius, ut uoluit, assensum prebuit, et ei se daturum repromisit. Qua sponsione accepta, conuocauit rex Fredinandus uenerabilem Aluitum Legionensis urbis episcopum, et reuerendum uirum Ordonium Astoricensem episcopum, simulque Munionem comitem cum manu militum; et eos ad deferendum supradicte uirginis corpus Hispalim misit. Qui uenientes causam sue legationis  regi Benabeth patefecerunt. Quibus ille ait: Scio plane, me domino uestro quod dicitis promisisse; sed nec ego, nec aliquis ex meis uobis corpus quod queritis ostendet. uos ipsi querite, et inuentum tollite, et abite.«

Lectio III.---»Quo responso accepto, uenerabilis episcopus Aluitus secreto socios tali uoce affatur: Ut cernitis, o socii, nostri itineris laborem nisi diuina miseratio releuauerit, frustrati recedemus. Necesse ergo est, dilectissimi, ut a Deo opem queramus, et hoc triduo ieiuniis et orationibus insistamus, quatenus diuina maiestas occultum nobis sancti corporis thesaurum reuelare dignetur. Placuit cunctis exhortatio presulis; et triduum illud ieiuniis et orationibus exegerunt. Iamque die tertia, emenso olympo,  sol occubuerat, et quarta nox superuenerat, cum uenerabilis presul Aluitus peruigil orationi insistebat. Interea, dum sollula sedens, secum nescio quid de psalmis ruminaret, somno opprimitur, apparuitque ei quidam uir, ueneranda canitie comptus, pontificali infula amictus, talique cum uoce 42 alloquitur: Noui quidem te cum sociis tuis ad hoc uenisse, ut corpus beatissime uirginis Iuste hinc transferentes deferatis: et licet non sit diuine uoluntatis ut hec ciuitas abscessu huius desoletur uirginis, tamen non uacuos diuina bonitas uos remittet; corpus namque meum uobis est donatum; quod tollentes auferte, et securi ad propria remeate. Quem cum reuerendus uir Aluitus interrogaret quis esset, qui talia sibi monita iniungeret, ait: Ego sum Hispaniarum doctor, huiusce urbis antistes Isidorus. Quo dicto,  ex oculis cernentis euanuit.«

Lectio Iu.---»Presul uero euigilans uisioni cepit congratulari, et Deum attentius exorare, efflagitans, ut, si ex Deo esset hec uisio, iterum, et tertio plenius innotesceret; sin autem, discederet. Taliter orans, rursum obdormiuit. Et ecce idem ipse uir apparens non dissimilia, quam prius, uerba perorauit, rursumque euanuit. Expergefactus iterum pontifex, alacrius trinam uisionis admonitionem a Domino implorabat. Qui, dum obnixius Deum oraret, tertio somno corripitur. uirque supra dictus, ueluti semel, atque secundo, ei apparuit, et que antea dixerat, tertio replicauit; et uirga pastorali, quam manu tenebat, terre solum percutiens tertio, locum, in quo corpus sanctum delitescebat, ostendit, dicens: Hic,  hic, hic meum inuenies corpus. Et ne putes te phantastica uisione deludi, hoc erit tibi signum ueri: Mox, ut meum corpus super terram eduxeris, molestia corporis corripieris, quam finis uite statim subsequetur; sicque exutus hoc mortali corpore, ad nos uenies. Quo dicto, uisio ablata est. Euigilat presul, certus de tanta uisione, et letus de sua uocatione; factoque mane, ad socios dixit: Oportet nos, dilectissimi, diuinam omnipotentiam submissis uultibus adorare, qui nos sua gratia precedere est dignatus, et mercedem nostri itineris frustrari non est passus; diuino enim nutu prohibemur membra beate ac Deo dicate uirginis Iuste hinc abstrahere; sed non minora deferemus pignora, dum corpus beatissimi  Isidori, qui hac in urbe sacerdotii potitus est infula, et Hispaniam suo opere decorauit, et uerbo, sumus delaturi. Hec ait, et ordinem uisionis eis seriatim patefecit.«

Lectio u.---»Quod audientes, Deo gratias referunt; et regem Saracenorum simul adeunt, cunctaque ei ordinatim pandunt. Quibus auditis, licet infidelis, uirtutem tamen Dei perpendens, expauit, eisque 43 respondit: Et, si Isidorum uobis tribuo, cum quo hic ego remaneo? Sed quia uiros tante auctoritatis fas sibi non erat spernere, dat licentiam membra confessoris inquirere. Mira loquar; ab his tamen qui interfuere me reminiscor audisse; sepulcrum uidelicet corporis beati, dum quereretur, uestigium uirge, cum qua beatus confessor trina percussione  locum monumenti monstrauerat, in ipso terre solo inuentum est. Quo detecto, tanta odoris fragrantia emanauit, ut capillos capitis et barbe omnium qui aderant ueluti nebula et balsami rore perfunderet.«

Lectio uI.---»Corpus autem beatum ligneo uasculo, ex iunipero facto, erat obtectum: statim uero ut reseratum est, reuerendum uirum Aluitum episcopum egritudo corripuit, et septima die, accepta penitentia, iuxta edictum uisionis angelis, ut credimus, spiritum tradidit. Asturicensis autem episcopus Ordonius, et omnis exercitus, accepta gleba beati Isidori, et corpore presulis Legionensis Aluiti, ad regem Ferdinandum festinabant repedare. Dum uero corpus beatissimi Isidori in lignum gestatorium poneretur,  rex Saracenorum supradictus, Benabeth, cortinam holosericam, miro opere contextam, supra corpus eius iactauit, et magna ex intimo pectore trahens suspiria, dixit: Ecce recedis ab hinc, Isidore, uir uenerande; ipse tamen nosti, tua qualiter, et mea res est: unde mei memorem te semper deprecor esse. Hec ab illis qui audiere me recolo audiuisse.«

Lectio uII.---»Quibus ita peractis, ad propria cum summa letitia sunt regressi. In aduentu quorum rex gloriosissimus Ferdinandus magnum exhibuit apparatum: et, licet contristaretur de obitu Legionensis presulis Aluiti, quem mira semper ueneratus fuerat dilectione, tamen occursui gloriosissimi confessoris Isidori ambitiosam prebuit pompam; corpusque eius beatum in basilicam B. Ioannis Baptiste, quam idem  rex nouiter fabricauerat, deposuit: aggregatisque uniuersis regni sui nobilibus uiris atque episcopis, eam in honore confessoris consecrari fecit; hodie que X Kalendarum ianuarii dies dedicationis ecclesie, et translationis beati antistitis festiue annuatim celebratur. Tanta autem deuotione in festiuitate illa rex clarissimus cum omni domo sua ob reuerentiam beati confessoris humilitati deditus fuisse perhibetur, ut, cum uentum fuisset ad conuiuium, religiosis quibusque uiris delicatos cibos, deposito regni supercilio, 44 contentus uice famulorum manibus propriis apponeret. Regina quoque cum filiis et filiabus suis relique multitudini more seruulorum omne obsequium humiliter dependeret.«

 Lectio uIII.---»In eo autem loco, quo sancti corporis reliquie a fideli plebe uenerantur, tanta et talia miracula Dominus noster iehsu Christus ad honorem et gloriam sui nominis est dignatus ostendere, cecis lumina restituendo, surdis auditum reformando, immundos spiritus ex obsessis corporibus eliminando, claudis gressum redintegrando, ut, si aliquis peritus litteris ea traderet, non minima librorum uolumina conficeret; sed partim imperitia, partim negligentia silentio sunt obtecta. Quod si indubia fides petentum exigat, non dissimilia Dominus noster iehsu Christus per confessorem suum usque hodie dignatur operari. Reliquie uero beati confessoris ab Hispalensi urbe translate, atque Legionem sunt delate anno ab incarnatione Domini nostri Iesu Christi  I. LX. III. , Indictione I, concurrente III.«

Lectio IX.---»Ad laudem quoque pontificis almi uidetur pertinere illud, quod, cum Hispalensis ciuitas propter equoris calidum uaporem nunquam sit solita uredinem glaciei perpeti, eo tamen anno, quo exinde beata membra sunt abstracta, adeo urente glacie est exusta, quod neque in uinetis, neque in oliuetis, seu ficetis aliquid fructus remanserit. Dicat quisque, prout sentit. Ego autem assero, ipsa quoque elementa discessum sancti corporis sensisse; sentiendo doluisse; incolasque urbis, tanto patrono destitutos, priuatione fructuum Dei nutu percussisse. His uero et huiusmodi operibus electos suos in conspectu mortalium glorificat, qui in presentia Dei Patris, et sanctorum angelorum sua illos uisione remunerat  iehsu Christus, qui cum eodem Patre et Spiritu sancto unus Deus uiuit, et regnat per nunquam finienda secula. Amen.«

2. Nonnulla uerba ad rectam scribendi rationem reuocaui, ut urbem ceperunt pro ceperunt, internecionem pro internicionem, idem pro hisdem, etc. Similia in sequioris eui monumentis passim reperiuntur, siue librariorum uitio, siue auctorum etiam abusu inuecta. Pro religione dediti substitui, lect. 2, religioni dediti: nam i in e facile in mss. commutatur. Mendum puto, quod, lect. 3, Florezius edidit a socii pro o socii. Prestaret etiam legere talique eum uoce pro talique cum uoce. Non casu uidetur factum, quod, lect. 6, duo 45 uersus hexametri simul coniunguntur: Ipse tamen nosti, tua qualiter, et mea res est.---Unde  mei memorem te semper deprecor esse. Ac fortasse auctor alium premittere uoluit his uerbis: Ecce recedis abhinc, Isidore, uir uenerande: uerba etiam, que precedunt, disiecti membra pete uidentur.

3. In Addendis ad diem 4 Aprilis Bollandiani, pag. 901, hec eadem Acta, que genuina neque interpolata dicunt, ediderunt ex Ms. D. Ioannis Luce Cortes Hispal., sed omissis primis uerbis, Huius beatum corpus, etc., et initio ducto, Anno igitur septuagesimo quinto. Codicem ms. dicunt antiquum annorum plusquam quingentorum, aut sexcentorum, litteris iam pene fugientibus, hoc titulo: Acta translationis corporis beati Isidori Spalensis episcopi. Eorum note he sunt:

 4. »Anno igitur. uidetur adfuisse prologus aliquis, qui hic desideratur. Lect. 2. Illo ex tempore. Interponitur hic in ms. quia et; que ab aliqua parenthesi inter describendum pretermissa uidentur residua: hic uero iam turbabant sensum, ideoque omissa sunt. Lect. 7. B. Ioannis Baptiste, quam. Sandoual., pag. 10, in margine notat, in ista ecclesia asseruari maxillam S. Ioannis Baptiste: et quia inuentio capitis a Baronio notatur ab anno 1025, diuinando asserit, Alphonso u donatam a comite Aquitanie Guilielmo.

5. »Lect. ead. 7. Annuatim celebratur. Hinc discas, hanc historiam scriptam esse pro lectionibus octo ad Matutinum recitandis. Sed quomodo X Kalend. Ianuarii notatur, quandoquidem festum agatur XII kalendas?  Error est, sed haud dubie antiquus, quem Actorum prolixiorum auctor transcripsit. Errorem tamen non tantum probat hodiernus usus, sed antiquissime et illius plane seculi inscriptiones, litteris Gothicis legende, supra pilas duas, quibus parui quidam fornices sustinentur, lumen prebentes intrantibus a claustro ad capellam: quas inscriptiones recitat Sandoual. p. 16, et hic referre placet, ut totam presentem historiam illustrent. Prima est: Hanc, quam cernis, aulam, etc. . Altera: Deinde in era MCIII, sexto Idus Maii, adduxerunt ibi de urbe Abila corpus S. uincentii, frater S. Sabine, Christetisque. Ipsius anno prefatus rex, reuertens de hoste ab urbe ualentia, hinc ibi die sabbato, obiit die tertia feria, sexto Kalendas Ianuarii,  era MCIII. Sanccia Regina Deo dedicata peregit. Eodem referri potest Ferdinandi regis epitaphium, 46 huiusmodi litteris similiter Gothicis tumbe eius insculptum, a Sandoualio consequenter ad priores inscriptiones sic relatum: Hic est tumulatus Ferdinandus Magnus, rex totius Hispanie, filius Sanctii regis Pyrineorum, et Tolose. Iste transtulit corpora sanctorum in Legione, B. Isidori archiepiscopi ab Hispali, uincentii martyris ab Auila, et fecit ecclesiam hanc lapideam, que olim fuerat lutea. Hic preliando fecit sibi tributarios omnes Saracenos Hispanie, cepit Colimbriam, Lameo, uaseo, et alias. Iste ui cepit regna Garcie, et ueremudi. Obiit uI Kalendas Ianuarii, era MCIII.

6. »Ad lect. 8. Christi millesimo, etc. Annos suos  Hispani in publicis priuatisque actis usitata sibi era numerabant: qui mos uix demum anno 1383 a Ioanne I Castelle rege sublatus est, teste Loaisa. Quomodo ergo hic numerantur anni ab incarnatione Domini? Hinc colligimus auctorem non fuisse Hispanum, sed uerosimiliter Gallum ex Cluniacensibus monachum: his enim inter alia reformationis per ipsos inducte puncta etiam cure fuisse uidetur, ut modum numerandorum annorum Christi, iam alibi passim usurpatum, etiam apud Hispanos commendarent et propagarent.«

7. Suspicantur Bollandiani, auctorem huius translationis fuisse Hebrelmum monachum Cluniacensem, qui eodem tempore consimilem translationem S.  Indaletii e regno Granatensi in Aragoniam conscripsit, editam inter Acta Bollandiana ad diem 30 Aprilis. De quo paulo post dicam. Mirari tamen subit, quo pacto in tam antiquis monumentis, que quidem palam in Ecclesia recitabantur, annus incarnationis dominice pro era Hispanica intrusus fuerit.

8. Florezius, qui hec eadem Acta tom. IX Hisp. Sacr. protulit, tom. XXuII, p. 135, de historia translationis S. Isidori agit, quam Luce Tudensi adiudicandam censet, repugnante Risco continuatore, tom. XXXIu, pag. 198, quia ea historia libro miraculorum S. Isidori, a Luca Tudensi certe conscripto, contraria in nonnullis est: adeoque posterior Luca Tudensi, neque ita fide digna ipsi uidetur. Distinguere  autem oportet historiam translationis, siue Acta uberiora, que Bollandiani ad diem 4 Aprilis ediderunt, ab Actis breuioribus magisque sinceris que iidem Bollandiani in appendice ad diem 4 Aprilis, et deinde Florezius tom. IX, append. 7, diuulgarunt. Florezius e ms. Codice Gothico, in quo narratio quoque Redempti de obitu Isidori, diuerso quamuis charactere, erat, Acta 47 correxit, et prologo breui auxit, quem in suo exemplari desiderari Bollandiani aduerterant.

9. Hec quoque Acta in editione noua Matritensi tom. II inter appendices, p. 61, ex alio exemplari ms. inserta sunt, in nouem lectiones pro usu officii ecclesiastici distributa. Sed quamuis editor in ima pagina moneat eas lectiones ad litteram desumptas  esse ex Actis translationis S. Isidori a Florezio editis, tamen non leuis est multis in locis inter utrumque exemplar uarietas, ut necessarium quoque sit ea hic representare.

10. Sed prius obseruandum est, in exemplari etiam Florezii initium Actorum mutilum uideri: Huius beatum corpus, etc. Etsi enim narratio Redempti precedit, tamen Acta alio charactere scripta sunt, et auctoris longe posterioris esse debent. Equidem censeo Acta ipsa, que Florezius exhibet, ex lectionibus officii ecclesiastici in die translationis esse desumpta: quare cum iam in officio mentio Isidori precesserit, non absurde initium lectionum sumitur, siue cum Florezio: Huius beatum corpus, siue cum Bollandianis, et editione noua Matritensi:  Anno igitur, etc. Conformata autem fuisse hec Acta in morem lectionum ecclesiastici officii, clare demonstrat, quod numero, siue lectione 7 legitur: Hodieque X Kalendarum Ianuarii dies dedicationis ecclesie, et translationis beati antistitis festiue annuatim celebratur: que uerba desunt in exemplari editionis noue Matritensis, in quo alioquin nouem lectiones nominantur et distinguuntur, ut mox patebit. Bollandiani in octo tantum lectiones Acta diuidunt.

11. De auctore Actorum id tantum liquet quod ipse narrat lect. 5, Mira loquar: ab his tamen qui interfuere  me reminiscor audisse. Et lect. 6, post relata uerba  regis Hispalensis Saracenorum, cum corpus Isidori tradidit: Hec ab illis qui audiere me recolo audiuisse. Auctor ergo synchronus censendus est. Sed itane ea Acta sincera existimabimus, ut nichil omnino aliunde intrusum fuerit? Certe cum ad usum lectionum, ut dixi, accommodata fuerint, non mirum uideri debet, si aliqua aut preterita fuerint, aut adiecta. Et Bollandiani quidem nonnichil preteritum innuunt: sed ab interpolationis fermento pura Acta declarant. Crediderim tamen, posteriori etate adiecta, que de miraculis, lectione 8, dicuntur, silentio obtectis partim imperitia, partim negligentia. 43 Et que sequuntur: Quod si indubia fides petentum exigat, non dissimilia Dominus noster iehsu Christus per confesso rem suum usque hodie dignatur operari.

 12. Nam preterquam quod sequioris eui ea fuit consuetudo, ut genuina monumenta interpolarentur, in officiis ecclesiasticis satis frequentes erant eiusmodi mutationes, presertim cum nullus certus auctor lectionum indicaretur. Neque alia de causa lectiones editionis noue Matritensis a Florezii Actis in multis, ut iam monui, discrepant. Mendum fortasse in illis est, quod annus consecrationis ecclesie, lect. 9, designatur 1081, Kal. Ianuarii. Acta Florezii et Bollandianorum translationis et consecrationis annum exprimunt 1063, indictione I, concurrente III, X Kal. Ianuar. Hinc Florezius, et Bollandiani arguunt auctorem Actorum fuisse monachum aliquem Cluniacensem, quod eram non expresserit. Fortasse id etiam ad interpolationes pertinet. In  Ms. Gothico bibliothece regie Matritensis margini ascripta erat era MCI, qui est annus 1063. In ueteri inscriptione, quam cap. 28 afferam, hec eadem era notatur, et dies 12 Kal. Ianuarii; quem diem preferendum Florezius probat, quia in Kalendario perpetuo, edito 1578, designatur dies 21 Decembris pro templi dedicatione, et corporis Isidori translatione; quamuis ecclesia Legionensis, ut obseruat Tamayus in Martyrologio, diem 20 elegerit ad concursum festi S. Thome apostoli euitandum. Addit Florezius, anno 1063 diem 21 Decembris incidisse in diem Dominicam; qua die, ex canonum prescripto, ecclesie consecrari debebant. Propterea corrigendum ait in Actis concurrente II pro concurrente III, et initio post annos CCCCXXuII pro CCCCLXuIII.

 13. uarietates autem exemplaris Bollandianorum a suo has Florezius obseruauit. Lect. 1, Qualiter enim in. Lect. 2, Gloria regnum.---auro, gemmis.---ornarunt, pro uiribus.---prosapia exstitit uir.---sceptrum regni.---ut eam ad urbem---neque aliquis. Lect. 3, Itineris, et laborum.---miseratio reuelauerit.---oratio presulis. Lect. 4, Enixe orare.---idem uir.---hic inuenies.---subsequetur. Quo dicto.---Oportet dilectissimi. Lect. 5, Cum quo ego.---Mira loquar.---interfuere reminiscor audire.---Lect. 6, Presulis Aluiti.---ex intimo corpore.---Lect. 8, fides petentium. In fine: finienda seculorum secula.

14. De nomine regis Hispalensis Saracenorum, qui S. Isidori corpus concessit, nonnulla est in  exemplaribus dissensio. In lectionibus 49 breuiariorum quorumdam uocatur Enetus. in Actis Bollandianorum, Florezii, et aliis uberioribus apud ipsos Bollandianos Benabeth: in Actis noue editionis Matritensis Benabet, et Benadab. Ex historia Arabum Roderici Toletani cap. 48, colligitur, translationem peractam regnante Hispali Habeth. Iam Acta que dixi noue editionis Matritensis, mendis quibusdam emendatis, hec sunt:

15. Lectio I.---»Anno igitur septuagesimo quinto post transitum gloriosissimi presulis Isidori, omnis gens Gothorum occulto Dei iudicio gentili gladio ferienda est tradita. Transmarini namque Saraceni mare illud quod Hispalensi urbi alludit transfretantes, primo eamdem ceperunt. Deinde Beticam et Lusitaniam  prouinciam occupauerunt. Quibus Rudericus rex, aggregato exercitu Gothorum, armatus occurrit. Sed quia prefatus rex, neglecta religione diuina, uitiorum se dominio mancipauerat, protinus in fugam uersus, et omnis exercitus fere ad internecionem usque gladio deletus est. Saraceni deinceps longe lateque uagantes innumeras horridasque cedes perpetrarunt. Qui quantas cedes quantasque strages nostrorum dederint, testantur euersa castra, et antiquarum urbium diruta menia.«

16. Lectio II.--- »Ea tempestate omnis Hispania luxit monasteria in se euersa, episcopia destructa, libros sacre legis combustos, thesauros ecclesiarum direptos, omnes incolas ferro, flamma, fame consumptos. Tandem pietas illa, que non est solita eos  quos corripit ad internecionem usque delere, sed flagellando misericorditer corrigere, animos Pelagii cuiusdam, qui regia traduce exstitit oriundus, corroborauit, et contra Saracenos loco qui dicitur Coua Sancte Marie, rebellando, eis bellum indixit. Qualiter autem in conflictu illo diuina manus pro nostris pugnauerit, hoc potest aduerti, quod armorum spicula a Saracenis missa in eos ipsos uis diuina retorserit. Quare rupes quedam Dei nutu precisa corruit, et ex Saracenis non minimam multitudinem opprimendo exstinxit. Quod si quis ad plenius uoluerit noscere, lugubrem historiam temporum illorum studeat legere.«

17. Lectio III.---»Illo ex tempore rursus gloria, et regnum Gothice gentis sensim, atque paulatim cepit ueluti uirgultum ex rediuiua radice pullulare,  et industria regum, qui regali stemmate progeniti apicem regni nobiliter gubernabant, singulis momentis succrescere. 50 Fuere namque armis, et uiribus famosi, consilio clari, misericordia atque iustitia precipui, religioni dediti. Qui etiam episcopia innouarunt, basilicas fundauerunt, et thesauris ditarunt, auro, et gemmis, librisque ornarunt, ac pro uiribus Christiani nominis gloriam dilatauerunt. Ex quorum illustri prosapia emersit uir clarissimus Ferdinandus Sancii regis filius: qui, ut sceptra regni possedit, non est nostra intentio euoluere, sed quanta [Forte quantam], et quam crebram perniciem Saracenis intulerit. Hic inter reliqua pietatis opera, que  religiose gessit, petiit a Benadab Hispalensis urbis rege, quatenus sibi corpus beatissime Iuste uirginis, quod in eadem urbe quiescit, concederet, ut eam ad Legionensem urbem transferret. Petitionibus cuius, ut uoluit, assensum prebuit, et ei se daturum repromisit.«

18. Lectio Iu.---»Qua sponsione accepta, conuocauit rex Ferdinandus uenerabilem Albitum Legionensis urbis episcopum, et reuerendum uirum Ordonium Asturicensem episcopum, simulque Munionem comitem cum manu militum, et eos ad deferendum supradicte uirginis corpus Hispalim misit. Qui uenientes, causam sue legationis regi Benadab patefecerunt. Quibus ille ait: Scio plane me domino uestro, quod dicitis, promisisse: sed nec ego, neque  aliquis ex nostris tale corpus quod queritis ostendit. uos ipsi querite, et inuentum tollite, abiteque. Ceterum, delitescendo, an uere barbarus nostre legationi ista dixerit, parum comperimus. Sed plerumque humane uoluntates, ut sunt uehementes, ita et mobiles. Quod audiens egregius Albitus episcopus, socios secreto affatur, sic dicens: Ut cernimus, fratres, nisi diuina miseratio labori nostri itineris subueniat, frustrati recedemus. Necessarium itaque uidetur, ut a Deo, cui nichil impossibile est, opem querentes, hoc triduo ieiuniis et orationibus insistamus, quatenus diuina maiestas occultum nobis sancti corporis thesaurum reuelare dignetur. Placuit cunctis exhortatio presulis, ut triduanum illud precibus perageretur. Iam die tertia emenso olympo sol occubuerat,  cum iusta superueniente nocte, uenerabilis presul Albitus peruigil orationi insistebat.«

19. Lectio u.---»Interea dum sella residens fessa membra paulisper sustentaret, atque secum, nescio, quid de psalmis recitans pre nimio uigiliarum labore somno opprimeretur, apparuit ei quidam uir ueneranda 51 canitie comptus, pontificali infula amictus, eumque tali uoce alloquens, ait: Scio quidem, te cum sociis tuis ad hoc uenisse, ut corpus beatissime uirginis Iuste hinc transferentes uobiscum ducatis. Sed quoniam non est diuine uoluntatis, ut hec ciuitas abscessu huius uirginis desoletur, immensa Dei pietas uos remittere uacuos non patiens, corpus meum donatum est uobis, quod tollentes ad propria remeate. Quem, cum reuerendus uir interrogaret,  quis esset, qui talia sibi iniungeret, ait: Ego sum Hispaniarum doctor, huiusque urbis antistes Isidorus. Quare hec dicens, ab oculis cernentis euanuit.«

20. Lectio uI.---»uigilans autem presul cepit uisioni congratulari, ac Dominum attentius exorare« deprecans, ut si ex Deo esset hec uisio, iterum, ac tertio plenius innotesceret. Taliter orans rursus obdormiuit, et ecce idem uir in eodem habitu non dissimilia, quam prius uerba perorans, rursum euanuit. Expergefactus iterum pontifex alacrius etiam uisionis admonitionem a Domino implorabat. Qui, dum enixius Deum exoraret, tertio somno corripitur. Tunc uir supradictus ueluti semel et secundo ei  apparens, que ante dixerat, tertio replicauit, atque uirga quam manu tenebat terre solum ter percutiens, locum in quo sanctus thesaurus latitabat, ostendit, dicens: Hic, hic, hic meum inuenies corpus. Quare ne, putes te phantasmate deludi, hoc erit tibi signum mei ueridici sermonis, quod mox ut meum corpus super terram eductum fuerit, molestia corporis corripieris, quam finis uite subsequens  exutus hoc mortali copore ad nos cum corona iustitie peruenies. Qui postquam loquendi finem fecit, uisio ablata est.«

21. Lectio uII.---»Surgens ergo presul a somno, certus de tanta uisione, sed letior de sua uocatione, facto iam mane, sic socios hortatur, dicens: Oportet nos, dilectissimi, omnipotentiam sumni Patris diuinam pronis mentibus adorare; qui nos sua gratia  precedere est dignatus, et mercedem nostri itineris frustrari non est passus. Diuino etenim nutu prohibemur membra beate ac Deo dicate uirginis Iuste hinc abstrahere, sed non minora deferemus dona, dum corpus beatissimi Isidori, qui in hac urbe sacerdotii potitus est infula, et totam Hispaniam opere suo decorauit et uerbo, delaturi sumus. Quare hec dicens, ordinem uisionis eius seriatim patefecit. Quod audientes, immensas Deo gratias referendo, regem Saracenorum 52 simul adeunt, eique uniuersa ordine pandunt. Expauit barbarus, et licet infidelis, uirtutem tamen Domini admirans, dixit eis: Quare si Isidorum uobis tribuo, cum quo hic remanebo? Ceterum tante auctoritatis uiros spernere non audens, dat licentiam confessoris membra inquirere. Stupenda  loquuntur, ab iis tamen, qui interfuere, prolata; siquidem sepulcrum beati corporis dum quereretur, uestigium uirge, cum qua sanctus confessor trina percussione locum monumenti monstrauerat, in ipso terre solo inuentum est. Quo detecto, tanta odoris fragrantia emanauit, ut capillos capitis et barbe omnium qui aderant ueluti nebula nectareoque balsami rore perfunderet. Corpus autem beatum ligneo uasculo ex iunipero facto, erat obtectum: statimque, ut reseratum est, uenerabilem uirum Albitum episcopum egritudo corripit, ac septimo die, accepta penitentia, angelicis manibus, ut uera fides credit, spiritum tradidit.«

22. Lectio uIII.---»Ordonius autem Astoricensis episcopus, et omnis exercitus, accepta gleba beati  Isidori, et corpore Legionensis presulis, iam ad regem Ferdinandum remeare festinabant. Quare ecce rex Saracenorum supradictus Benabet coronam miro opere contextam super sarcophagum beati confessoris iactauit, atque ex imo pectore magna emittens suspiria, dixit: En abhinc Isidore uir uenerande recedis; ipse tamen nosti, tua qualiter, et mea res est. Hec ab illis sunt nota, qui presentialiter se audisse testati sunt. Legati uero cum tanto dono celitus misso iter arripientes, ad propria sunt reuersi. In reditu quorum gloriossimus rex Ferdinandus magnum exhibuit apparatum. Qui licet de obitu Legionensis episcopi contristaretur, tamen in aduentu beatissimi confessoris Isidori ambitiosam  exhibuit pompam. Cuius sanctum corpus in basilica beati Ioannis Baptiste, quam idem serenissimus rex, ut paulo  memini, Legione nouiter fabricauerat, reposuit. Albitus autem uenerandus antistes in ecclesia beate Marie, cui prefuerat, Deo annuente, habet sepulcrum.«

23. Lectio IX.---»Igitur post annos 400 obitus sui ab Hispalensium ciuitate translatum est corpus beatissimi Isidori confessoris Christi, atque in urbe Legionensi cum digno honore conditum est; aggregatis etenim totius regni sui nobilibus episcopis, et abbatibus prefatam ecclesiam rex in honore beati confessoris consecrari fecit 53 anno dominice Incarnationis millesimo octogesimo primo Kalendis Ianuarii. Ceterum cum tanta deuotione in festiuitate  illa rex gloriosissimus ob reuerentiam sancti antistitis humilitati deditus fuisse perhibetur, ut cum ad conuiuium uentum fuerat, religiosis quibusque uiris delicatos cibos, deposito regali supercilio uie  famulorum propriis manibus apponeret. Regina quoque Sancia, cum filiis et filiabus suis, relique multitudini omne obsequium humiliter exhibet. In eo autem loco, quo beati corporis reliquie a fideli populo uenerantur, tanta et talia miracula Dominus noster ad honorem, et gloriam nominis sui dignatus est ostendere, quod si aliquis peritus ea membranis traderet, non minima librorum uolumina conficeret.«

24. Editor Matritensis, lect. 4, in fin., legebat emesso olympo, et coniiciebat e medio olympo. Restitui  emenso olympo. Plures alios orthographie errores correxi, quos indicare nichil refert. Undenam uero hec translationis Acta originem trahant, ex capite sequenti patebit.



CAPUT IX. De translatione corporis S. Isidori narratio excerpta ex Chronico monachi anonymi Silensis.

1. »Ceterum Fernandus rex, ordinatis per confinia rebus, cum primum opportunitas temporis aduenit, congregato rursus exercitu, in Beticam et Lusitaniam prouincias hostiliter profectus est; depopulatisque barbarorum agris, ac plerisque uillis incensis, eidem Abenhabet Hispalensis rex cum magnis muneribus occurrit, eumque per amicitiam, perque decus regni obsecrat, ne ipsum [Forte ne ipse]  regnum suum persequi uelit. Fernandus uero rex more humanas [more humano] miseratus angustias, dum precibus grandeui barbari flectitur, omnes idoneos uiros ex Hibernis accersiri iubet, quorum consilio disponat quem finem supplicationibus regis Maurorum ponat. At, ubi consilium erat, ex consilii decreto et munera recipit, et corpus martyris beate Iuste, que olim Hispali cum corona martyrii perrexit ad Christum, quatenus eam ad Legionensem urbem transferat, reddi sibi imperat; imperialibus cuius iussis illico barbarus assensum 54 prebens, et se daturum beatissime uirginis corpus spopondit.

2. »Qua sponsione accepta, postquam de expeditione illa uentum fuerat, Legione rex Fernandus conuocat ad se Aluitum, huiuscemodi regie urbis  uenerabilem episcopum, et Ordonium, Astoricensem reuerendum antistitem, simulque Munionem comitem, et eos cum manu militum ad deferendum prefate uirginis corpus Hispalim mittit. Qui uenientes mandata regis Abenhabet referunt. Quibus ille: Noui, inquit, me domino uestro promisisse, quod queritis. Sed nec ego, nec aliquis meorum uobis corpus quod desideratis ostendere poterit. uos ipsi querite, et inuentum tollite, abeuntes cum pace. Ceterum, delitescendo, an uere barbarus nostre legationi ista dixerit, parum comperimus. Sed plerumque humane uoluntates, ut sunt uehementes, ita et mobiles. Quod audiens egregius Aluitus episcopus, socios suos  sic dicens: Ut cernimus, fratres, nisi diuina miseratio labori nostri itineris subuenerit, frustrati  recedemus. Necessarium itaque uidetur, dilectissimi, ut a Deo, cui nichil impossibile est, opem querentes, triduo ieiuniis et orationibus insistamus, quatenus diuina maiestas occultum nobis sancti corporis thesaurum reuelare dignetur.

3. »Placuit cunctis exhortatio presulis, ut triduum illud precibus peragerent. Iamque die tertia, emenso olympo, sol occubuerat, cum, quarta perueniente nocte, uenerabilis presul Aluitus peruigil orationi insistebat. Interea, dum sella residens, fessa membra paulisper sustentaret, atque secum nescio quid de psalmis recitans, pre nimio uigiliarum labore somno opprimeretur, apparuit ei quidam uir, ueneranda canitie comptus, pontificali infula amictus, eumque tali uoce alloquens, ait: Scio quidem te  cum sociis tuis ad hoc uenisse, ut corpus beatissime uirginis Iuste, hinc transferentes, uobiscum ducatis. Sed quoniam non est diuine uoluntatis ut hec ciuitas abscessu huius uirginis desoletur, immensa Dei pietas uos remittere uacuos non patiens , corpus meum donatum est uobis, quod tollentes, ad propria remeate. Quem cum reuerendus uir interrogaret quis esset, qui talia sibi iniungeret, ait: Ego sum Hispaniarum doctor, huiuscemodi urbis antistes Isidorus. Hec dicens, ab oculis cernentis euanuit.

55 4. »Euigilans autem presul, cepit uisioni congratulari, ac Deum attentius exorare, deprecans, ut, si ex Deo esset hec uisio, iterum et tertio plenius innotesceret. Taliter orans, rursus obdormiuit;  et ecce idem uir in eodem habitu non dissimilia quam prius uerba perorans, rursum euanuit. Expergefactus iterum pontifex, alacrius trinam uisionis admonitionem a Domino implorabat. Qui, dum obnoxius [Forte obnixius] Deum exoraret, tertio somno corripitur. Tunc uir supradictus, ueluti semel et secundo, ei apparens, que antea dixerat tertio replicauit; atque uirga, quam manu tenebat, terre solum ter percutiens, locum, in quo sanctus thesaurus latitabat, ostendit, dicens: Hic, hic, hic meum inuenies corpus; et ne putes te phantasmate deludi, hoc erit tibi signum mei ueridici sermonis, quod mox ut meum corpus super terram eductum fuerit, molestia corporis corripieris, quam finis uite  subsequens , exutus hoc mortali corpore, ad nos cum corona iustitie peruenies. Qui postquam loquendi finem fecit, uisio ablata est.

5. »Surgens ergo presul a somno, certus de tanta uisione, sed letior de sui uocatione, facto iam mane socios hortatur, dicens: Oportet nos, dilectissimi, omnipotentiam summi Patris diuinam pronis mentibus adorare, qui nos, sua gratia precedente, est dignatus, et mercedem nostri  frustrari non est passus. Diuino etenim nutu prohibemur membra beate, Deo dicate, uirginis Iuste hinc abstrahere; sed non minora deferimus [Forte deferemus] dona, dum corpus beatissimi Isidori, qui hac in urbe sacerdotii potitus est infula, et totam Hispaniam suo opere decorauit, et uerbo, delaturi sumus. Et hec  dicens, ordinem uisionis eis seriatim patefecit; quod audientes, immensas Deo gratias referendo, regem Saracenorum simul adeunt, eique uniuersa ordine pandunt. Expauit barbarus, et licet infidelis, uirtutem tamen Domini admirans, dixit eis: Et, si Isidorum uobis tribuo, cum quo hic remanebo? Ceterum tante auctoritatis uiros spernere non audens, dat licentiam confessoris membra inquirere. Stupenda loquor, ab his tamen qui interfuere prolata. Siquidem sepulcrum beati corporis dum quereretur, uestigium uirge cum qua sanctus confessor trina percussione locum monumenti monstrauerat, in ipso terre solo inuentum est. Quo detecto, tanta odoris fragrantia emanauit, ut capillos capitis et barbe omnium qui aderant ueluti nebula nectareoque 56  balsami rore perfunderet. Corpus autem beatum ligneo uasculo, ex iunipero facto, erat obtectum, statimque, ut reseratum est, uenerabilem uirum Aluitum episcopum egritudo corripuit, ac septimo die, accepta penitentia, angelicis manibus, ut uera fides credidit, spiritum tradidit.

6. »Ordonius autem Astoricensis episcopus, et omnis exercitus, accepta gleba beati Isidori, et corpore Legionensis presulis, iam ad regem Fernandum repedare festinabant, cum ecce rex Saracenorum supradictus Abenhabet cortinam, miro opere contextam, super sarcophagum beati confessoris iactauit, atque ex imo pectore magna emittens suspiria, dixit: En abhinc, Isidore, uir uenerande, recedis; ipse tamen nosti, tua qualiter, et mea res est. Hec  ab illis sunt nota qui presentialiter se audisse testati sunt. Legati uero cum tanto dono celitus misso iter arripientes, ad propria sunt reuersi. In reditu quorum gloriosissimus rex Fernandus magnum exhibuit apparatum; qui, licet de obitu Legionensis episcopi contristaretur, tamen aduentu beatissimi confessoris Isidori ambitiosam exhibuit pompam, cuius sanctum corpus in basilica beati Ioannis Baptiste, quam idem serenissimus rex, ut paulo  memini, Legione nouiter fabricauerat, reposuit. Aluitus autem uenerandus antistes in ecclesia beate Marie, cui prefuerat, Deo annuente, habet sepulcrum.

7. »Igitur post annos quatuorcentos obitus sui ab  Hispalensium ciuitate translatum est corpus beatissimi Isidori confessoris Christi, atque in urbe Legionensi cum digno honore conditum. Aggregatis etenim totius regni sui nobilibus, episcopis, abbatibus, prefatam ecclesiam rex in honore confessoris consecrari fecit anno dominice incarnationis millesimo quinquagesimo  secundo, undecimo Kalendas Ianuarii. Ceterum cum tanta deuotione in festiuitate illa rex gloriosissimus ob reuerentiam sancti antistitis humilitati deditus fuisse perhibetur, ut, cum ad conuiuium uentum fuerat, religiosis quibusque uiris delicatos cibos, deposito regali supercilio, uice famulorum propriis manibus apponeret. Regina quoque Sancia, cum filiis et filiabus suis, relique multitudini more seruulorum omne obsequium humiliter exhiberet.

 8. »In eo autem loco, quo beati corporis reliquie a fideli populo uenerantur, tanta et talia miracula Dominus noster ad honorem 57 et gloriam nominis sui dignatus est ostendere, quod si aliquis peritus ea membranis traderet, non minima librorum uolumina conficeret. Sed mihi, qui regum gesta tantummodo scribere proposui, non est intentio in presenti horum [Forte in presentiarum] euoluere quanta, et quam crebra miracula per confessoris merita in diuersorum languentium corporibus, eiusdem suffragia querentium, a diuino opifice sunt percepta. Ipsi gloria in secula seculorum, amen.«

9. Editum hoc Chronicon fuit a Florezio tom. XuII Hisp. sacr., qui, num. 5, Surgens post nostri supplet itineris, quod fortasse non est necessarium:  posset enim intelligi mercedem nostram. Addidi ante post paulo, n. 6. Ordonius autem. Annus consecrationis ecclesie ab aliis dicitur 1063. Non multo post auctor scribebat, scilicet seculo XII ineunte, ut rei geste ueritas minime in dubium uocari possit, quamuis Acta deinde quibusdam additamentis aucta fuerint. Auctor Chronici est Hispanus, imo Gallis se contrarium clare profitetur. Nihilominus annum incarnationis dominice commemorat: quod mirum mihi accidit, nisi Chronicon hac in parte interpolatum dicamus. Ceterum Acta ex hoc Chronico esse desumpta demonstratur ex num. 6, ut paulo ante memini, que uerba in Actis quoque apparent: sed auctor Chronici ea adhibuit, quia re uera paulo ante meminerat basilice illius quam rex fundauerat.



CAPUT X. Sermo S. Martini Legionensis in transitu S. Isidori. Note in hunc sermonem.


1. »Isidorus uir egregius, natione Carthaginensis, a Patre Seueriano genitus, Hispalensis Ecclesie episcopus, Leandri episcopi exstitit germanus atque successor sanctissimus. uir iste beatissimus a pueritia studiis litterarum traditus, Latinis, Grecis et Hebraicis litteris instructus, omni locutionis genere formatus, suauis eloquio, ingenio prestantissimus, uita quoque atque doctrina fuit clarissimus [a 1Kb] . Sic namque de uirtute in uirtutem proficiens refulsit  doctor eximius, ita ut secundum qualitatem sermonis omnibus uidelicet Latinis, Grecis, et Hebreis, sapientibus, ac minus intelligentibus in eruditione existeret aptus, atque incomparabili eloquentia strenuus. 58 Tante sapientie, et doctrine, atque sanctitatis fuit hic uir gloriosissimus, ut recte de eo dicatur: Ecce sacerdos magnus, qui in diebus suis placuit Deo, et inuentus est iustus .

2. »Sacerdos nomen habet compositum ex Greco et Latino: et dicitur sacerdos, quasi sacrum dans. Sicut rex uocatus est a regendo, ita sacerdos uocatur a sanctificando, et a sacrum dando . Ex causis quippe duabus quisque efficitur sacerdos magnus. Prima uidelicet, ut bene uiuat,  secunda, ut bene doceat. Quamuis bene uiuat doctor ecclesiasticus; tamen, si bene non docet, non est magnus. Et quamuis bene doceat, tamen, si bene non uiuit, magnus omnino non erit. Necessaria est igitur doctrina cum bona uita: nam doctrina sine bona uita doctorem arrogantem reddit; et rursus uita sine doctrina doctorem inutilem facit . Unde Dominus in Euangelio dicit: Qui soluerit unum de mandatis istis, et docuerit sic homines, minimus uocabitur in regno celorum: qui autem fecerit, et docuerit, magnus uocabitur in regno celorum . In hoc loco regnum celorum congregatio est electorum. Sepe Scriptura Ecclesiam fidelium regnum celorum uocat, quia pro eo quod ad celestia anhelat, iam in ea Dominus quasi in celo regnat. Qui ergo soluerit unum de mandatis  Domini nostri Iesu Christi, id est, qui illud opere non impleuerit, et docuerit sic homines, ut illud impleant, minimus uocabitur in regno celorum, scilicet in congregatione fidelium. Ac si aperte diceret: Qui mandata mea implere neglexerit, et homines ut impleant illa docuerit, minimus uocabitur, scilicet in sancta Ecclesia imperfectus erit. De hoc etiam Dominus alibi dicit: Dicunt, et non faciunt. Sequitur: Qui autem fecerit, id est, qui opere impleuerit mandata mea, et docuerit homines ut impleant illa, magnus erit , scilicet idoneus in sancta Ecclesia. Operibus ergo confirmanda est sacerdotis predicatio, ita ut, quod docet uerbo, instruat exemplo.

3. »Bene etiam illud conuenit ad confirmandum  hoc testimonium, quod legitur in Canticis canticorum: En lectulum Salomonis sexaginta fortes ambiunt ex fortissimis Isrel; omnes tenentes gladios, et ad bella doctissimi: uniuscuiusque ensis super femur suum, propter timores nocturnos . Salomon, quippe pacificus interpretatur. Quis ergo per Salomonem, nisi Christus intelligitur , de quo scriptum est: Ipse est pax nostra, qui fecit utraque unum  59 Lectulus Salomonis, scilicet Christi, sancta Ecclesia est, quia dum ab mundanis sollicitudinibus recedit, dum cor ab omni terrena contagione per penitentiam mundare non  desinit, dumque toto mentis desiderio ad celestem patriam tendit, quasi lectulum facit, in quo Christus delectabiliter requiescit. Unde ipse amicabiliter suis discipulis dicit: Ecce ego uobiscum sum omnibus diebus usque ad consummationem seculi . Et iterum per prophetam dicit: Inambulabo, et ero in illis, et ipsi erunt mihi populus, et ego ero illis Deus . Sexaginta fortes qui lectulum Salomonis ambiunt prelatos Ecclesie ostendunt, qui eam uerbis atque exemplis muniunt, et ab ea hostes uisibiles et inuisibiles tam orationibus quam predicationibus repellunt: Omnes, inquit, tenentes gladios, et ad bella doctissimi existunt. Quid per gladium, nisi uerbum Dei figuratur, et quid per manus, quibus gladios tenent, nisi operatio designatur? Quia uidelicet  dum uerbum Dei opere complent, quod corde sciunt, magis ac magis semper docti inimicos Ecclesie sapientia et fortitudine uincunt. Ad bella spiritalia doctissimi sunt, quia prius in se, deinde in sibi subiectis uitia resecare sciunt. Ad bella doctissimi existunt, quia Dei precepta, que uerbo predicant, opere perficiunt. Sunt ad bella prudentes atque doctissimi, quia gladio discretionis in se et in aliis subiectis sibi superflua resecant, ac delectabilia huius mundi. De quibus bene subditur: Uniuscuiusque ensis super femur suum, propter timores nocturnos. Quid per ensem, nisi rigorem conuersationis, et quid per femur, nisi carnis appetitum accipimus? Prelati ergo Ecclesie, qui iam ad uirtutum perfectionem peruenerunt, semper ensem super femur suum ferunt,  quia rigore conuersationis appetitum carnis assidue frangunt, ne hostis, quem in nocte huius mundi pertimescunt, repente ueniens, eos debiles ac dissolutos in Dei opere inueniat, et per uoluptatis mollitiem et carnis delectationem facilius se sibique subiectos decipiat, atque ad grauiora peccata perducat.

4. » [a 1Kb] Ille ergo in regno celorum, hoc est in Ecclesia, uocatur magnus, qui ea que predicat uerbis, bonis implet operibus. Dicatur ergo de beato Isidoro: Ecce sacerdos magnus, qui in diebus suis placuit Deo, et inuentus est iustus. Reuera magnus, quia opera Dei que uerbis predicauit, factis impleuit. Recte utique dicitur sacerdos magnus, quem Deus suscitauit Hispanie nouissimis 60 temporibus post  tot defectus, credo, ad restaurandam antiquorum sapientiam uirorum, que pre nimia antiquitate pene iam defecerat in humanis mentibus; ne diutius ignorantia, ac rusticitate ueterasceret populus Christianus. Sic namque plenus caritate et sapientia non abscondit in terra talenta sibi credita; sed in commune omnibus diuisit illa, atque ut bonus negotiator Domino reportauit duplicata, dum multorum mentes predicando sollicitauit ad celestia desideranda. Sicut enim Gregorius doctor Petri apostoli successor exstitit,  ita beatus Isidorus Iacobo apostolo successit: quia semen eterne uite, quod beatissimus Iacobus seminauit, hic doctor egregius uerbo predicationis quasi unus ex quatuor paradisi fluminibus sufficienter irrigauit, atque uniuersam Hispaniam tam exemplo boni operis quam fama sanctitatis uelut splendidissima [b 1Kb] lampada illuminauit.

5. »Ezechiel propheta in uisione quatuor animalium sic ait inter cetera: Et similitudo, inquit, animalium, et aspectus eorum quasi carbonum ignis ardentium, et quasi aspectus lampadarum . Per quatuor hec animalia multitudo sanctorum est figurata: aspectus uero eorum carbonibus ignis, atque ardentibus comparatur lampadibus, quia quisquis sanctis uiris coniungitur, ex eorum imitatione  atque doctrina in amore Creatoris accenditur . Sed tamen hoc inter carbones et lampades distat, quod carbones quidem ardent, sed ab eo loco tenebras non expellunt in quo iacent. Lampades autem, quia magno flammarum lumine resplendent, diffusas in circuitu tenebras illuminant. Ex qua re notandum est, quia sunt plerique sanctorum ita simplices et occulti, atque in minoribus locis sub magno silentio absconditi, ut uita eorum uix ab aliis possit agnosci. Quid itaque sunt isti, nisi carbones, qui etsi per feruorem spiritus ardorem habent, tamen exempli famam non habent, nec in alienis cordibus tenebras peccatorum illuminant, quia uitam suam aliis omnino celant? Sibimetipsis quidem accensi sunt, sed aliis  exemplo luminis non sunt. Isti quamuis ardeant igne diuine caritatis, tamen alios non accendunt fama sanctitatis, nec 61 uerbo predicationis. Lampades uero longius lucent, et cum in alio loco sint, in alio resplendent, quia quicunque exemplo boni operis, et uerbo predicationis refulget, eius opinio longe lateque, ut lampas, lucet. Cum autem proximi bona eius audiunt, per hec ad amorem celestium bonorum consurgunt. In eo autem, quod se per bona opera exhibent, quasi ex lampadis lumine resplendent. Cum ergo sancti uiri quosdam iuxta se positos quasi tangendo, ad amorem patrie celestis accendunt, carbones sunt: quando uero quibusdam longe positis lucent, ne in peccatis suis [Forte, peccati sui] tenebras corruant, eorum itineri lampades fiunt. Iure  ergo lampades appellantur, qui et exempla uirtutum prestant, et lumen boni operis per uitam et uerbum aliis demonstrant. Reuera ut lampades resplendent, qui et per amorem Creatoris, et per flammam bone predicationis de cordibus peccatorum tenebras repellunt erroris. Qui igitur in occulto bene uiuit, sed aliis non proficit, carbo est: qui uero imitatione sanctitatis in Ecclesia positus, lumen ex se rectitudinis multis prebet, lampas est, quia et sibi ardet et aliis lucet.

 6. »Recte ergo hic beatissimus uir lucenti lampadi comparatur, quia et presentes et absentes tam uerbo predicationis quam fama sanctitatis illuminabat, eosque ad amorem celestis patrie accendebat. Congrue siquidem lucerne ardenti comparatur, quia et in amore Dei et proximi ardebat, et de aliorum cordibus tenebras peccatorum effugabat. Quicunque ad eum accedebant, sue assiduitate uisionis, et usu locutionis, atque exemplo boni operis lumen ueritatis accipiebant, et in desiderio eterne lucis inardescebant.

7. [a 1Kb] »Hic enim uir beatissimus cetera sanctitatis opera, que in Christi Ecclesia sapienter egit, malignam Acephalitarum heresim confudit, atque destruxit, qui in Christo duas substantias negantes, unam in eius persona naturam predicabant, dum illum non  uerum Deum, ac Dei Filium, sed tantummodo purum hominem fuisse asserebant. Gregorio namque prefate heresis antistite superato, et sanctarum testimoniis Scripturarum auctoritate conuicto, docuit, duas in Christo fuisse naturas, diuinam scilicet et humanam. Diuinam, qua Deo Patri semper est ceternus, et cequalis; humanam, qua pro nostra salute temporaliter fieri dignatus 62 est Filius hominis, id est uirginis. Et quid de illius sanctitate atque sapientia dicam? Nimirum humana lingua ad plenum narrare non sufficit, quanta bona Deus per eum Ecclesie sue contulit, quamque utilis ignoranti populo, ac senescenti mundo fuerit, dum in Chronica sua etates seculi, et temporum series aperuit. Chronica Grece, Latine series temporum appellatur. Chronos  enim Grece, tempus interpretatur Latine. Temporum igitur series et seculi etates nescienti populo aperuit; sacrorum iura ostendit; sacerdotibus ecclesiastica officia et gradus cunctorum ordinum exposuit; regibus et principibus leges instituit; iudicibus auaritiam interdixit; ciuibus et cunctis domesticis fidei populis disciplinam Christianam religionis insinuauit: ad ultimum uero sedium, regionum, locorum, omnium diuinarum humanarumque rerum nomina, genera, officia, causas, et queque obscura atque ab humanis mentibus fere iam remota, scribendo patefecit. [b 1Kb] Floruit sapientia, et sanctitate temporibus Mauritii et Phoce imperatorum, sub Recaredo rege Gothorum. Fuit enim in eleemosynis largus, hospitalitate precipuus, corde seuerus, in  sententia uerax, in iudicio iustus, in predicatione assiduus, in exhortatione letus, in lucrandis Deo animabus studiosus, in expositione Scripturarum  cautus, in consilio prouidus, in habitu humilis, in mensa sobrius, in oratione deuotus, honestate preclarus, omni bonitate conspicuus. Preterea pater exstitit clericorum, consolator merentium, tutamen pupillorum ac uiduarum, leuamen oppressorum, defensor ciuium, persecutor hereticorum, malleus superborum. Et quid amplius dicam? Speculum omnium bonorum factus est mundo, et ideo, ut credimus, iam sine fine regnat cum Christo. Obiit tempore Heraclii imperatoris, et [c 2Kb] Suintille Hispanie regis: 63 illius uidelicet Heraclii, qui crucem dominicam, quam impius rex Cosdre asportauerat, loco suo Hierosolymis restituit atque exaltauit. Dormiuit autem beatus Isidorus cum patribus suis era DCLX, sana doctrina sanoque consilio prestantior  cunctis, et copiosus operibus caritatis, sepultusque est in senectute bona. Interea, fratres karissimi, dignum est ut hunc sanctissimum confessorem attentius exoremus, quatenus pro nobis miseris peccatoribus, qui adhuc in periculis animarum nostrarum constituti sumus, apud Deum intercessor existat assiduus, ut eius sacratissimis meritis et precibus post hanc uitam ad societatem electorum Dei peruenire possimus. Ipso prestante, qui in Trinitate perfecta uiuit et regnat Deus per omnia secula seculorum. Amen.«

8. In amplissima Operum S. Martini Legionensis editione, tom. Iu, pag. 3 et seqq. exstat hic sermo, editus iuxta exemplar ex autographo descriptum, ut cetera S. Martini Opera. Sermo centonarius est,  ex diuersis ueterum particulis hinc inde assutis compactus: qui usus erat Martini Legionensis aliorumque Patrum. Quedam, ut uides, sunt ex Braulionis prenotatione breuiori, seu genuina Operum Isidori, quedam ex prenotatione uberiori, siue interpolata, quedam ex continuatione Chronici Isidoriani, cuius auctorem S. Ildefonsum Lucas Tudensis asseruit. Nihil tamen Martinus desumpsit, quod fabulam redoleat, siue quod in opera correctiora, minusue interpolata inciderit, siue quod subacti iudicis acumine usus probatissima queque selegerit. Hoc certe colligere licet, ante Lucam episcopum Tudensem exstitisse quedam monumenta, que in uitam S. Isidori inserta sunt, et que ab ipso Luca multi conficta existimant. De anno obitus S. Isidori error uetus  est, ut ex uita S. Isidori apud Bollandianos colligitur: quem errorem secutus uidetur Martinus. Confer notam editoris.



64 [a 1Kb] CAPUT XI. Sermo S. Martini Legionensis in translatione S. Isidori cum notis. S. Martino Legionensi doctrina celitus Isidori ope infusa. Alii Hispani seculo XIII Isidori laudes celebrant.


1. »Non timebit domui sue a frigoribus niuis; omnes enim domestici eius uestiti sunt duplicibus . Anno ab Incarnatione Domini fere millesimo centesimo quadragesimo septimo nuntius summi Regis, uidelicet angelus, quem mittit Dominus in circuitu timentium eum , unus ex eis qui semper uident faciem Patris qui in celis est , felici rumore nuntiauit in curia summi Imperatoris, qui imperat uentis, et mari , parari, uel potius reparari domum  beati Isidori, Hispalensis quondam metropolitani episcopi, intra muros urbis Legionensis religiosorum clericorum ordini et inhabitationi. Quo rumore suscepto, uenerabilis Pater Augustinus catholice Ecclesie doctor egregius, gratulabundus et exsultans, dominum Isidorum inter confessores precipuum, nescio quid secum meditantem, intuens, sic eum alloquitur: Quid est, reuerende frater, quod tecum uoluis? Nunquid aliquid de Scripturis exponendis meditaris? Sed in hac patria spirituum celum, id est Scriptura, non extenditur sicut pellis, sed plicatur sicut liber : nec plebes doctrina indigere cognoscis, quia hic impletur illud quod scriptum est: Non docebit uir proximum suum, omnes enim cognoscent me a minimo usque ad  maiorem . Cum autem, ut uidetur, de regimine et dispositione Ecclesiarum sollicitus sis, tamen de ea que te spiritalius [Forte specialius] familiariusque contingit, decet ut solliciteris. Loquor autem de ea que intra muros urbis Legionensis thesaurum corporis tui continens, religiosis clericis preparatur inhabitanda.

2. »Ad hec dominus Isidorus: Sollicitor, inquit, super his; sed precipue de indumentis Deo seruientium in domo illa clericorum: 65 nam uictui ipsorum iam necessaria ex magna parte paraui, et reliqua sufficientius preparabo; sed terra illa non abundat uestibus. uolo autem, eos habentes uictum et uestitum, iis contentos esse . Ad hec Pater Augustinus, Et ego, inquit, prouidebo his filiis  tuis indumenta. Legitur autem apud Salomonem de muliere quadam, quod non timebit domui sue a frigoribus niuis , et cetera. De qua et ibidem subditur: Operata est linum et lanam . Ad hunc ergo modum ego his filiis, et domesticis tuis uestem duplicem ex lino lanaque contextam [Forte contexam], superpellicium scilicet et capam, in quorum altero munditiam, in altero uolo humilitatem intelligi; quod ex ipsarum quoque uestium colore et apparatu potest agnosci. Nam corporis munditia candorem habet, et nigredo uestis humilitatem  representat. Nosti etiam, beatissimam uirginem matrem Domini utroque specialiter fuisse uestitam. Unde et de ea scriptum est: Gloria Libani data est ei: decor Carmeli, et Saron . Et ipsa de se ait: Quia respexit Dominus humilitatem ancille sue . In apparatu quoque harum uestium idem attenditur; nam uestis linea multo labore et difficultate perficitur; non usque adeo uestis lanea. Ad hunc modum munditia corporis multo labore multoque conatu utiliter habetur, et custoditur, utpote cui resistit lex membrorum, fomes et languor nature, stimulus carnis, quem pati se etiam Apostolus  confitetur, praua, et fluxa consuetudo, exterior aliene cutis illecebrosa tentatio, interior hostis incentiua suggestio.

 3. »De lino autem planum est, quia primum a terra auellitur, deinde in fasciculos colligatur, in lacum demittitur, ad solem exsiccatur, quisquiliis et stupa emundatur, per colum in fila redigitur, in glomos complicatur, in telam extenditur et contexitur, tandem inciditur et insuitur, et sic superpellicium aptatur. Linum enim de terra oritur, per quod candens decor munditie, et corporalis atque spiritalis castitas designatur. Linum ergo primum a terra auellitur, quia quicunque causa timoris et amoris Dei munditiam castitatis habere desiderat, necesse est, ut primum terrenam, ac secularem conuersationem deserat, seque ipsum societati religiosorum uirorum coniungat. Congruum est etiam inde corporaliter quisque [Forte quemque] recedere, ubi se meminit  uitiis deseruisse. Plerumque enim dum mutatur locus, mutatur etiam mentis affectus. Deinde linum 66 in fascisculos colligatur, quia oportet illum qui prius carnaliter uiuendo per illicitos actus defluebat, ut uinculo diuine caritatis obstrictus sese intra sui cordis hospitium recolligat. Linum post hec in lacum demittitur. Per lacum, quia semper est in imo, compunctio cordis figuratur; quia sicut linum in lacum [Forte in lacu] mundatur et abluitur, ita peccator in lacrymis compunctionis, que cum profundo gemitu pectoris oriuntur, a peccatis et uitiis mundatur atque abluitur. Deinde ad solem exsiccatur. Deus est uerus sol iustitie, a cuius calore nemo se potest ahscondere, scilicet ab eius cognitione. Calore igitur eterni solis exsiccatur in homine illicitus humor libidinis;  quia illius succensus cognitione, ac feruore caritatis, statim recedit ab intentione praui operis. Mundatur etiam linum ab stupa et quisquiliis, quia quilibet conuersus per penitentiam mundatur ab illicitis et superuacuis actionibus. Linum item per colum in fila redigitur. Colum gestatur in sinistra, fusum uero in dextera: et sicut descendunt fila de colo, sic omnes actus serui Dei de prelati sui pendent arbitrio, ita ut nichil ei agere liceat sine illius consilio. Deinde in glomos complicatur; quia sub imperio sui prepositi restringitur. Post hec in telam  extenditur et contexitur, dum, iubente prelato, foris et intus discurrendo, bona que potest operatur. Tela tandem inciditur, et insuitur, dum seruus Dei perfecte mundum contemnit, uisibilia despicit, seque ipsum in contemplatione sui Creatoris introrsus recolligit; quasi iam a tumultu presentis seculi inciditur, et eterne patrie ciuibus mente et desiderio insuitur, hoc est innectitur, ut dulcedinem celestis regni, quam perfecte nondum potest, saltem suspirando degustet; et sic superpellicium totius munditie, et honestatis aptatur, quia iam societati perfectorum idoneus efficitur.

4. »Iam per Dei gratiam, fratres, superpellicium habetis; sed tamen ouina capa adhuc indigetis. Lanea et nigra uestis humilitatem insinuat religiose  conuersationis. Lana igitur primum tondetur, deinde mundatur et abluitur, colo suspenditur, in fila redigitur, texitur et insuitur, et sic capa perficitur. In lana Dei dona ostenduntur, que nobis a Deo in presenti uita tribuuntur. Lana ergo tondetur, cum propter Deum terrena substantia abiicitur. Lana quasi mundatur et abluitur, cum largitione eleemosynarum 67 homo a peccatis mundatur. Unde illud: Date eleemosynam, et ecce omnia munda sunt uobis . Colo lana suspenditur, dum summa uigilantia attenditur, ne aliquid causa iactantie, uel inanis glorie amore tribuatur. In fila redigitur, cum discrete eleemosyna largitur. Lana contexitur, quando operibus misericordie studiose insistitur. Tela preciditur, cum iam uoluntas habendi ab animo  perfecte excluditur. Tandem insuitur, cum iam quilibet conuersus de actiua uita conscendens, relictis omnibus, uite contemplatiue inseritur, atque coniungitur, et sic regularis capa perficitur, dum sibi a Deo per bonam operationem indumentum eterne glorie promeretur.

5. »Iterum beatissimus Augustinus sanctum alloquitur Isidorum, dicens: Reuerende frater, ecce omnes domesticos tuos, sicut promisi, duplicibus indumentis uestiui. Non ergo timeas ultra domui tue a niueis frigoribus, dum omnes domestici tui uestiti sunt duplicibus. Primum eis aptaui superpellicium, quo significatur munditia mentis et corporis; deinde capam ouina lana contextam, in qua ostenditur innocentia uite et humilitas conuersationis.  Tu igitur, uenerande frater Isidore, eis uictualia sufficienter acquire, ut dum uestibus abundant, sine indigentia Deo possint seruire. Tibi etiam competit eos monere, dum es presens spiritu et corpore, ut regulam sibi a me institutam cum omni deuotione studeant implere. Predica etiam illis, ut studiose spiritalibus inhereant officiis, ne, quod absit, terrenis delectati bonis, omnino careant eternis. Ad hec noster patronus sanctus Isidorus: O reuerentissime Pater Augustine, sic te decet eos hortari, bene uiuere. Omnipotenti Deo referimus actiones gratiarum, qui te constituit doctorem sanctarum Ecclesiarum.

6. »Ecce, fratres karissimi, per Dei gratiam a  beato Augustino sufficienter estis instructi, et regularibus uestimentis, uidelicet superpellicio et capa, dupliciter induti. In superpellicio, sicut iam supradictum est, munditia mentis et corporis designatur. Cauete igitur, fratres, ne subter superpellicium damnabilis lateat fornicatio. Mihi credite; superpellicio non induitur, quisquis fornicatione polluitur. Quid prodest foris ante oculos hominum superpellicium ostendere aqua ablutum, et intus ante oculos Dei portare corpus fornicatione pollutum? Aut quid prodest foris in conspectu 68 hominum demonstrare munditiam uestis, et occultare intrinsecus immunditiam fornicationis? Nihil celatur ante Deum: uidet occulta, qui fecit abscondita. Omnia nuda, et aperta sunt oculis eius . uos igitur moneo,  dilectissimi, ne uelitis esse sepulcra dealbata, que foris quidem apparent hominibus speciosa, intus autem plena sunt ossibus mortuorum, et uermibus, atque omni spurcitia .

7. »Capa ex lana contexitur ouis, et ideo humilitatem significat religiose conuersationis. Igitur, karissimi, solerter preuidete, ne lupus lateat sub ouina pelle. Unde Dominus in Euangelio: Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces . Lupus latet sub pelle ouina, quando sub habitu regularis uite latet simulatio, discordia, atque inuidia. Sub pelle etiam ouina lupus latet, cum quilibet simulator sub specie religionis proximis suis nocet. Lupus rapax est intrinsecus, qui, exterius  innocentiam simulando non cessat, detrahendo, murmurando, susurrando, comedere carnes proximorum suorum in occulto. Habitum ergo religionis, fratres, quem pretenditis specie, bonis operibus implete. Non queratis aliud esse in occulto, et aliud in publico. Concordet animus interius cum religiosis uestibus. Concordet uita cum lingua. Sanctus est habitus, sanctus sit animus. Sancta sunt uestimenta, sancta sint opera uestra. Habentes igitur, dilectissimi, uictum et uestitum, his contenti estote , et nullum apud uos retineatis proprium. Procul dubio ipse facit furtum qui in commune habet omnia cum ceteris fratribus, et apud se aliquid habet absconditum. Omnia in commune cum ceteris fratribus possidere, et apud se aliud abscondere  quid est aliud, nisi post mortem seipsum penis tradere? Qui in commune habet cum ceteris fratribus uictum et uestitum, et aliud retinet absconditum, quid est aliud quam manifestum furtum? Ergo, fratres karissimi, diuitias contemnite, paupertatem diligite, terrena despicite, celestia desiderate. Nihil superfluum queratis, nichil apud uos retineatis, nichil abscondatis, si ad communem societatem electorum Dei peruenire desideratis. Ad quam uos perducere dignetur ille qui in Trinitate perfecta uiuit et regnat Deus per omnia secula seculorum. Amen.«

69 8. Sequitur, tom. Iu Operum S. Martini, pag. 52, sermo secundus in translatione S. Isidori. Sed cum nichil aliud contineat nisi idem colloquium inter S.  Augustinum et S. Isidorum, iisdem et similibus allegoriis exornatum, opere pretium non est eum describere. Martinus uero Acta translationis non attingit, quia, cum eo tempore, ut credere equum est, in Ecclesia Legionensi legerentur ipsa Acta genuina, in lectiones distincta, superfluum erat eamdem historiam sermone, siue homilia explicare. Neque uero necesse est ut credamus, colloquium, quod Martinus narrat, inter S. Augustinum et S. Isidorum uere ita accidisse: potuit enim Martinus, ut sermoni suo argumentum iucundum quereret, hunc quasi apologum excogitare.

9. Antequam uero a S. Martino recedamus, iuuat referre qua ratione ex rudi et illitterato repente, deprecatore Isidoro, factus fuerit doctissimus. uitam  S. Martini scripsit Lucas diaconus Legionensis, postea episcopus Tudensis, in eo opere quod inscribitur, De miraculis S. Isidori. Ea exstat tom. I Operum S. Martini; in cuius cap. 1 sic legimus: Eodem tempore uenerabilis uite Martinus presbyter, canonicus eiusdem monasterii, quem paulo ante superius memoraui, intellectu Scripturarum interno fere idiota, sed uirtutum operibus sapientissime florebat insignis. Hic, quamuis esset ecclesiasticis officiis doctus, et, ut dictum est, internum Scripturarum non caperet intellectum, tanquam ille, qui grammaticorum scholas unquam minime frequentauerat, tamen inerat [Ms., inhierat] ei intelligendi sacras Scripturas summum desiderium, et orationibus, et ieiuniis insistebat, seruiens Domino die ac nocte in spiritu ueritatis. Sed dum nocte quadam  peruigil orationi insisteret, apparuit ei beatus doctor Isidorus, ferens paruulum librum in manibus, et dixit illi: Accipe hunc, dilecte mi, et comede; et dabit tibi Dominus sacrarum scientiam Scripturarum, quia fidelis et iustus inuentus es in domo eius. Obtinui etiam a Domino Iesu Christo ut accipias quidquid a Deo petieris; et eris consocius miraculorum que Dominus per me in hac ecclesia operatur. Ego sum Isidorus huius loci patronus, et ea que te Spiritus sanctus docuerit studebis in gloriam Christi nominis propinare.

10. Addam que Lucas Tudensis cap. 12, narrat de eodem Martino Legionensi: Cum in scribendo manuum et brachiorum suorum 70 pondus sustinere non posset, fecit ad quamdam trabem in sublimi colligari funes, quos per scapulas et brachia ducens, quodammodo suspensus imbecillis corporis pondus leuius tolerabat,  et sic in tabulis ceratis scribens, tradebat scriptoribus, qui ab eo dictata uel compilata [Ms. copilata] scribebant, transferentes in pergamena. Ex quo arguo, hoc exemplar sic in pergamenis descriptum in editione Operum uocari autographum. Hinc etiam liquet, usum tabularum ceratarum ad seculum XIII, in Hispania perseuerasse. In Actis Academie Barcinonensis cap. 2, pag. 305, mentionem huius usus post seculum X non facile inueniri innuitur.

11. Idem Lucas Tudensis, cap. 15, refert Petrum uirum admodum litteratum et probum, decanum Legionensem, qui precibus S. Martini, intercedente S. Isidoro, febri quartana liberatus fuerat, et postea Compostellanam rexit Ecclesiam, edidisse rhetoricis  coloribus preclaram homiliam, in qua Christi confessorem Isidorum laude celebri extulit gloriose. Eam nancisci non potui, ut huic loco insererem. Riscus tom. XXXu Hisp. sacr., pag. 277 seqq., agit de hoc Petro Munionis, siue Munoz, quem ait episcopum Legionensem fuisse ab anno 1205 ad 1207, inde ad sedem Compostellanam translatum. Ex eodem Luca Tudensi in prologo laudat Riscus pag. 279, duos alios doctrina excellentes uiros, Martinum decanum Legionensem, et ueremundum archidiaconum, qui uersus in S. Isidori laudem scripserunt, et eodem seculo XIII floruisse uidentur.



CAPUT XII. Continuatio Chronicorum B. Isidori archiepiscopi Hispalensis, per B. Ildephonsum archiepiscopum Toletanum, ut a Luca Tudensi asseritur, composita: in qua nonnulla fabulosa de S. Isidoro sunt admista. Note ad hanc continuationem. Monitum ex editione Patrum Toletanorum.


1. »Quoniam preclarus doctor Isidorus etates mundi, et quorumdam imperatorum et regum historias ab exordio mundi usque ad tempus Sisenandi regis Gothorum docili compendio patefecit, nos a tempore quo ipse desiit sumamus principium, ne presentium heroum memoria a futurorum mentibus diluatur.

71 2. »Aera DCLXXI, anno imperii Heraclii decimo octauo, post Suintilanum regem Sisenandus regnat annis tribus. Iste synoda  episcoporum egit, patiens fuit, regulis catholicis orthodoxis stetit. Toleti  finiuit uitam.

3. »Aera DCLXXIu, anno imperii Heraclii uigesimo primo Chintilanus regnum accepit. Synoda plura Toleti cum episcopis egit, et subditum regnum in fide catholica firmauit. Regnauit annos quinque, menses quatuor. Anno sexto regni Chintilani doctor et legislator Hispaniarum Isidorus stans in ecclesia, peracto sermone ad populum, et expandens manum ad celum, ac benedicens omnibus, Deo sibi hactenus traditum gregem commendans, felicissimo somno obdormiuit in Domino, senio sanctissimo decoratus. Exstitit quippe spiritu prophetie clarus, in eleemosynis largus, hospitalitate precipuus, corde serenus, in sententia uerax, in iudicio iustus, in predicatione assiduus, in exhortatione letus, in lucrandis Deo  animabus studiosus, in expositione Scripturarum cautus, in consilio prouidus, in habitu humilis, in mensa sobrius, in oratione deuotus, honestate preclarus, semper pro Ecclesia ac ueritatis defensione mori pronus, et in omni bonitate conspicuus. Preterea pater exstitit clericorum, doctor et sustentator monachorum ac monialium, consolator merentium, tutamen pupillorum ac uiduarum, leuamen oppressorum, defensor ciuium, attritor superborum, persecutor et malleus hereticorum. Rexit archipresulatum Hispalensis Ecclesie quadraginta annis, diuersis fulgens miraculorum signis, primatie dignitate florens, et Romani pape in Hispaniis uices gerens. Sacerdotibus, regibus et populis diuinas et humanas leges tradidit, et Romano antistiti humiliter obedire precepit.  Nolentibus obedire maledictionem intulit, et eos a fidelium consortio separauit. Multis librorum uoluminibus Christi Ecclesiam informauit, et in pace quieuit era DCLXXX. Toletum ad synodum episcopos conuocauit, et ore prophetico eis sui obitus diem et Hispaniis uentura predixit.

Sidus honestatis, lux morum, sol probitatis,
Hec ait in synodo Toleti uir sacer ille
   ISIDORUS, per quem floruit alma fides:
Si seruaueritis, que uobis precipiuntur,
   72 Seruabit Christus uos in amore suo.
Frumentum dabit, ac oleum, dabit optima queque,
   Si pura mente complaceatis ei.
Si neglexeritis ea, non impune feretis,
   Cum recte praua puniat acta Deus.
Inde cadent Gothi bellis, et barbarus hostis
   uos premet innumera clade, timore, fame.
Tunc conuertimini, tunc crimina plangite uestra,
   Et statim Dominus auxiliator erit.
 Gloria maior erit uobis: et gratia Christi
   Extollet Gothos uberiore bono.

4. »De gestis eius hec inter regum Actus annotauimus, quia ipse de preclara regum Gothorum stirpe, patre Seueriano Carthaginensi duce, exstitit procreatus. Post transitum autem eius mense uno rex catholicus Chintilianus Toleti decessit, bono fine perfunctus. Successit beatissimo doctori Isidoro Theodisclus, natione Grecus, uarietate linguarum doctus, exterius locutione nitidus, interius autem, ut exitus demonstrauit, sub ouina pelle lupus uoracissimus. Nam libros quosdam de naturis rerum et arte medicine, necnon et de arte notoria, quos pater Isidorus facundo stylo composuerat, et nedum ad publicum uenerant, in odium fidei corrupit, resecans uera, et inserens falsa: atque per quemdam Arabum,  nomine Auicennam, de Latino in Arabicum transtulit. Hic in his et aliis pluribus infidelis inuentus, et erroneus in articulis fidei comprobatus, per synodum ab archiepiscopali dignitate degradatus est. Asserebat enim Dominum nostrum Iesum Christum cum Patre et Spiritu sancto non esse unum Deum, sed potius adoptiuum. Hic, ut dictum est, priuatus honore sacerdotii ad Arabes transiit, et secte pseudo-prophete Mahometi adhesit, et plura docuit detestanda sub imperatore Heraclio. Tunc temporis dignitas primatie translata est ad Ecclesiam Toletanam.«

5. Ita pergit huius continuationis supposititius auctor, uel interpolator, multa narrans que non solum antiquis monumentis innixa non sunt, sed  illis etiam sunt contraria. Addit longiori sermone Mahometi historiam mendaciis contextam: de quo hec confingit: uerumtamen, ut fertur, diabolus transfigurans se in angelum 73 lucis, quedam ei predicebat futura. Unde est, ut in exordio sue subdole predicationis adiret Hispaniam, et Cordube sue perditionis sectam doceret. Dicebat enim Iesum Christum Dominum de uirgine esse natum operatione Spiritus sancti, non tamen esse Deum. Quod cum beatissimo Patri Isidoro nuntiatum fuisset, qui tunc reuertebatur a Romana curia, confestim misit ministros, qui caperent eum. Sed diabolus Mahumeto apparuit, et quam citius fugeret, imperauit. Mahumetus autem post fugam in Africam et Arabiam innumerabiles plebes seduxit, etc.

 6. Ad eram DCLXXXII de Chindasuintho, Hispanie rege, sic refert: Libros sanctorum Patrum diligenter fecit perquiri, et instituta B. Isidori firmiter obseruari. Hic perfidum Theodisclum Hispalensem episcopum synodali sententia exsulauit, et dignitatem primatie transtulit ad Ecclesiam Toletanam.

7. Lucas Tudensis Chronico Isidori uberiori, quam quod genuinum Chronicon eius est, hanc continuationem Ildefonsi nomine attexuit: siue ipse additiones ad Chronicon Isidori, et totam hanc continuationem confinxerit, ut nonnulli putant, siue saltem quedam Chronico Isidori adiecerit, et continuationem Ildefonsi interpolauerit, siue, quod equius est credere, Chronicon et continuationem, ita iam ab aliquo antiquiori ampliata et interpolata, incaute pro  genuinis acceperit. Bayerius in not. ad Bibl. uet. Hisp. Nic. Antonii l. u, num. 325, testatur, in Escurialensi Codice lit. B, plut. 1, num. 9, opus exstare hoc titulo: Beati Ildefonsi archiepiscopi Toletani continuatio Historie Gothorum a temporibus Sisenandi ad Reccesuinthum.

8. Huius Codicis quenam sit uetustas, expendendum esset, ac uidendum, num cum continuatione a Luca Tudensi edita consentiat. Rodericus Toletanus, qui Luce Tudensis equalis fuit, refert, Ildefonsum scripsisse Gothorum tempora a quinto anno Suinthile usque ad octauum decimum Reccesuinthi annum: cuius uerba cap. seq. proferam. Hoc certe arguit, Lucam Tudensem totius continuationis, quam sub Ildefonsi nomine edidit, auctorem non esse, ut  Laurentius de Padilla affirmat in uita S. Isidori inter uitas sanctorum Hispanie. Producendum a nobis est monitum clarissimi editoris PP. Tolet, t. I ad Continuationem S. Ildefonsi, que ex t. Iu Hisp. illustr. recusa ibi est inter opera S. Ildefonsi, supposititia.

74 9. Lucas Tudensis episcopus, qui iussu Berengarie regine Chronicon mundi scribere aggressus est seculo XIII, primus fuit qui illius operis quasi fundamenta iacturus, post Chronicon ab Isidoro scriptum usque ad Sisebuti regnum, nobis obtrusit presentem prosecutionem Chronicorum, tanquam ab Ildephonso Toletano presule compositam, cuius operis nulla anterior exstabat memoria. Unde Tudensis illud hauserit, incertum est. Sunt, qui cum Laurentio de Padilla putant,  totum id quod sub Ildephonsi nomine uenditauit, fuisse ab illo confictum. A nobis nunquam impetrabunt, ut de uiro probo temere cogitemus; mirari tamen satis non possumus tantam uiri credulitatem, qui tot fabularum portenta non uiderit, quibus hec historie pars tota contexta est. Quare iam nullus est historicus, qui eam uelut commentum putidum non despiciat, indignum prorsus quod S. Ildephonsi aliquando existimatum sit.

10. Inter alia quamplurima, S. Isidorum sedem Hispalensem tanquam primatem obtinuisse diserte asserit mendacissimus consarcinator nugarum, Theodisclum quemdam introducens illius successorem, nulli hactenus antea notum, nec ullis presulum catalogis ascriptum, ob apostasie crimina dignitate depositum, exsulantemque: qua occasione primatialem dignitatem  ad Ecclesiam Toletanam translatam commentatur.

11. Huic fabule aliam non minus ineptam attexuit de Mahumetis impii prophete aduentu in Hispaniam, eiusque Cordube predicatione instituta; quem fingit de reditu M. Isidori ex Urbe admonitum a diabolo aufugisse, atque ea ratione uincula, carceres, penasque iam ab Isidoro indictas euasisse.

12. Quis hec legat, qui historiam ueram infamis prophete, eiusque uite chronologiam obseruauerit, quin ista portenta non rideat, ac miretur homines fuisse qui tot insulsis anilibus fabulis uel fingendis, uel narrandis delectarentur?

13. Hec uel leuiter indicata satis sint ad huius monumenti falsitatem suadendam, atque ab Ildephonso nostro illius inuidiam ablegandam. Qui plura uelit,  consulat D. Nicolaum Antonium in S. Isidoro, et Ildephonso, ubi has fabulas diffuse insequitur: tum P. Florez in tomo u Hispanie sacre, et alibi, ubi de primatis dignitate S. Ecclesie Toletane uerba facit.

14. Nos interea eius editionem representamus ad exemplar 75 editionis facte a Francisco Scotto in tom. II Hispanie illustrate, qui eam ex Tudensi transcripsit cum hoc eodem titulo quem prefigimus.

15. Quedam etiam sunt que ex hac continuatione S. Martinus Legionensis in suum sermonem de transitu S. Isidori transtulit, ut fere tota illa periodus, Exstitit quippe spiritu prophetie clarus, etc. Omittit autem uerba, sustentator monachorum ac monialium: ac fortasse in aliquam continuationem minus interpolatam incidit. Hoc Isidori elogium partim descripsit etiam Constantinus Caietanus loc. cit., pag. 15, ex  Chronicis Luce, diaconi Tudensis, ut ait: sed diaconum Legionensem primum, ac deinde episcopum Tudensem debuit uocare.

16. Iam figmenta que in Continuatione supposititia Ildefonsi referuntur, fuse explodit Nic. Antonius in Bibl. uet. Hisp., ubi de Isidoro Ildefonsoque agit: iter uero Mahometi in Hispaniam adeo prolixe refutat, ut uel Fabium ualeant delassare, quod Bayerius annotauit; ea fabula cap. 25 breuiter a nobis explodetur. Plura etiam disserit de corruptis, ut fingitur, ab Auicenna S. Isidori Operibus, et de Theodiscli apostasia: de quibus nos infra. Florezius tom. IX, pag. 212 seq., demonstrat, Isidoro Honoratum successisse a die 12 maii 636 ad diem 12 nouembris 641, ut arguitur ex inscriptione sepulcrali Honorati, quam  accurate describit. In catalogo Aemilianensi post Honoratum collocatur Antonius, neque Theodiscli nomen comparet, quamuis Epiphanii intrusi nomen non desit. Hunc catalogum cap. 24 proferam. Cum autem Ildefonsus anno 18 Reccesuinthi regis decesserit, manifestum est eum non potuisse continuationem Chronici perducere ad obitum. usque ipsius Reccesuinthi, ut apud Lucam Tudensem legitur. Hac ex parte narratio Roderici Toletani stare posset, qui Ildefonsum tempora Gothorum scripsisse a quinto anno Suinthile usque ad octauum decimum Reccesuinthi affirmauit. Mirum certe non est quod per tot bellorum et ignorantie in Hispania secula in historiam nostram multe fabule irrepserint ; tamen non satis intelligitur, quo pacto uiri docti, ut Lucas Tudensis aliique huiusmodi fabellis anilibus fidem prestiterint. Postquam autem eiusmodi commenta, ab eis accepta, ad aliosque ex eorum manibus transmissa sunt, facilius malum serpere 76 cepit, et non solum in aliis libris, sed etiam in liturgicis locus figmentis datus est, que falsorum chronicorum architecti seculo XuI exeunte, et sequenti auidissime arripuerunt.



CAPUT XIII. uita S. Isidori a Bollandianis edita an auctorem habeat Lucam Tudensem. Ea uita ad appendices reiecta, defenditur Lucas Tudensis contra nonnullos, qui eum in Chronicis et Isidorianis rebus multa finxisse contendunt. Auctor libri de Miraculis S. Isidori quisnam fuerit.


1. Propositum mihi fuerat hoc loco uitam S. Isidori recudere, quam preuio doctissimo commentario Bollandiani inter Acta sanctorum ad diem 4 Aprilis retulerunt. Sed cum non parum uite eius methodus nostrorum Prolegomenn ordinem interturbaret, et aliunde gesta que in ea enarrantur idonee ex alia uita breuiori cap. seq. producenda suppleri possint, commodius uisum fuit uitam a Bollandianis illustratam cum uberiori historia translationis, et narratione quorumdam miraculorum ad appendices reiicere. Neque enim ea omnino pretermitti a nobis debet, cum Zaccaria ad sue intentate editionis prolegomena magnum subsidium in hac uita et Bollandianorum commentario collocasse uideatur.

 2. Interea hec duo a nobis inuestiganda sunt, quisnam eius uite auctor fuerit, et an Lucas Tudensis, qui uulgo auctor censetur, architectus fabularum fuerit, que in Isidori Acta irrepserunt. Nic. Antonius, cum exemplar uite S. Isidori ad Bollandianos misit, censuit auctorem uite non esse Lucam Tudensem, multisque rationibus id persuadere conatus est, ut in preuio Bollandianorum commentario legitur. Hi non inuiti opinioni Nic. Antonii adheserunt; sed cum rationes Nic. Antonii in eo maxime niterentur, quod stylus Chronici Luce Tudensis et uite Isidori diuersus esset, ac multa inter se contraria in utroque hoc opere commemorarentur, obseruarunt Bollandiani posse aliquem, qui eumdem auctorem utriusque operis assereret, opponere uitam S. Isidori a Luca  adhuc diacono in cenobio Legionensi S. Isidori conscriptam fuisse, Chronicon 77 uero, et alia opera ab eodem iam seniore episcopo Tudensi, ac maturiori iudicio.

3. Hec Nic. Antonius lib. uIII Biblioth. uet. Hisp., n. 68, cum expendisset, iudicium quodammodo cohibuit: Nunc sisto, inquit, et doctissimorum hominum sententiam non improbo: potuisse hanc differentiam etatis maturioris, aut prouectioris uarietate excusari; non adeo tamen, ut episcopus iam Tudensis Chronicon Lucas, quod aiunt, scripserit, qui diaconum se ad Berengariam id mittens nuncupauit. Addit Nic. Antonius, uix sibi dubium esse, quin unus idemque auctor sit uite S. Isidori et Historie translationis  S. Isidori episcopi, que in codice suo Toletano annexa est uite: adeo ut nullius horum operum, aut utriusque laus Tudensi sit consignanda. De historia translationis cap. 8 diximus, que certe Luca Tudensi antiquior est, et ab auctore translationi fere equali conscripta, quamuis postea, ut huiusmodi in monumentis accidere solet, interpolata fuerit, ut est in eo Ms. Toletano, ex traditionibus scilicet scriptis, aut documentis, que multis communia erant, adeoque a diuersis scriptoribus in suis operibus transcribi, aut compilari poterant. Lucas in Chronico, quod certo ab ipso scriptum constat, translationis quoque meminit, et diuersum quiddam narrat: cum enim Acta referant, S. Isidorum solo Albito episcopo apparuisse, deinde Albitum Ordonio episcopo reuelationem  designasse, Lucas contra ait: Tunc apparuit ambobus episcopis orantibus Christi confessor Isidorus, et ostendit eis sui corporis locum.

4. De auctore uero uite simile iudicium profero, alium eum fuisse a Luca Tudensi, ac prorsus diuersum ab auctore continuationis Chronici Isidoriani, nomine Ildefonsi a Luca Tudensi cum aliis chronicis collecte. Consentiunt ii qui mss. Codices in quibus uita Isidori continetur, inspexerunt, auctoris nomen non exprimi. Bollandiani inscribunt: uita S. Isidori, auctore canonico regulari cenobii Legionensis S. Isidori. Nullus alius profertur auctor eorum temporum, qui uitam ullam S. Isidori a Luca Tudensi compositam testetur. Quid ergo est cause, cur Lucam auctorem uite credamus? Ostendi,  cap. 4, plura esse uerba et sententias, que in hac uita et in sermone Martini Legionensis, qui Luca Tudensi antiquior fuit, eodem contextu exprimuntur: et que potius Martinus ex uita, quam auctor uite ex Martino uidetur deprompsisse.

78 5. Cum autem quedam diuersa narrentur a Luca Tudensi in prefatione ad syllogen Chronicorum, et ab auctore uite Isidori, hunc ab illo distinguere oportet. Neque permouere nos debet Bollandianorum ratio, quod potuit Lucas sententiam mutare. Nam siue ante Chronicon Lucam uitam S. Isidori scripsisse fingamus, siue post Chronicon, de quo minime sibi constant qui Chronicon, uitam, et Translationem S. Isidori eidem Luce tribuunt, si de facti alicuius ueritate dubitauit, aut opinionem aliam  assumpsit, debuit hoc ipsum aduertere, cum ad sententiam retractandam deuentum fuit. In prefatione ad Chronica matrem S. Isidori Theodoram appellauit: hec eadem in uita dicitur Turtura. Cur si idem est utriusque operis auctor, diuerso eam nuncupat nomine, aut non indicat rationem cur aliam tenuerit sententiam?

6. Exstat quidem fabula de Mahometi in Hispania predicatione tam in uita Isidori, quam in continuatione Chronici Isidoriani, nomine Ildefonsi a Luca inter alias historias relata. Sed preterquam quod longe plura hac de re in uita Isidori narrantur, que in continuatione Chronici Isidoriani non reperiuntur, minime constat Lucam eius continuationis aut interpolationis  auctorem esse. Ildefonsum Isidori Chronico, siue Historie Gothorum supplementum aliquod adiecisse cap. super. innui. In uetustissimis membranis, quibus Etymologie Isidori continentur, sepe reperi Chronicon breuius Isidori ab initio mundi, supputatione temporis adiecta usque ad Reccesuinthum regem: quo tempore Ildefonsus floruit, quem, ut librum Isidori de uir. Illustr. continuauit, ita et Chronicon hoc Isidori, et precipue Historiam Gothorum continuasse facile credi potest. Persuadent id omnino uerba Roderici Toletani ex editione recenti Patrum Toletanorum tom. III, in prolog., siue epist. nuncup. ad libros de Reb. Hisp. Tempore enim uastationis Arabum scripta et libri cum pereunte patria perierunt, nisi quod pauca diligentium custodia  euasere. Itaque ea que ex libris beatorum Isidori, et Ildefonsi, et Isidori Iunioris, et Idacii Gallecie episcopi, et Sulpicii Aquitanici, et conciliis Toletanis . . . . . et aliis scripturis, quas de membranis, et pictaciis laboriose inuestigatas laboriosius compilaui, a tempore Iaphet Ne filii usque ad tempus uestrum, gloriosissime rex Fernande, ad historiam Hispanie contexendam, quam sollicite, postulastis, prout potui, fideliter laboraui.

79 7. Quod Sulpicius Aquitanicus a Roderico nominatur, id crediderim accipiendum de Chronico quod e membranis Hispanicis primus edidit Florezius tom. Iu Hisp. sacr. hoc titulo: Epitome Chronicorum Seueri Sulpicii. Desinit era 771, siue anno 733. Dubitat Florezius, an huiusmodi chronicon aliqua  ex parte Seuero Sulpicio tribui possit. Libenter crediderim, Seuerum Chronica aliqua scripsisse, que alius postea, ut in hoc operum genere solet euenire, in epitomen redegerit, interpolauerit, continuauerit. Ad hoc etiam Chronicon, siue ad Roderici uerba respexisse puto Ioannem Gerundensem in prologo Anacephaleosis Hispanie, qui Isidoriane Historie Gothorum aliqua Ildefonsum et Sulpicium addidisse tradit. Neque enim est, cur cum Nic. Antonio lib. u, Bibliot. uet. cap. 6, num. 327, Gerundensem emendemus, et pro Sulpicio Iulianum siue Isidorum Pacensem legamus.

8. Mirandum tamen magis, quod Nic. Antonius, ib., num. 325, asserat continuationem Chronici Isidoriani sola auctoritate Tudensis Ildefonso tribui  posse, et illico, num. 327, in eamdem rem auctoritatem Roderici alleget. Multa huiusmodi parum sibi consentientia in Bibliotheca ueteri, quippe opere posthumo, et quod auctor ad limam non reuocauit occurrunt, etiam post Bayerii eruditam rescensionem. Sic igitur, num. 325, ait Nic. Antonius: At si reuera Ildefonsi est  aliqua ex parte quod non alia quam Luce eiusdem Tudensis auctoritate affirmare possumus, certe plura sunt noue, et aliene manus antiquis consuta. Mox, num. 327, exscribit hec uerba Roderici Toletani lib. II, cap. 22, de Reb. Hisp.: Et cum beatus Isidorus scripsisset Gothorum originem usque ad quintum annum regis Suintile, S. Ildefonsus scripsit  tempora Gothorum, Alanorum, uandalorum, et Sueuorum a quinto anno Suintile usque ad octauum decimum Recesuindi. Hactenus Codex ms. Toletanus; in aliis mendose additur: Et Isidorus Iunior, qui a principio mundi incipit chronica, usque ad octauum decimum Recesuindi annum fideliter prosecutus, et usque ad destructionem Hispanie per Arabes ipse scripsit. Nic. Antonius ita emendat, et coniungit hec uerba cum superioribus: a quinto anno Suintile usque ad octauum decimum Recesuindi annum. Et Isidorus Iunior prosecutus usque ad destructionem Hispanie per Arabes ipse scripsit. Malim tamen credere interpolationem siue additamentum 80 id esse alicuius: non enim hic erat locus ut Rodericus de Isidoro Iuniore uerba faceret, presertim cum  Isidorus Iunior, siue Pacensis Chronicon suum a temporibus Isidori Hispalensis inchoauerit, et post destructionem Hispanie per Arabes ad plures annos continuauerit.

9. Cum ergo Rodericus Toletanus, et Lucas Tudensis eodem seculo floruerint, ineptum est suspicari, continuationem Chronici Isidoriani, que Ildefonsi nomen prefert, a Luca confictam fuisse. Imo Nic. Antonius, lib. u, n. 215, coniicit Lucam Tudensem ex Roderico Toletano desumpsisse que de primatu ex Hispalensi sede ad Toletanam ob Theodiscli episcopi Hispalensis apostasiam translato in continuatione Chronici Isidoriani referuntur. Unde Lucas Tudensis, inquit, per me desumpserit . . . . . Suspecta enim quodammodo hec mihi sunt e Roderici calamo  uenientia, qui perpetuam hanc Toletane primatie prerogatiuam ita acriter omni tempore tutatus fuit, ut breuissimo etiam, quod laudauimus, capite bis eam neque necessario expresserit. Atqui Lucas Tudensis anno 1236 suum Chronicon absoluit, Rodericus uero septem post annos: ex quo Florezius arguit tom. XXII Hisp. Sacr., p. 123, Rodericum potius uerbis Tudensis usum, quam contra Tudensem Roderici. Sed multo magis equum est credere, ante utriusque etatem continuationem Isidoriani Chronici exstitisse, quam Rodericus in sua Historia conscribenda pre oculis habuerit, Lucas uero in Chronicorum collectionem admiserit.

10. Dicat aliquis, Rodericum continuatione genuina usum fuisse, quam Lucas interpolauit. uerum neque id sustineri potest. Etsi enim Rodericus de  predicatione Mahometi in Hispania uerba non fecit, tamen, ut nunc dicebam, aliam de Theodisclo fabulam, que in ea continuatione legitur, adoptauit, lib. II, c. 21, de Reb. Hisp., ubi multa alia ad uerbum ex ea continuatione de rege Cindasuindo protulit, et hec in rem nostram: Libros sanctorum Patrum diligenter fecit perquiri, et instituta beati Isidori firmiter obseruari. Hic perfidum Theodistum Hispalensem episcopum synodali sententia in exsilium misit, et dignitatem primatie, quam ab antiquo habuerat, totius approbatione concilii Toletane Ecclesie confirmauit. Ad marg. notatur ex Mss. Compl., et al. exsulauit pro exsulare fecit. Atque exsulauit legitur in continuatione; in qua tamen desunt 81 nonnulla uerba Roderici; ita enim  pergit: exsulauit, et dignitatem primatie transtulit ad Ecclesiam Toletanam.

11. Tenendum ergo est, Ildefonsum Historie Gothorum Isidori supplementum ad sua usque tempora adiecisse, quod alii postea, ut ipsa Isidori Chronica, ex aliis monumentis falsisue uulgi rumoribus auxerunt, et interpolarunt ante Roderici Toletani, et Luce Tudensis tempora. Ac fortasse Pelagius Ouetensis, fabulosus dictus, nonnullam in his interpolationibus partem habuit: nam, ut dicam c. 77, in sylloge Chronicorum Pelagii Ouetensis reperitur etiam Supplementum D. Ildefonsi. Et seculo quidem XII, quo Pelagius uixit, ea licentia inualuit ueterum libros fedandi apocryphis additionibus, ut confirmat Mariana in tract. de Predic. et Aduent. S. Iacobi in Hispaniam, cap. 12: Calixti, inquit, librum sincerum  nusquam exstare certum habeo, sed additionibus et centonibus alienis fedum, frequenti eius seculi more, quo ueterum scripta additionibus locupletandi specie miseris potius modis fedarunt: cuius licentie non unum exemplum exstat. Sed exstant etiam huiusmodi corruptele exempla longe ante seculum XII.

12. Ne uero Lucam Tudensem auctorem fabularum que in uetera illa chronica irrepserunt credamus, spectata eius pietas suadet; ut recte in monito ad continuationem Chronicorum Isidori, Ildefonso ascriptam, obseruatur: Sunt, inquit doctissimus editor, qui cum Laurentio de Padilla putant, totum id quod sub Ildefonsi nomine uenditauit  fuisse ab illo confictum. A nobis nunquam impetrabunt, ut de uiro probo temere cogitemus. Alfonsus Garsias Matamorus  de Academ. et doct. Hisp. uir., censet Lucam Tudensem, et Rodericum Toletanum non ad uoluptatem aurium, sed ad memoriam, et ad iudicium posteritatis scripsisse, et quam a deliciis longe tam ab ineptiis et mendacio procul abfuisse.

13. De preclaris Luce Tudensis gestis, ac pietate, cuius etiam precibus, dum uiueret, Deum mirabilia quedam operatum fuisse, satis firma opinio est, plura Florezius tom. XXII Hisp. sac. Quod autem ad rem nostram maxime facit, ipse Lucas in libris contra Albigenses in ueterum scriptorum corruptores acerrime inuehitur. Neque iuuat opponere, Lucam eos potuisse reprehendere, qui erronea, aut heretica libris Patrum immiscerent, quin eos improbauerit qui falsa quedam, ut religionis causam adiuuarent, intersererent.  82 Nam l. II, cap. 11, aperte ait: Quod autem dicunt, aliqua esse fingenda, licet uera non sint, ad Christi nominis gloriam dilatandam, cum B. Iob simpliciter respondemus: Nunquid indiget Deus uestro mendacio, ut loquamini dolos pro eo? Unde ait organum Spiritus sancti , Deus mendacio non eget, quia ueritas fulciri non querit auxilio falsitatis. Minime ergo etiam ex Luce Tudensis sententia excusari potest, qui Isidori aut Ildefonsi nomine ea uenditet que eos nunquam scripsisse scit, quamuis talia ea sint que alioquin ad Christi nominis gloriam dilatandam pertinere uiderentur.

14. Eum ueritatis amorem, quem candide Lucas  profitetur, Florezius, loc. cit., pag. 124, ultro agnoscit; sed nichilominus auctorem interpolationum eumdem Lucam esse contendit, quia scilicet uir bono ac simplici animo preditus sibi id licere putauit, quoniam in prefatione iam aduertit, sibi propositum esse historiam conficere, in qua ueteres historici coniuncti conspicerentur. Hoc autem monito, eos scriptores exhibuit, ut legentium utilitati magis consentaneum esse credidit, multis additis, quibusdam resectis, aliis suo stylo enarratis. Hec optima esset Luce defensio, quantum quidem ad ueri studium attinet, si reuera ipse in prefationibus indicasset, se non genuina Isidori aliorumque chronica representaturum, sed suo stylo accommodata, et ex aliis monumentis locupletata. Simile exemplum in prima  parte historie, que nunc dicitur Miscella, precesserat; nam undecim priores libri sunt decem Eutropii libri, quibus Paulus Warnefridi subinde quedam adiunxit: Eutropium Paulus idem continuat, Paulum Landulphus Sagax: alii alia addiderunt, aut interpolarunt. De Paulo uero Leo Marsicanus l. I, c. 15, Chron. Casin.: Eiusdem Adelperge rogatu in Historia Romana, quam Eutropius breuiter composuerat, plurima hinc inde de historiis ecclesiasticis addidit. Hoc in ipsa inscriptione operis innuitur. Adelperga, siue Aldeberga dux Beneuentana fuit, filia Desiderii regis.

15. Ex Luce Tudensis prefatione hec proferri possunt: Astrictus preceptis gloriosissime ac prudentissime Hispaniarum regine domine Berengarie, que, ut chronicorum libros, a beato Isidoro et a quibusdam  aliis peritis de historia regum Hispanorum et quorumdam aliorum editos, sibi scriberem imperauit, hanc premisi prefationem. In Hispanie illustrate tom. Iu editum est Astrictis; sed 83 sensus exigit Astrictus, et ita scriptum reperio in Codice uaticano 7004, olim Francisci Penie. Post plura Lucas: Nos uero ad libros chronicorum a doctore Hispaniarum Isidoro editos manum mittimus, secundum etiam quosdam alios, Hispanorum regum et aliorum quorumdam seriem prosequendo, preceptis gloriosissime Hispaniarum regine domine Berengarie omni desiderio desiderantes fideliter satisfacere. Ipsa enim, cuius catholicis preceptis non licet nec libet resistere, mihi Luce indigno diacono, ut hoc perficerem, imperauit.

16. uerba illa quibus usus Lucas est, Ad libros  manum mittimus, etc., innuere uidentur, non solum a Luca describenda fuisse chronica, sed in nouam formam redigenda. uellem tamen, clarius id exposuisset; nam sunt alia que suadent, propositum tantum Luce fuisse ut chronicorum seriem et collectionem ordinaret. Quid, quod Lucas ipse innuit, nichil se mutaturum, nisi quod exscriptorum uitio aut fraude corruptum reperisset? In prologo ad Isidorianum Gothorum Chronicon: Iam nunc, inquit, ad gesta regum Gothorum manum mittimus, Chronicorum librum Isidori doctoris Hispaniarum secundum in opere proponentes; tamen sciendum, quod in regum Gothorum serie, et in Romanorum imperatorum, atque aliorum principum fere ubique discors annorum numerus  scriptorum, uel emulorum uitio reperitur. Quapropter ego in huius operis annorum concordiam, utcunque potui, laboraui. Corrigat tamen catholica ueritas, si quid forte in his uel aliis opusculis meis me uiderit deuiasse. Sane si Isidoriani Chronici continuatio ante Lucam Tudensem non existebat, quo pacto is sine falsarii nota eam potuit non solum confingere, sed etiam Ildefonso imputare?

17. Ut autem ad auctorem uite translationisque S. Isidori redeam, eum Lucam Tudensem esse non credo, primum quia de auctore ex nullo ueterum testimonio aut ms. Codice constat, deinde quia etsi plura chronico Luce, ac uite, et translationi communia sunt, tamen hec ratio solum arguit, ex antiquioribus monumentis diuersos auctores eadem  uerba sumpsisse: denique quia tam in uita quam in translatione quedam sunt quibus Lucas in Chronico refragatur, quin hec ratio ex diuersa etate, qua Lucas diuersa opera scripserit, debilitari possit, cum potius uideatur Lucas omnia sua opera ante episcopatum composuisse, ut colligit Florezius tom. XXII, pag. 133, et clarius pag. 145.

18. 84 Contendit tamen Florezius, Lucam auctorem uite ac translationis esse, quia auctor est libri de Miraculis S. Isidori; et auctor uite ac translationis diuersus non est ab auctore operis de Miraculis. uidendum nunc, quodnam sit hoc opus de Miraculis S. Isidori. Nic. Antonius librum de Miraculis a translationis historia diuersum non esse coniiciebat l. uIII, n. 71: nam postquam de translationis  historia egit, addidit: Plane scriptum hoc transtulisse in uernaculam  uidetur nobis Ioannes de Robles in eo libro qui solet uulgo ei ascribi, Historia de los milagros de S. Isidoro arzobispo de Seuilla nuncupatus, et anno 1525 in lucem editus. Dubius herebat in Bibliotheca noua, uerbo IOANNES DE ROBLES; de quo ait: Scripsisse dicitur, De la traslacion y milagros del glorioso San Isidoro arzobispo de Seuilla, Salmantice, ut suspicor . . . Qui transtulisse, aut scripsisse mihi uidetur anonymi opus de uita S. Isidori, et Luce Tudensis, si non et huius est laudata uita, libellum de translatione et miraculis eiusdem sancti doctoris: que duo penes me mss. ex Codice Toletane ecclesie, nec hactenus edita, remissurus propediem sum ad clariss. uirum Godefridum Henschenium, etc. Librum describit Florezius,  qui uidit. Editio absoluta fuit die 2 Ianuarii 1525, Salmantice, ut ex postremo folio liquet. In primo folio est imago S. Isidori, et alia S. Martini Canonici Legionensis, in altero hec libri inscriptio: Comienza la historia del muy bienauenturado S. Isidoro arzobispo de Seuilla, primado et doctor excellentissimo de nuestras Españas, la qual se diuide en tres partes. En la primera se contiene su uida, et origen. En la segunda su glorioso pasamiento de este siglo a la perpetua bienauenturanza. En la tercera se contiene la trasladacion de su santo cuerpo de la ciudad de Seuilla a la ciudad de Leon. Y despues de toda la dicha historia se sigue el libro principal de los miraglos  de mismo santo Isidoro. Lo qual todo fue sacado a la  letra de las historias originales, et mas autenticas, que estan escriptas por los bienauenturados sant Allfonso, arzobispo de Toledo, e sant Braulio, obispo de Zaragoza, discipulos de sant Isidoro, et por otros antiguos, que escribieron su historia, la qual fue ansi sacada, et trasladada de latin en romance por un Religioso Canonigo Reglar de su monasterio de santo Isidoro de Leon, que fue el mismo que romanceo el dicho libro principal de sus miraglos, sin quitar, 85 ni añadir cosa alguna substancial, como se hallara coteiando esta uulgar trasladacion con los dichos originales, que son escriptos en buena latinidad.

19. Auctor operis, uel operum Latinorum de uita, transitu, translatione, et precipue miraculis S. Isidori nullus indicatur. Interpres unus idemque esse dicitur Canonicus quidam monasterii Legionensis  S. Isidori, quem Aegidius Gonzalez, et Nic. Antonius Ioannem de Robles nominant. Refert interpres in opere de Miraculis, Codicem Latinum membranaceum, quo id opus Latinum continebatur, exstitisse olim in monasterio Legionensi S. Isidori, inde post uarios casus ad collegium Complutense, a cardinali Francisco Ximenez fundatum, deuenisse: ex quo exemplar descriptum fuit et ad monasterium Legionense S. Isidori delatum. Ex hoc exemplari liber in Hispanum idioma conuersus fuit.

20. Historia uite et translationis, que libro de miraculis premittitur, breuior est ea quam Bollandiani ediderunt, et cui pauca quedam miracula subiecerunt. Duo ergo opera diuersa Florezius agnoscit, sed ab eodem auctore Luca Tudensi composita,  prius opus de Miraculis, premissa breui historia uite et translationis, posterius historiam longiorem uite et translationis, subiuncta paucorum quorumdam miraculorum expositione. Iam quod Lucas Tudensis opus de Miraculis S. Isidori scripserit, ex eius prologo librorum aduersus Albigenses constat: Seponens ad tempus prosequi ea que de miraculis S. Isidori confessoris ceperam enarrare: et in fine librorum: Diuinitus factum credo, ut qui beati Patris Isidori miracula proposui in laudem Domini declarare, etc. Denique cum in libro de Miraculis multa sint que eodem modo in Chronico et Historia uite et translationis referuntur, inde Florezius concludit, horum omnium operum unum eumdemque esse auctorem Lucam Tudensem.

 21. uerum, ut concedam absoluisse Lucam opus de Miraculis, que enarrare ceperat, et declarare proposuerat; ut admittam, opus Luce de Miraculis diuersum non esse ab eo quod in uernaculum sermonem redditum est, redit iterum redibitque semper mea responsio, facilius esse, ut plures diuersi auctores e uetustioribus monumentis multa etiam ad uerbum in suos libros immiterent: qui mos tunc erat scribendi: quam ut unus idemque auctor in 86 nonnullis uarius sibique parum constans esset, presertim cum Florezius doceat, hec omnia opera a Luca Tudensi absoluta fuisse ab anno 1234 ad annum 1239, quo ad sedem Tudensem euectus fuit, exstinctus demum anno 1249. Quod autem ait Florezius,  diuersas quandoque res in his operibus enarrari, quia Lucas utrasque probabiles credidit, aut quod postremo scripsit, melius credidit; primum, cum sermo sit de factis inter se contrariis, sustineri nequit; alterum ualeret, si Lucas rationem reddidisset cur non multo ante contrarium enuntiasset: id enim quodammodo exigit incorrupta fides historici.



CAPUT XIu. uita S. Isidori, auctore Roderico Cerratensi. Notationes in hanc uitam.

1. »Isidorus, natione Carthaginensis, filius Seueriani eiusdem prouincie ducis, Theodorici regis Gothorum filii, germanus sanctorum Leandri archiepiscopi Hispalensis, et Fulgentii episcopi et doctoris ac Florentine uirginis, uirginum preposite, archipresul  Hispalensis, Hispaniarum primas, cum esset infantulus, a nutrice ad hortum ductus fuit, et ibi per obliuionem inter olera dimissus. Post aliquos dies lugens filium Seuerianus, sedens contra hortum, uidit apum multitudinem cum ingenti murmure: qui in stuporem uersus, ad hortum, uocatis seruientibus, festinauit: et accedentes uiderunt alias apum in os pueri intrantes, et exeuntes; alias uero super faciem, et totum corpus mellis et faui operimenta texentes. Pater autem cum clamore, et lacrymis puerum amplexatus est, et apes ita in sublime se extulerunt ut non possent uideri.

2. »Leander autem archipresul diligebat puerum spiritualiter, extra patriam eum habens solatium, et non parcebat urgere, docens eum. Cum igitur puer  Isidorus litteris fuisset traditus, atque ut sibi uidebatur, minus esset capacis ingenii, uerbera magistri metuens, haud procul fugit ab urbe Hispalensi. Cumque fatigatus iuxta marginem cuiusdam putei resedisset, uidit pergrande saxum tortuosis foraminibus perforatum, et quoddam suppositum lignum canelatum [Forte canalatum]. Hec dum secum tacitus cogitaret, ecce quedam mulier 87 uenit ad hauriendam aquam. Ad quam puer, Rogo, inquit, dissere, quis, uel ad quid lapidis huius foramina, et illius ligni canales facte fuerunt? Lapis, ait, iste frequenti guttarum instillatione perforatus; et lignum frequenti chordarum ductu canelatum. Tunc puer ad se reuersus dixit: Si lapis durissimus aqua cauatur, et lignum chordis secatur, quanto magis ego  homo, discendo quotidie, ad augmentum scientie ualebo peruenire? Reuersus igitur Hispalim, magistrorum discipline se humiliter subdidit; et tanta illi gratia celitus est infusa, ut quidquid a magistris audiebat, auide retinebat. Sicque Latinis, Grecis et Hebraicis litteris instructus, in triuio et quadriuio fuit perfectus, in doctrinis philosophorum preclarus, diuinis humanisque legibus eruditus, suaui colloquio, uita et doctrina clarissimus.

3. »

4. »Ad utilitatem fidelium multos libros composuit, multas hereses exstirpauit, Arium condemnauit. Huius Arii, presbyteri Alexandrini, insania cum insanirent impii, Athanasio expulso, Eusebio exterminato, Hilario proscripto, Leouigildus rex, Hispaniarum ecclesias persequens, Masonam Emeritensem episcopum, et Leandrum Hispalensem archiepiscopum relegauit. Isidorus autem scientia clarus, genere nobilis, corpore pulcher, moribus grauis, eloquentia suauis, inter oblatrantes Arianorum frequentias nec minis terretur, nec blanditiis demulcetur, sed feruore  caritatis succensus fulmina diuini eloquii ardentia emittebat, quibus seuientium obumbrabat aspectus.  Mortuo autem Toleti miserabiliter Leouigildo, et substituto in regno catholico Recaredo, reuersus est Leander a Carthagine, et pax Ecclesie restituta, et Ariana heresis exstirpata, et Sueui, qui Galleciam obtinebant, consecuti sunt baptisma.

88 5. »(Cernens ergo Leander Isidori constantiam, nescio quo preuentus presagio, ne, se dimisso, causa predicationis uel ob aliud, extraneas peteret regiones; uel ne uirginitatem, quam ab infantia custodierat, leui famine macularet, in cella eum, rege et multis egre ferentibus, reclusit. Rex uero Recaredus  et multi alii celle assistebant, et de fonte Saluatoris almi Isidori sapientiam hauriebant. Cum igitur Leander finem suum appropinquasse cognosceret, fratrem suum Isidorum a cella educi, et sibi presentari precatur. Quod cum Isidoro retulissent, qui iam paruam cellulam omnibus temporalibus 

6. »Beato igitur Leandro inter angelos translato, rex Recaredus, principes, episcopi, et populi in episcopum unanimiter elegerunt, et, licet inuitum, de cella eduxerunt.  Decoratur igitur infula presulari:  semper erat prudens, semper castus, semper constans, semper iustus, semper modestus: ubique utilis, ubique deuotus, passionem Christi semper habens in oculis: plus amari appetens, quam timeri: magis prodesse, quam preesse: ieiuniis, et orationibus, et sanctarum Scripturarum meditationibus insistens: ex uilissimis cibis, non ad cupiditatem, sed necessitatem modica sumens, sibi parcus, aliis largus, eamdem, quam prius, sequebatur humilitatem. Inerat, quasi proprium, gaudere cum gaudentibus, flere cum flentibus, miseris compatiens, eleemosynas eis largissime tribuebat. In prosperis et aduersis unus semper uultus cunctis letior occurrebat. In tanto dignitatis culmine sublimatus, non ad cathedram, sed ad curam,  non ad honorem, sed ad onus, non ad principandum, sed ad seruiendum, non ad subditorum marsupia euacuanda, sed ad facinora exstirpanda, non ad quietem, sed ad laborem, episcopi dignitate se uocatum, non minus operibus quam sermonibus fatebatur.

7. »Circa scholares ita sollicitus erat, ut pater singulorum probaretur. Et, ut remoueret ab eis materiam uagandi, extra urbem Hispalensem mire pulchritudinis construxit monasterium, a quo nulli scholari exeundi ante quadriennium licentiam prebebatur: quosdam 89 uero ditiores, qui inesse monasterio recusabant, ne gyrouagantes mentes a studio reuocarent, ferreis astringebat compedibus: ex quorum collegio emicuit Ildefonsus, et Braulius episcopus  Cesaraugustanus. Et quia non semper docere eos presentialiter poterat, ubicunque magistros aptos sciebat, prece et pretio eos ducebat, ut in scholaribus docendis darent operam efficacem; fomes namque et occasio heresis, et totius mali lapsus morum clericorum et religiosorum, segnis contemptus scientie Scripturarum. Super religiosos quoque summopere uigilabat, ne quis eorum inopia mergeretur, aut uerbi Dei inedia deperiret. Quamuis etiam sue et aliorum consulendo saluti, mulierum uitaret presentiam, quascunque tamen sanctimoniales in Dei laudibus cerneret permanentes, mira affectione uenerabatur, et assiduis largitionibus prouidebat. Per Hispanie etiam regionem plurima et pulchra edificauit monasteria.

 8. »Non autem contentus uni soli prouincie prodesse, qui omnium fidelium utilitati se natum credebat, per ciuitates et regiones egressus, uerbum Dei predicabat. 

9. »(ueniente autem eo haud procul ab Hispali, nuntiatum est ei, quod quidam Machometus inauditarum opinionum ore uipereo infecerat audientes; et draco, magne trabis quantitatem excedens, ore flammiuomo 90 pta  suburbia redegit in solitudinem.  Quo audito, misit nuntios, qui Machometum uinculis astrictum suo aduentui presentarent. Sed numani generis inimicus apparuit dicens Machometo: Aduersarius noster adest Isidorus: uelociter igitur ab Hispania discede, quoniam eius presentiam nec tu, nec angeli Dei potestis sustinere. Cui Machometus: Quid est hoc nouitatis, quod angeli mortalis hominis presentiam sustinere non ualent? Ad hoc diabolus: Ne dixeris, nouitatis, sed plurime antiquitatis. Nam primus homo, cui angeli deputati erant ad custodiam, de paradiso eiectus est circumuentione diaboli; et angeli Dei in nullo eum iuuare potuerunt. Cui Machometus: Et, si Isidori instantia me minime proficere presciebas, quare totam Hispaniam per me lucraturum dixisti? Ad hoc diabolus: Ex diuina reuelatione  cognoui eum Rome remansisse; sed proposita diuine uoluntatis alt . . . . in . . . . uideretur propter nequitiam hominum, et propter penitentiam: propter nequitiam, ut pro . . . . terre promissionis filiis Isrel: nondum enim, ait Scriptura, complete sunt iniquitates Amorrheorum: propter penitentiam, ut in populo Niniue, cui propter penitentiam misertus est Deus. Nunc igitur festina hinc, et uade in Africam, in gentem magnam futurus; docesque 

10. »Aera DCLuI prophetauit Machometus in tempore Sisebuti Gothorum, et in tempore Heraclii Romani imperatoris. Decem annis sectam obtinuit; et obiit era DCLXuI, anno Heraclii XuII, et docente in Hispania Isidoro.

11. »

91 12. »

13. »ueniebant autem ad eum alii, ut audirent alterius sapientiam Salomonis; alii, ut uiderent eum miracula facientem; alii uero tentantes eum; quorum unus fuit Gregorius, hereticus antistes, qui in synodo Hispali celebrata coram iudicibus cum eo disputans, admirans in doctrina eius, non exspectans sententiam iudicum, se uictum clamauit, episcopis autem et omnibus congaudentibus. (Cecus astitit, rogans Isidorum, ut lumen per eum recipere mereretur, Gregorius uero, intuens dissimulantem Isidorum, precatur ut chirothecam quam manu tenebat, sibi porrigeret, qua impetrata, surrexit, et ceci oculos de ea 

14. »Diem autem obitus sui discipulis presignauit, et sollicitus de grege sibi commisso, omnis Hispanie episcopos, abbates, et principes, Toleti ad synodum conuocauit, ubi finem predicauit, pacem firmauit, et hereses condemnauit. Et, regressus Hispalim, largas eleemosynas fecit, et graui febre fessus, ad ecclesiam se deferri iussit; et facta oratione pro uenia peccatorum, uiaticum suscepit, et residuam pecuniam fecit pauperibus erogari; et dans osculum omnibus, ad cellam suam reportari se fecit. Omnibus autem silentibus, et obitum exspectantibus, post  diem quartam confessionis sue, stans in ecclesia, peracto sermone ad populum, expandit manus ad celum, et benedicens omnibus, gregem Deo committens, sanctum Deo tradidit spiritum. Et de corpore eius tanta effluxit fragrantia omnium 92 aromatum uincens odorem, ut omnes qui aderant celesti perfrui beatitudine uiderentur. Diuersarum autem egritudinum concurrerunt infirmi, qui, non solum tactu corporis, sed solo odore pristine restituuntur sanitati. Plures uiderunt eius animam ab angelis iubilantibus in sublime deferri, et Christum cum innumerabili sanctorum  ei obuiam procedentem. Quidam familiaris eius tristis, raptus in exstasi, uidit eum cum uirginitatis, et confessionis corona inter innocentes primatum tenere, et dicentem sibi:  Consolare, quia paratus sum per me auxilium imploratoribus [Forte implorantibus] ferre subsidium. Obiit autem era LXX IIII , episcopatus sui XL anno, Nonis Aprilis, tempore Cinciliani regis Hispanie et Heraclei imperatoris Romanorum, illius qui crucem Domini a Cosdre allatam Hierosolymis restituit, et exaltauit. Et sepultus est Hispali inter Leandrum fratrem suum, et uirginem Florentinam sororem suam. Testamentum nullum fecit, quia, antequam obiret, pauperibus distribuit omnia que habebat. 

 15. »Anno autem LXXX post obitum Isidori tempore Roderici capta est Hispania a Saracenis usque ad couam, que dicitur Sancte Marie, ubi Pelagius, ex regia traduce oriundus, et alii post eum Saracenos uiriliter expugnauerunt. Anno autem Domini 1062, regnante rege Ferrando, filio regis Sancii, cum uxore sua Santia, translatum est corpus beati Isidori in urbem Legionensem X Kalendas Ianuarii.«

16. Hec uita a Roderico Cerratensi scripta compendium quoddam est alterius uite a Bollandianis edite, auctore Canonico Legionensi, qui Lucas Tudensis a nonnullis creditur. Multa in ea sunt aut aperte falsa, aut saltem dubia, et apocrypha; ea presertim que Florezius uncinis clausa esse uoluit; qui breues notas adiunxit. Num. 2, in ms. erat spal, pro quo Florezius edidit spiritualiter, et coniiciebat  specialiter, aut aliquid huiusmodi. Suspicabar diligebat puerum. Spali  extra patriam, etc. Num. 5, apud Bollandianos nescio si quo; in ms. Florezii uidetur fuisse nescitur quo. Ibid. Bollandiani legunt temporalibus diuitiis: ms. Florezii omittit diuitiis, quod in compendio uite omissum fortasse ab ipso Roderico est. Num. 14, pro Nonis Aprilis Florezius legi iubet Prid. Non. Apr., nam die 4 Aprilis Isidorum decessisse, communis et prope 93 certa sententia est. Num. 15, corrigendum est quod dicitur anno autem LXXX; in actis translationis legitur LXXu.

17. Dubitari etiam potest, an alii sint librariorum errores, ut num. 13, synodo Hispali celebrato pro celebrata, et num. 14, crucem Domini a Cosdre allatam pro ablatam. Rodericus Cerratensis ordinis Predicatorum  claruit seculo XIII, uitas sanctorum ex antiquis ecclesiarum breuiariis aliisque monumentis collegit, nondum editas, paucis exceptis, que in Hispania Sacra uulgate sunt. Eius mentionem nec Nic. Antonius in Biblioth. uet. Hisp., nec Bayerius in not. faciunt. Florezius tom. III Hisp. Sacr., pag. 396, num. 4 Append., ex ipso Cerratensis opere, quisnam is homo fuerit, collegit, quem prope medium seculum XIII scripsisse affirmat.

18. In ueteri editione librorum S. Isidori contra Iudeos, que ad annum 1483 refertur, ut exponam cap. 66, sunt excerpta quedam ex hac uita, ut uidetur, uel ex lectionibus alicuius officii S. Isidori. Cum in iis Excerptis legatur, nescitur quo ductus  spiritu, posset num. 5 uite retineri nescitur, pro quo Florezius edidit nescio.



CAPUT Xu. Lectiones in festo S. Isidori ex Breuiariis antiquis: Hymni: memoria in aliis libris liturgicis.

1. »Isidorus, natione Hispanus, ex Noua Carthagine, cui pater ipsius Seuerianus dominabatur, a sanctis uiris Leandro archiepiscopo Hispalensi, et Fulgentio episcopo Astigitano, fratribus suis, sancte et liberaliter in studio litterarum educatus est: et ingentem doctrinam Latine, Grece atque Hebraice cum magna nominis claritate consecutus. Hic adolescens adhuc heresim Arianam, due gentem Gothorum, Hispanie latissime dominantem,  penitus iam pridem inuaserat, constanter palam arguebat; ut prope fuerit ut ab Arianis necaretur. Sed cohibitus a Leandro, hunc sibi successorem fore presagiente, et, ut se commodiori tempori reseruaret, admonitus, indignationem temperauit. Igitur Leandro uita functo, Isidorus magno regis Recaredi et populi consensu in Hispalensi archiepiscopatu sufficitur. Quam electionem S. Gregorius papa confirmauit, eique pallium misit in Hispaniam. Quantum uero pontifex factus, 94 fuerit constans et humilis, patiens et benignus, compatiens miseris et pauperibus, et cunctis uirtutibus insignitus, nullius lingua sufficeret ad narrandum. Construxit monasteria, et collegia edificauit: in quibus, studiis sacris et diuinis lectionibus uacans, plurimos discipulos,  qui ad eum confluebant, erudiuit: inter quos fuit B. Ildefonsus, Toletane Ecclesie postea archiepiscopus. Scripsit librum Etymologiarum, et sacri Canonis libros plurimos commentatus est: et tot tantaque alia uolumina scripsit ut humana uix uita tantis suffecta laboribus uideatur. Sed qui Deo student, nichil non procliue sentiunt, nichil frustra conantur, nichil non ex uoto consequuntur. Fuit denique Isidori tanta doctrine ac sanctitatis opinio, ut coacto concilio generali, ultro fuerit a pontifice maximo uocatus. Ubi mirum est, quantum ponderis et auctoritatis habuerit in singulis rebus Isidori sententia apud pontificem et omnes prelatos. Reuersus autem in Hispaniam, cum suam mortem et Hispanie uastationem a Saracenis publice predixisset, migrauit  e uita pridie Nonas Aprilis, anno Domini sexcentesimo trigesimo quinto, Sisenando in Hispania regnante, sepultusque fuit Hispali. Unde postea translatus est in urbem Legionem a Fernando I, Castelle simul et Legionis rege, qui hoc ab Eneto Saraceno, Hispali regnante, magnis precibus et premiis impetrauit: cuius nomine templum edificatum est Legione; ubi sepultus, miraculis clarus, colitur magna populi religione.«



Constantini abbatis Caietani note.

2. Hanc S. Isidori uite Historiam habuimus ex eo libello qui seiunctim impressus Antuerpie 1572 amplectitur, ut eo loco prenotatur, Festa sanctorum, et eorum Officia propria, auctoritate apostolica recepta, que in ordine diui Iacobi in Hispania specialiter celebrantur. Eadem hec quoque sanctorum Hispanorum  Officia in totius Hispanice Ecclesie gratiam Pius u, Gregorius XIII, et Sixtus u ea ipsa auctoritate apostolica confirmarunt, et concesserunt, ut ex editione eorumdem Rome facta 1609 compertum habui. Denique hanc ipsam S. Isidori uite historiam ante concilium Tridentinum, in eiusdem Isidori festo die, per lectiones item distinctam, Romana Ecclesia recitabat, ut uidere est in eo Breuiario quod 95 a Cardinali Francisco Quignonio, iussu Clementis uII pape confectum, Pauli III uero recognitum atque editum est. Qua de causa sacra istorum Officiorum auctoritate et nos in hoc opusculo non semel usi sumus.

3. In Breuiario Quignoniano has easdem lectiones  in festo S. Isidori exstare, Caietanus innuit; quod ex parte uerum est. Congruit enim Breuiarium Quignonianum cum his lectionibus usque ad uerba, pallium misit in Hispaniam. Tum omittit, Quantum uero pontifex factus, usque ad uerba, ex uoto consequuntur. Obitum S. Isidori assignat anno Christi nati sexcentesimo uigesimo secundo. Addit, translatus est in urbem Legionem a Fernando rege Legionensi: lectiones a Caietano producte uocant Castelle simul et Legionis regem; quod quidem uerum est, et eodem modo exprimitur in lectionibus inter officia propria sanctorum, qui in Hispania celebrantur, Antuerpie 1716 excusis: anno Domini sexcentesimo trigesimo quinto, Sisenando in Hispania regnante. Cuius corpus sepultum primo Hispali, deinde translatum fuit in urbem  Legionem a Fernando primo Castelle simul et Legionis rege, etc. Reliqua in his nouis lectionibus aliisque antiquioribus apud Caietanum conueniunt, nisi quod in his nouis legitur suffectura esse pro suffecta esse apud Caietanum. Lectiones, ut a cardinali Quignonio in suo Breuiario edite sunt, prodierunt deinde in quodam Breuiario Romano de Camera nuncupato, uenetiis impresso in fol. anno 1550, ut facile tunc ante Pii u constitutionem de Breuiario Romano reformando eiusmodi auctiora Breuiaria pro libitu editorum aut typographorum uulgabantur.

4. Recitasse quoque Romanam Ecclesiam hanc Isidori uitam per lectiones distinctam, ex Breuiario Quignoniano colligit Caietanus, sed minus idoneo argumento. Non enim Ecclesia Romana nouum illud Breuiarium unquam adoptauit: sed solum auctoritate  apostolica confectum fuit, ut priuatim, qui uellent, petita et obtenta prius facultate, eo uterentur. Qua de re plura dixi in Appendice secunda ad Hymnodiam Hispanicam, que tota in Breuiarii Quignoniani fatis explicandis uersatur. Usus nunc sum editione Lugdunensi anni 1553, quam tunc in bibliotheca Imperiali existentem laudaui, ac deinde ex auctione eiusdem bibliothece mihi comparaui. Plures ac diuersas alias eiusdem Breuiarii editiones in schedis 96 notatas habeo, que ceteris in ea appendice descriptis addi poterunt, siquando Hymnodia Hispanica auctior correctiorque denuo typis committetur. Interea describam aliam editionem, a me nuperrime cemptam ex libris duplicibus bibliothece Angelice: que editio olim in bibliotheca Passioneia exstabat,  ut ex stemmate apparet. Titulus est: Breuiarium Romanum ex sacra potissimum Scriptura et probatis sanctorum historiis nuper confectum, ac denuo per eumdem auctorem accuratius recognitum, eaque diligentia hoc in anno a mendis ita purgatum, ut Momi iudicium non pertimescat. Cum priuilegio ad decennium. Lugduni apud heredes Iacobi Iuncte 1556. Editio est in folio, qua in forma Breuiarium Quignonianum editum nondum uideram. Heretici iactant, rarissima esse huius Breuiarii exemplaria, quod catholici illud abolere studuerint. Sed preter hec duo, que dixi, exemplaria, ego olim tria alia acquisiui, que uiri illustres a me dono oblata acceptarunt.

5. E breuiariis peruetustis Hispanie, in quibus  Isidori commemoratio exstat, Tamayus in Martyr. Hisp. recenset Hispalense, Toletanum, Placentinum, Segouiense, Salmanticense, Zamorense, Seguntinum, Abulense, Compostellanum, Cordubense, Illiberitanum, Burgense, Palentinum, Pampilonense, Cesaraugustanum, Asturicense ms., Turiasonense, Dominicanum, Benedictinum; que omnia apud se esse, si credere dignum est, testatur. Cum Urbanus II primatum Hispaniarum sedi Toletane anno 1088 restituit, ac confirmauit, simul pallium archiepiscopo Toletano D. Bernardo misit, quo in precipuis festiuitatibus uteretur, inter quas nominat Natale S. Isidori et Leandri.

6. Cum autem officium S. Isidori pro tota Ecclesia recitandum in Romanum Breuiarium immissum  hoc seculo fuerit, iuuat lectiones nouas hoc loco apponere, ut cum ueteribus conferantur:



Lectiones in festo S. Isidori ex Breuiario Romano recognito: die 4 Aprilis.

7. Lectio Iu.---»Isidorus natione Hispanus, doctor egregius, ex noua Carthagine Seueriano patre prouincie duce natus, a sanctis episcopis Leandro Hispalensi, et Fulgentio Carthaginensi fratribus suis pie et liberaliter educatus, Latinis, Grecis et Hebraicis litteris, diuinisque 97 et humanis legibus instructus, omni scientiarum atque Christianarum uirtutum genere prestantissimus euasit. Adhuc adolescens heresim Arianam, que gentem Gothorum, Hispanie latissime dominantem, iam pridem inuaserat, tanta constantia palam oppugnauit, ut parum  abfuerit, quin ab hereticis necaretur. Leandro uita functo, ad Hispalensem cathedram inuitus quidem, sed urgente in primis Reccaredo rege, magnoque etiam cleri, populique consensu, assumitur, eiusque electionem sanctus Gregorius Magnus, nedum auctoritate apostolica confirmasse, sed et electum, transmisso de more pallio, decorasse, quin etiam suum et apostolice sedis in uniuersa Hispania uicarium constituisse perhibetur.

Lectio u.---»In episcopatu quantum fuerit constans, humilis, patiens, misericors, in Christiana et ecclesiastica disciplina instauranda sollicitus, eaque uerbo et scriptis stabilienda indefessus, atque omni demum uirtutum ornamento insignitus, nullius lingua enarrare sufficeret. Monastici quoque instituti  per Hispaniam promotor et amplificator eximius, plura construxit monasteria, collegia itidem edificauit, ubi, studiis sacris et lectionibus uacans, plurimos discipulos, qui ad eum confluebant, erudiuit, quos inter sancti Ildefonsus Toletanus, et Braulio Cesaraugustanus episcopi emicuerunt. Coacto Hispali concilio Acephalorum heresim Hispanie iam minitantem, acri et eloquenti disputatione fregit atque contriuit. Tantam apud omnes sanctitatis et doctrine famam adeptus est, ut elapso uix ab eius obitu sextodecimo anno, uniuersa Toletana synodo duorum supra quinquaginta episcoporum plaudente, ipsoque etiam sancto Ildefonso suffragante, doctor egregius catholice Ecclesie nouissimum decus, in seculorum fine doctissimus, et cum reuerentia nominandus appellari  meruerit; eumque sanctus Braulio non modo Gregorio Magno comparauerit, sed et erudiende Hispanie loco Iacobi apostoli celitus datum esse censuerit.

Lectio uI.---»Scripsit Isidorus libros Etymologiarum, et de Ecclesiasticis Officiis, aliosque quamplurimos Christiane et ecclesiastice discipline adeo utiles, ut sanctus Leo papa quartus ad episcopos Britannie scribere non dubitauerit, sicut Hieronymi et Augustini, ita Isidori dicta retinenda esse, ubi contigerit inusitatum negotium, quod per canones minime definiri possit. Plures etiam ex eiusdem scriptis sententie inter canonicas Ecclesie leges relate conspiciuntur. 98 Prefuit concilio Toletano Iu, omnium Hispanie celeberrimo. Denique cum ab Hispania  Arianam heresim eliminasset, morte sua et regni uastatione a Saracenorum armis publice prenuntiata, postquam quadraginta circiter annos suam rexisset ecclesiam, Hispali migrauit in celum anno sexcentesimo trigesimo sexto. Eius corpus inter Leandrum fratrem, et Florentinam sororem, ut ipse mandauerat, primo conditum, Ferdinandus primus, Castelle et Legionis rex, ab Eneto Saraceno Hispali dominante magno pretio redemptum Legionem transtulit, et in eius honorem templum edificatum est, ubi miraculis clarus magna populi deuotione colitur.«

8. Concessum fuit officium S. Isidori episcopi, confessoris et doctoris, cum his lectionibus pro uniuersa Ecclesia ab Innocentio XIII die 25 Aprilis 1722, de quo  uideri potest Benedictus XIu, l. Iu de Beatif., part. II, cap. 11, num. 15, qui rationem addit: Sanctus quippe hic iam tanquam doctor colebatur in regnis Hispaniarum, et in Ecclesiis insularum et continentis Indiarum regi catholico subiectarum, ex litteris apostolicis Gregorii XIII, ubi hec habentur de officio S. Isidori: Item festiuitas S. Isidori archiepiscopi Hispalensis, pro quo celebretur officium doctoris, et recitetur Credo in celebratione misse, etc.

9. Quedam in his lectionibus traduntur, que ex monumentis antiquioribus et etati S. Isidori propinquioribus non constant; scilicet quod Seuerianus pater S. Isidori dux fuerit prouincie Carthaginiensis; quod Fulgentius Carthaginiensem episcopatum tenuerit; quod Braulio sub disciplina Isidori profecerit:  quod idem Braulio auctor sit comparationis inter Gregorium Magnum, qui Petro successit, et Isidorum, qui Iacobo apostolo in erudienda Hispania, de qua cap. 4, dixi; quod Hispanie uastationem a Saracenorum armis publice prenuntiauerit: quod corpus suum inter Leandrum fratrem et Florentinam sororem condi mandauerit, ut alia omittam de confirmatione, pallio, et uicarii apostolici munere. De quibus omnibus agit Florezius tom. IX Hisp. sacr., pag. 193; et Benedictus pontifex XIu, qui promotoris fidei munere tunc fungebatur, cum hec causa Rome agitata est, responsiones postulatorum et cardinalis Belluge contra suas animaduersiones commendat l. Iu de Beatif. part. II, cap. 11, num. 15.  Demum suo muneri non defuerunt 99 postulatores, qui collectis undique testimoniis excellentiam doctrine S. Isidori plenissime demonstrarunt, edita etiam typis suffragio eminentissimi domini cardinalis Belluge, cause relatoris, qui animaduersiones a me tanquam fidei promotore factas, docte de more confutauit, et plura addidit in commendationem eximie doctrine eiusdem S. Isidori.

10. Quod si lectiones S. Isidori ad uetustissima monumenta exigende essent, illis potius uti prestaret, que in officiis propriis sanctorum ecclesie Toletane, editis Matriti ex typographia regia 1618, exstant, scilicet:



In secundo nocturno ex Braulio Cesaraugustano, et Ildefonso Toletano archiepiscopis, et Redempto  Isidori discipulo, atque ex ipso Isidoro, et concilio Hispalensi II, cap. 12.

11. Lectio Iu.---»Isidorus natione Hispanus, patre Seueriano prouincie Carthaginensis, matre Turtura ortus est. A sanctis uiris Leandro archiepiscopo Hispalensi, et Fulgentio episcopo Astigitano, fratribus suis, sancte et liberaliter educatus, Latine, Grece atque Hebraice doctus, in omnium disciplinarum genere eximiam eruditionis laudem consecutus est. Adolescens cum esset adhuc, Arianam heresin, quam Gothorum arma in Hispaniam inuexerant, serpentem quotidie latius, ea libertate et constantia palam insectabatur, ut parum abfuerit quin ab Arianis necaretur. A quibus omni persuadendi artificio adhibito tentata eius fides nequidquam est.  Leandro igitur uita functo, Isidorus regis Reccaredi uoluntate, et singulari Hispalensis populi letitia, successor in episcopatu, diu multumque repugnans eligitur.

Lectio u.---»Pontifex factus, intelligens se ad onus, non ad honorem uocatum, mirum est, quantum omnium uirtutum excellentia et singularis doctrine prestantia uniuersam Hispaniam illustrauerit. Discipulos multos instituit, in quorum numero Ildefonsus fuit, Toletane ecclesie postea archiepiscopus. Eloquentia fuit admirabili. Monachorum regulam duriorem temperauit, et infirmorum imbecillitati mitiorem reddidit. Conciliis Hispalensi II et Toletano Iu prefuit, in quibus ad constituenda fidei dogmata magni semper fuit ponderis Isidori sententia. Gregorium  quemdam Syrum episcopum, Acephalitarum heresi infectum, ipsa in synodo Hispalensi grauissime confutauit, et ad meliorem mentem reduxit. Sedem 100 apostolicam eximia reuerentia coluit, de cuius potestate atque obedientia ad Eugenium Toletanum archiepiscopum scribens, sic ait: Huius dignitas potestatis etsi ad omnes catholicorum episcopos est transfusa, specialius tamen Romano antistiti singulari quodam priuilegio, uelut capiti ceteris membris celsiori permanet in eternum: qui igitur debitam ei non exhibet reuerenter obedientiam, a capite seiunctus, Acephalitarum schismate  se reddit obnoxium.

Lectio uI.---»Multis iisque preclaris in omni  diuinarum humanarumque litterarum genere proprii ingenii monumentis non parum Christianam disciplinam auxit, et ornauit. Ecclesiam suam quadraginta ferme annos sanctissime rexit. Imminentem sibi mortem multo ante preuidens, per sex menses orationi, penitentie ac misericordie operibus se dedit ardentius. Morti uero proximus in basilicam S. uincentii delatus, ab Eparcio et Ioanne episcopis, quos ea de causa ad se euocarat, cilicio indutus, ac cinere conspersus, corpus et sanguinem Domini de eorum manu humi prostratus accepit. Publice ueniam a populo petens, mutuamque omnibus caritatem commendans, bonis omnibus in pauperes distributis, pauper ipse spiritu, et in Christo diues quarto post die, dierum, ac bonorum operum  plenus migrauit ad Dominum pridie Nonas Aprilis; sepultusque est Hispali. Qua ciuitate a barbaris occupata, a Benabeto eius rege Saraceno Ferdinandus I, Castelle ac Legionis rex, magnis muneribus Isidori corpus impetrauit, Legionemque transtulit: in templo Deo eius nomine dicato honorifice collocauit. Miraculis et uiuus claruit et mortuus, multaque in uniuersam Hispaniam contulit beneficia: sepeque Christianis regibus eius opem contra barbaros implorantibus presto fuit.«

12. Hymnos in laudem S. Isidori ex Breuiariis antiquis non multos uideo celebrari. In Officiis propriis sanctorum Ecclesie Hispalensis anno 1659 excusis hi sunt hymni in festo die S. Isidori.



CAPUT Xu. 101 Officii Hispalensis hymni in festo die S. Isidori.


HYMNUS.


13. Ad uesp.


Gentis Hispane Pater atque doctor,
Digna preclari soboles Seueri,
Digne Leandri, similisque sancta
   Indole frater,

Dum tuas curat soror alma cunas,
Lucida examen ueniens ab aura
uidit infantis nitidis liquare
   Mella labellis.

Dulce facundi fuit hoc leporis,
Atque doctrine specimen superne,
Qua pios pascis, stimulisque sontes
   Pungis acutis.

Pungis infectum genus Ariane
Pestis, ultores minitantis ignes:
Nec furor regum iuuenis resistit
    Fortibus ausis.

Presul instauras fidei triumphum,
Perfidos eius quoque perduelles
Pellis Hispanis pauidos ab oris
   Fulmine lingue.

O Pater cleri, populique pastor,
Orphanis tutor, uiduis leuamen,
uirginum custos, monachis seuere
   Regula uite,

Nunc in excelso residens olympo,
Sidus o nostre columenque gentis,
Compari priscis fidei magistris
   Luce refulges.

Sis memor cari gregis, et patronus
Esto ad eternam Triadem, precamur,
Cuncta cui dignas resonent per orbem
   Secula laudes.

 102 Ad Matut.


Sol ab occasu roseos ad ortus,
Luce qui terras meliore lustrans,
Noctis Hispane nebulas, et atras
   Discutis umbras,

Cuius exortu tenebrosus error,
Fraus, et inconstans furor, et profanus
Luxus, et uane sitiens profugit
   Ambitus aure.

Sed redit fas, et pietas reuixit,
Et fides casto redimita cultu,
Paxque cum sancta probitate, et equi
   Conscia uirtus.

Hispalis clarum iubar, Isidore,
Redde uirtutes, uitiis repulsis,
Fac et, ad priscos redeant caduca
   Secula mores.

Hec rogat sacras tua gens ad aras,
Dum Deo uero pia uota fundunt,
 Qui tibi festum peragunt ouantes,
   Betis alumni.

Laus, honor, uirtus tibi sit perennis,
Celsa Maiestas hominum creatrix,
Quem Deum trinum celebrant, et unum
   Rite fideles.

Ad Laud.


Qui, Pater, charos populos relinquis,
Missus ad celsam Legionis urbem,
Que tibi fido posuit patrono
   Regia templa?

An times hostem fidei rebellem?
Barbarus fugit, liceat reuerti,
Aut tuos saltem iuuet inde missa
   Luce fouere.

Ciuitas felix spoliis opimis
Corporis sacri tua mira pictis
Gesta percenset tabulis, tholisque
   Munera regum.

 103 Que tuo partis merito triumphis
Grata non uno retulere bello,
Namque te nostris et adesse castris
   Fama uetusta est.

Huc ades fessis, Pater alme, rebus
Nosque commenda Triadi potenti,
Cuius in cunctas resonat perennis
   Gloria gentes.

14. Hos ipsos hymnos ego etiam olim non sine debita elegantie laude exhibui in Hymnodia Hispanica ad diem 4 Aprilis: quos ut cantui ecclesiastico accommodarem, quatuor uersus ita refinxi: 1. Lucis examen ueniens ab aura, pro, Lucida examen ueniens ab ethra. 2. Sis ad eternam Triadem, precamur, pro, Esto ad eternam Triadem, precamur. 3. Pax, pudor, morum probitas, et equi, pro, Paxque cum sancta probitate, et equi. 4. Fama canebat, pro, Fama uetusta  est. Recentes puto hos esse hymnos; quorum auctor fabulis de Mahometi in Hispaniam aduentu, et fuga ex ea assentiri uidetur in quinta stropha, Presul instauras, etc., nisi si forte Acephalorum heresin ab Isidoro profligatam intelligit.

15. Antiquiores uidentur hymni, quos in Martyrologio Hispano Tamayus exscribit ex Breuiariis uetustis Hispanie:

Ad uesp.


Congaudeat Ecclesia,
Et presulis solemnia
Confessoris Isidori
Honore colat celebri,
Qui uelut solis radius,
Demptis prorsus heresibus,
Et deuotus martyrio,
 Dogmate fulsit uario.
Hispaniarum populis
Diuine legis regulis,
Et Romanorum moribus
Inuigilabat sedulus.
In clericorum commodis,
Et pauperum subsidiis
Legum lator clarissimus
Hic inherebat arctius.

104 Ad Laud.

Magne doctor Isidore,
Nos de hoc diro carcere
Fac poli reddi solio,
Placato Dei Filio.
Per te, confessor inclyte,
Ouans chorus Ecclesie,
Et caterua fidelium
Collaudat Christum Dominum.
Iesu Christe, Rex glorie,
uota seruorum suscipe,
 Huius doctoris precibus
Nobis faue propitius.
Da peccatorum ueniam,
Presta sanctorum gloriam,
Ut tanti Patris meritis
Celi fruamur gaudiis.

16. Peruetusta uocat Tamayus Breuiaria, ex quibus hos hymnos profert. Sed cum in officio Gothico nulli fuerint hymni in laudem Isidori, et ea breuiaria, que Tamayus laudat, ad ritum Romane Ecclesie sint conformata, ea uetustas non in longum temporis spatium protrahi debet. Seculo XIII antiquiores eos hymnos non censeo: quanquam cum solum in Isidori laudibus commemorandis uersentur, nichil illis inest quod ueteri historie repugnet. Neglecte prorsus sunt regule carminis. Secunda stropha ad uesperas uidetur desumpta ex uberiori prenotatione Braulionis,  aut ex prologo uite Isidori, auctore Canonico quodam Legionensi, apud Bollandianos.

17. De Martyrologiis que memoriam S. Isidori celebrant agit Henschenius in Commentario preuio ad uitam S. Isidori. Mentio preterea fit S. Isidori in Martyrologio Canonicorum Regularium, in fine noue Martyrologii Romani editionis iussu Benedicti XIu, ad 4 Aprilis: Hispali in Hispania sancti Isidori Confessoris, qui inter Canonicos Regulares ascriptus, ac illius ciuitatis episcopus consecratus, sanctitate et doctrina conspicuus, zelo catholice fidei et obseruantia ecclesiastice discipline Hispanias illustrauit. Premittitur signum quod indicat festum S. Isidori eodem die ab omnibus Canonicis  Regularibus celebrari. Ibidem in Martyrologio 105 pro omnibus monachis ordinis Cisterciensis ad diem 4 Aprilis Hispali in Hispania S. Isidori, ex monacho ordinis sancti Benedicti eiusdem ciuitatis episcopi, sanctitate, ac doctrina conspicui, qui zelo catholice fidei, etc. Hec controuersia de ordine monastico S. Isidori cap. 19 agitabitur, ubi nonnulla uerba proferam ex Breuiario Canonicorum Regularium Lateranensium.

18. Reperi etiam Isidori nomen in litaniis ueterum Codicum, ut de officii Mozarabici litaniis nichil dicam. Sic codex uaticanus 84, pergam. in fol., seculi X circiter, in quo est Psalterium ab Hieronymo recensitum cum canticis, fol. 274 exhibet orationes ad adorandam crucem, siue ad poscenda suffragia omnium sanctorum. Depicta est Christi cruci affixi imago  quatuor clauis, et pectoris dextra parte transfixa. Sequuntur fol. 307 Rogationes, siue litanie sanctorum, in quibus S. Isidorus appellatur, et inuocatur. Hunc puto esse Codicem quem num. 82 signatum Blanchinus describit t. II Euang. Quadrupl. pag. 604; cuius characterum specimen excusum est ibidem tab. 6, num. 1, post pag. 600. Codex uaticanus Ottobonianus 576, charactere Longobardico, siue Beneuentano, seculo X circiter exaratus, continet Missale monasticum, in cuius litaniis sunt S. Gregorius, S. Hysidorus, S. Germanus, Benedictus, Maurus, Seuerinus, etc. In alio Codice membranaceo seculi Xu ex oppido Assergio diecesis Aquilane, ad officium proprium S. Franci petendum Romam allato, ad monasterii alicuius, ut uidetur, usum exarato, litanie  sanctorum preter alios exhibent S. Francum, Macarium, Basilium, Leonardum, Ysidorum, ut in his membranis scribitur. Neque dubium mihi est, quin de nostro Isidoro sermo sit, quamuis fortasse alii de Isidoro monacho suspicentur.



CAPUT XuI. Series uite et gestorum S. Isidori, ex monumentis et scriptoribus antiquis ordinata. Ac primum queritur de diuersis Isidoris, comparatione quorum noster Hispalensis modo Iunior, modo Senior appellatur.

1. Ut a nomine Isidori incipiam, uario ac diuerso modo in uetustis membranis et monumentis illud scriptum reperitur: nimirum 106 Ysidorus, Hisidorus, Hysidorus, Hisydorus, Isydorus, Esidorus, Isodorus, Ysydorus, Eisidorus, et, quod ceteris  preferendum, Isidorus. Ea discrepantia ex uaria pro diuersis temporibus scribendi ratione magnam partem oritur, ut nichil de antiquariorum incuria dicam. Sepe enim usus inualuit, ut y pro i usurparetur, et aspiratio facile initio uoci preponeretur. Interdum etiam e pro i adhibebatur. Isidori nomen Grece originis uidetur ab Isis: certe inter Grecos multi eo nomine claruerunt. Seculo tamen quo Isidorus floruit, Esidori nomen in usu fuisse, testimonio S. Iuliani Toletani euincitur in opere ms. de Re grammatica, quod cap. 103, num. 46 et seqq. describam. Ita enim ait num. 324: Da aliud nomen, quod ex plurimis partibus sit compositum. ESIDORUS: E prepositio est, SI coniunctio est, DO uerbum est, RUS nomen est.

 2. Fabricius, tom. IX Biblioth. Grec., pag. 256 seq., l. u, cap. 34, num. 3, postquam de Isidoro Pelusiota egit, curiosa illa sua diligentia catalogum texuit de claris aliis Isidoris plusquam triginta. Ex Hispanis preter S. Isidorum Agricolam recenset Isidorum Asturicensem, qui concilio Bracarensi anno 675 subscripsit, Isidorum patria Hispalensem, sed episcopum Cesaraugustanum, a Pellizerio confictum, Isidoros Cordubenses duos, pariter a Pseudo-Dextro confictos, unum ad annum 384, alterum ad annum 423 et 430, Isidorum nostrum Hispalensem, Isidorum Mercatorem, siue Peccatorem, collectorem decretalium suppositarum, Isidorum Pacensem, Isidorum Setabiensem, siue Setabitanum, qui concilio Toletano anno 681 et 688 interfuit.

 3. Horum ex numero sex sunt soli ueri Isidori Hispani, Isidorus Hispalensis, Isidorus Asturicensis, Isidorus Setabitanus, qui concilio Toletano XII anno 681 interfuit, et alter diuersus, qui concilio Toletano Xu anno 688, et rursus concilio Toletano XuI anno 693 subscripsit, Isidorus Pacensis, et Isidorus Agricola. His addi potest Isidorus Iuuenis monachus, martyr Cordubensis, anno 853 a S. Eulogio l. III Memor. Sanct. cap. 15 laudatus. Alii inuenti confictique sunt, ut inter plures diuersa Isidori opera distribuerentur, ac distinctio que in ueteribus exemplaribus reperitur, Isidori Senioris et Iunioris, pro libitu cuiusque explicaretur.

4. Laudat quidem Sigebertus cap. 51 de Script. eccles. Isidorum Cordubensem, cui commentarium  in libros Regum tribuit: 107 ex quo architecti suppositorum chronicorum ansam arripuerunt, ut etiam duos Isidoros Cordubenses confingerent, ac multa de iis comminiscerentur. At Nic. Antonius non leuibus rationibus suspicatur, nullum quidem fuisse Isidorum huiusmodi Cordubensem: sed Sigebertum seculi XII scriptorem deceptum fuisse, quod in quodam sermone, inter S. Augustini Opera edito, De assumptione Marie uirginis legerit, Isidori cuiusdam uerba allegari. Et cum opus Isidori de allegoriis Orosio dicatum sit, potuit his de causis permoueri Sigebertus, ut Isidorum Hispalensi nostro antiquiorem equalemque Augustino et Paulo Orosio excogitaret. Adisis Biblioth. uet. Hisp. l. III, cap. 2, n. 52 et seq. Cur Sigebertus Isidorum illum suum  antiquiorem, cui ueri Isidori Hispalensis quedam opera affingeret, Cordubensem appellare uoluerit, nulla idonea coniicitur ratione. Florezius, qui tom. X Hisp. sacr. Isidorum Cordubensem a Sigeberto confictum censet, suspicatur, ex nomine Carnotensis deceptum Sigebertum, ut seniorem illum Isidorum Cordubensem episcopum statueret: nam sermo de assumptione Marie uirginis, qui olim erat 85 de Sanctis inter Opera Augustini, deinde 83 in appendice, et in editione Maurinorum 208, a theologis Louaniensibus Fulberto Carnotensi tribuitur. Que tamen longe semota esset errandi occasio, cum auctor Sermonis non dicatur Isidorus, sed in sermone fiat Isidori mentio.

5. Hac in re Mariane iudicium, quod Florezius  tom. uIII Hisp. Sacr., tract. 27, append. 2, p. 275, primus uulgauit, eiusmodi est; eruditorum opinione receptum esse, tres Isidoros in Hispania fuisse nobiles cum primis: CORDUBENSEM, quem uixisse Trithemius ait sub Honorio circiter salutis annum 420, HISPALENSEM Gregorii Magni equalem; atque PACENSEM, qui QUO TEMPORE uIXERIT, dubitatur. Cordubensis SENIOR uocatur: IUNIORIS appellatio duobus posterioribus antiquioris comparatione uulgo datur, Hispalensi frequentius. Cordubensis nichil scripsit quod exstet, tametsi quedam illi Trithemius attribuit; Hispalensis multa, atque inter alia ab exordio mundi usque ad quintum annum Suinthile Gothorum regis summa breuitate Chronicon.

6. Doctissimi uiri iudicium probat confirmatque  Perezius Bayer in not. ad Bibl. uet. Hisp., l. u, num. 109; nam in Escurialensibus seculi X et seculi XI ineuntis codicibus lit. Q, plut. 3, n. 7, et 108 digramm. et plut. 1, n. 3, aliisque longe ante Sigebertum Isidorus Hispalensis Iunioris titulo a cognomine antiquiore alio eoque scriptore discernitur: non enim Iunior diceretur, nisi antiquior alius Isidorus scriptor precessisset. Quod autem nichil eorum exstet que Isidorus antiquior scripsit, inde constat, quod ea opera que Sigebertus et Trithemius Isidoro Seniori seu Cordubensi attribuunt, certo sunt Isidori nostri Hispalensis. Hec fusius Perezius, qui premiserat, uerba Mariane argumentum hoc exhaurire.

7. Commemorari quoque debet sententia Ioannis  Aegidii, de quo hec Nic. Antonius l. u Biblioth. uet., n. 109: De Isidoro Cordubensi, quem primus Sigebertus laudat Gemblacensis, Dexter autem  unus Chronici auctorem finxit, quod supra commodiore loco dictum, nunc non repeto: contentus hoc solum annotare hic adiungereque olim de Cordubensi, ac Seniore, ut audit, Isidoro dictis, Ioannem Aegidium Zamorensem Franciscanum, qui innumera uidit et annotauit de Hispanis rebus, et in aduersaria sua adhuc inedita coniecit, nonnisi duos Isidoros tractatu laudatorum Aduersariorum sexto agnouisse laudasseque: nostrum scilicet Hispalensem SENIOREM, ut uocat, alterumque IUNIOREM a se dictum, qui Pacensis est, qui ad Arabum in Hispanias irruptionem rerum in orbe gestarum memoriam continuauit.

 8. Ut autem distinctio Isidori Senioris et Iunioris in bono lumine collocetur, breuiter indicabo uetera exemplaria, et opera nostri Isidori Hispalensis, in quibus modo Senior, modo Iunior appellatur. Ioannes uaseus, qui Isidorum Hispalensem Iuniorem dici putat propter Isidorum Cordubensem, qui tempore Orisii floruerit, asserit, cap. 4 Annal. Hisp., in fronte Etymologiarum Isidori legi: Incipit epistola Isidori Iunioris Hispalensis episcopi ad Braulionem Cesaraugustanum episcopum. Non explicat uaseus ex quo exemplari hunc titulum excerpserit.

9. Iunior dicitur Isidorus noster in Codice uaticano 202, de quo cap. 93 agam, ubi eius dicta ex libris de Officiis ecclesiasticis proferuntur. Codex in Gallia uidetur scriptus seculo X, circiter. Contra  in Codice uaticano 641 seculo IX aut X scripto, de quo cap. 94, uocatur Senior in titulo Proemiorum, sed ita ut eidem Seniori Isidoro libri Officiorum, et de Ortu et Obitu Patrum tribuantur. In Codice Escurialensi Etymologiarum seculi XI, de quo 109 uide cap. 55, appellatur Iunior. Idem epitheton tribuitur Isidoro in codicibus seculi XIII aut seq., quibus chronicon continuatum et interpolatum continetur, de quibus cap. 78. Iunior quoque uocatur Isidorus in antiquissimo Codice uaticano 3321, recensendo cap. 96, in quo sunt differentie uerborum ordine litterarum; in recentiori uaticano 4327, in quo sunt libri duo contra Iudeos, de quo cap. 97, in Regiouaticano 294, de quo cap. 100, seculi XI, ut uidetur, in quo sunt libri Etymologiarum,  in Regiouatic. 310 ibid. Incipiunt Differentie spirituales Isidori episcopi Iunioris Spaniensis. Et rursus, Incipit Soliloquiorum Isidori Iunioris Spalensis episcopi. Iunior etiam dicitur Isidorus in codice Regiouaticano 846, ibid., dum fragmenta Etymologiarum exscribuntur: qui quidem Codex seculo uIII posterior non uidetur. Iunior quoque uocatur in titulo chronici Codicis Palatini 239, cap. 102, in Gallia, ut uidetur, exarati seculo X, circiter. In fine Etymologiarum codicis Urbinatis chartacei 479, cap. 104, Ysidori Iunioris, etc. In Ottob. cod. 336 Etymologiarum seculi XIu, circiter, c. 105, Ysidori Iunioris, etc. Alii Codices extra Bibliothecam uaticanam non dissimili modo Iunioris titulum Isidoro nostro ascribunt: ut codex Lucensis librorum contra Iudeos, de quo  cap. 43, num. 48; Codex Chisianus Etymologiarum, de quo cap. 45, num. 2; antiquissimus Cesenas Malatestius Etymologiarum, de quo cap. 45, num. 6. In Codice 2, archiuii uaticani, de quo cap. 107, Etymologie Isidori Iunioris, etc. In Codice collegii Romani, ibid., Chronicon Isidori Iunioris. Cap. 55, num. 18 et 19, duo occurrunt exemplaria Florentina Etymologiarum Isidori Iunioris. Cap. eod. 55 num. 24, codex Florentinus S. Crucis, in quo sunt Etymologie Isidori Antiqui, et Isidorus Iunior De computo. Synonyma Isidori Iunioris recenset Labbeus, ut dicam cap. 70, num. 3. Epistola ad Leudefredum in Codice uigilano, de quo cap. 73, num. 7, nomine Isidori Iunioris inscribitur. In Codice Florentino S. Crucis, de quo cap. 76, num. 9, liber de Nature rerum titulum Isidori Iunioris illustris exhibet. Isidori Iunioris  chronographia, siue chronicon indicatur ex Codice Mediceo, cap. 77, num. 7. In Codice Ouetensi seculi XII, de quo cap. eod. 77, num. 13, corographia, siue rectius chronographia Isidori Iunioris. In Codice Escurialensi seculi XIu, de quo cap. 78, num. 18, chronicon Isidori Iunioris.

110 10. Mariane Bayerioque libenter assentior, aliquem Isidorum Isidoro Hispalensi antiquiorem agnoscendum esse, cuius comparatione Hispalensis Iunior dicatur. Sed cum Isidori Cordubensis mentio in catalogis Hieronymi, Gennadii, Isidori, Ildefonsi et aliorum ueterum de scriptoribus ecclesiasticis non appareat, ac primus Sigebertus eius meminerit, et quidem sic clare errans, ut Hispalensis Isidori quedam opera Cordubensi adiudicet, facile adducor, ut  credam, Isidorum Hispalensem Iuniorem dictum, quia ante ipsum floruerat seculo Iu Isidorus Pelusiota, scriptis, uirtutibus, rebusque gestis in uniuersa Ecclesia clarus, et apud episcopos ipsos uenerabilis, ut ait Ephremius episcopus Antiochenus in epistola ad Zenobium Scholasticum apud Photium in Bibliotheca; de quo etiam Euagrius lib. Hist. eccl., Eiusdem Theodosii principatu claruit Isidorus, cuius latissima est gloria, et qui cum ob res gestas, tum eloquentie causa ubique celebratur.

11. Erat quidem Isidorus Pelusiota Aegyptius, gente Alexandrinus, et iuxta Pelusium, Aegypti urbem, monachus: sed non minus propterea fama eius apud Latinos uigebat: quem etiam Facundus Hermianensis,  ab Isidoro Hispalensi in libro de uir. Illustr. recensitus, sic commendat: Nam uir etiam sanctissimus, et magne in Ecclesia glorie Isidorus presbyter Aegyptius Pelusiota, quem duo millia epistolarum ad edificationem Ecclesie multi scripsisse nouerunt, qui etiam pro uite ac sapientie sue meritis, ut pater ab ipso Cyrillo et honoratus est et uocatus, etc. Confer Natalem Alexandrum Hist. eccles. secul. Iu, art. 9, cap. 4. Prodiit Gottinge, anno 1737, dissertatio Christophori Augustini Heumanni De Isidoro Pelusiota eiusque epistolis, quas maximam partem fictitias esse demonstratur, digna, ut in Bibliotheca selec a obseruat cl. Zaccaria, que a uiro docto refellatur. Cum Isidori Pelusiote nomen celeberrimum in Ecclesia iam esset, quo tempore Isidorus Hispalensis  scribebat, nichil mirum est si operibus huius, presertim ubi Hispalensis episcopi titulus non prefigeretur, apponi ceperit Iunioris inscriptio. Deinde facile librarii utrumque titulum complexi sunt, ut Isidorum Iuniorem episcopum Hispalensem uocarent, quamuis nullus alius Isidorus episcopus Hispalensis Isidorum nostrum precesserit.

12. Quisnam autem est Isidorus Iunior, cuius comparatione Hispalensis Senior nominatur? Mariana, Nic. Antonius, et Bayerius 111 Isidorum Pacensem Hispalensi Iuniorem intelligi asserunt. Isidorus Pacensis uixit seculo uIII progrediente, ut probat Nic. Antonius l. uI, cap. 3, et Chronicon Isidori Hispalensis usque ad Hispanie per Arabes euersionem continuauit. Hic certe scriptor est, qui Isidoro Hispalensi iunior est, ac reipsa ita a multis appellatur.  Sed contendunt nonnulli, alios fuisse Isidoros Hispalensi recentiores, quorum etiam comparatione Hispalensis Senior uocetur: producunt Isidorum episcopum Setabitanum, cui Pellizerius librum De significatione nominum tribuit, Luitprandus supposititiam collectionem canonum sub Isidori Peccatoris, seu Mercatoris nomine editam. Refellit has fabulas Nic. Antonius lib. uI Bibl. uet., cap. 3. Liber de significatione nominum est liber Isidori Hispalensis de Nominibus legis et Euangeliorum, ut Braulio appellat, quem Allegoriarum uulgo uocant. Isidorum auctorem collectionis apocryphe decretalium neque Isidorum episcopum Setabitanum, neque ullum alium Hispanum esse contendimus. Duo autem Isidori episcopi Setabitani exstiterunt, ut dixi: prior, qui synodo  Toletane XII anno 681 interfuit; posterior, qui synodo Toletane Xu anno 688 et XuI anno 693 subscripsit. Neutrum horum quidquam scripsisse constat, multo uero minus falsam collectionem canonum, seculo demum IX confictam.

13. Ab Isidoro Pacensi alium Isidorum diuersum Pellizerius agnouit, quem appellat de Beia, auctorem cuiusdam Chronici, quod incipit: Sex diebus rerum omnium creaturam formauit Deus. Fortasse Pellizerius Isidorum Pacensem putabat esse ita dictum ex urbe Badaioz: id enim nonnulli ita sibi persuaserunt; plerique autem Pacem siue Pacem-Iuliam oppidum Beia intelligunt esse. Idem ergo est Isidorus de Beia, et Isidorus Pacensis; idem Chronicon, quod in duo  Pellizerius male diuidebat, ut ostendit Nic. Antonius loc. cit. Nimis enim liberalis uidetur Pellizerius in multiplicandis tam operibus quam Isidoris; qui duos Isidoros Hispalenses, quorum alter episcopus Cesaraugustanus fuerit, duos Cordubenses, duos Pacenses confingebat.

14. Cur autem non potius aut Pellizeruis, aut quiuis alius Hispanus de Isidoro Asturicensi, qui concilio Bracarensi anno 675 subscripsit, inter scriptores recensendos quidquam commentus est? Poterat enim hic comparatione Isidori Hispalensis Iunior dici. Ac re 112 uera inter scriptores medii eui eum Fabricius in Bibliotheca reponit: sed quid in litteras miserit, addit, cum a Cangio inter scriptores referatur, mihi incompertum. Eum infelici exitu decessisse, refert  S. ualerius tom. XuI Hisp. sacr., num. 36. Ordinis Querimonie: Qui dum sic ueniret immissus ab inimico, ut me mitteret in commotionis interitum, et aliorum fratrum pessimum scandalum; recto uidelicet omnipotentis Domini iudicio, lacum, quem nobis aperuit, ipse repente ingressus est. Eumdem pestilentissimum uirum uocat. Alii de eo tacent.

15. uerum cum Isidori Pacensis nomen inter Hispanos haud obscurum fuerit, minime dubito, quin Isidori Iunioris uocabulo hunc Hispani insignierint, ut ab Isidoro Hispalensi distinguerent. Exteri autem aliud fortasse in mente habuerunt: qui de Isidoro Pacensi parum aut nichil cogitabant. Scilicet auctor supposititie collectionis canonum et decretalium, seculo uIII exeunte, se non solum Hispanum finxit,  sed etiam celeberrimum inter Hispanos nomen usurpans, Isidorum Peccatorem, siue Mercatorem nuncupauit. Illico ea collectio in manibus omnium cepit uersari: et quamuis Isidorum nostrum Hispalensem auctorem eius crediderint, tamen alii, qui concilia et monumenta alia, Isidoro Hispalensi recentiora, in eam collectionem intrusa fuisse obseruabant, alium Isidorum collectorem esse intulerunt, quem, ut ab Hispalensi distinguerent, Iuniorem uocitarunt, et eadem ratione Isidorum Hispalensem Seniorem. Concludendum igitur est, Isidorum Hispalensem modo Iuniorem, modo Seniorem dici: scilicet Iuniorem, dum comparatur Isidoro Pelusiote, aut etiam, si ita uelis, Isidoro Cordubensi a Sigeberto laudato: Seniorem uero, dum confertur Isidoro cum  Pacensi, tum fictitio Peccatori, seu Mercatori.



CAPUT XuII. S. Isidori Hispalensis patria, parentes, ortus.

1. Isidorum natione Germanum fuisse, nescio cur somniauerit Ioannes Eisengreinius in Catalogo test. uerit., cui fidem tantum non adhibent Centuriatores, cent. 7, cap. 18, § 8. Suspicatur Nic. Antonius, Eisengreinium existimasse, Gothum fuisse Isidorum, et hac ratione 113 proprios sibi oculos fascinare uoluisse. Cum enim iam multo ante Gothi in Hispania consedissent, etiamsi Gothum Isidorum fingere uelis, non tamen propterea natione Germanum appellare poteris, nisi Germanum accipias pro Gotho iam Hispanie incola et ciue. Neque uero ulla est suspicandi  ratio, Isidorum origine fuisse Gothum: imo contrarium suadent nomina parentum, fratrum ac sororis, que ex lingua Latina et Greca petita sunt, minime uero ex Gothica; quod arguit parentes Isidori Hispanos quidem ortu, ciues tamen Romanos fuisse, siue, ut uocat Nic. Antonius, Hispano-Romanos.

2. Non desunt tamen inter Hispanos, qui contendant, Seuerianum, Isidori patrem, origine Gothum fuisse, atque ita fere sentiunt preter pseudo-historicos iam ubique explosos Rodericus Sanctius de Areualo, Laurentius Padilla, Beuter, Sandoualius, nec repugnat Andreas Resendius in epistola ad Ambrosium Morales. In continuatione, siue supplemento Isidoriani Chronici, quod a Luca Tudensi sub Ildefonsi  nomine prolatum est, supra cap. 12 a nobis exhibito, traditur, regio Gothorum sanguine ortum fuisse Isidorum. Aduertimus iam eam continuationem falso Ildefonso imputari, et longe post Isidori Ildefonsique tempora fuisse scriptam, aut figmentis interpolatam. Alia tamen addunt Rodericus Toletanus, et Lucas Tudensis, scilicet Theodoricum Amalum Ostrogothorum regem, qui, cum in Italia dominaretur, pro Amalarico Gothicum simul Hispanie regnum aliquot annis tenuit, parentem fuisse Seueriano Isidori patri.

3. Alii, ut Ambrosius Morales, Antonius lepes, Mariana, Franciscus Padilla, Pellizerius, Nic. Antonius, huic narrationi fidem negant. Cur enim Theodoricus Amalaricum, ex Amalasuntha filia nepotem, regni successorem reliquit, et non potius Seuerianum!  Quod autem Ambrosius Morales contendit, Theodoricum neque in Hispaniam quidem unquam iuisse, id certe idoneis argumentis refellitur a Biuario ad Maximum ann. 109. Isidori uerba satis manifesta sunt in Historia Gothorum era 549: Theodoricus . . . exstincto Gisaleico rege Gothorum Hispanie regnum Xu annis obtinuit, quod superstiti Amalarico nepoti suo reliquit. Inde Italiam repetens, aliquandiu omni cum prosperitate regnauit.

4. Lucas Tudensis, siue alius potius interpolator Isidoriane Historie 114 Gothorum, qui Theodoricum Seueriani patrem fuisse affirmauit, uxorem quoque Theodorici dixit fuisse quamdam nobilissimam feminam Toletanam. Alii antiqui de matre Seueriani tacent. Pseudo-historici huic femine nomen  imposuerunt Santine, aut Sanctine, aut Sanctiue, aut Sancie: quam etiam Benedictinis Caradignense S. Petri monasterium construxisse commenti sunt. Eiusmodi figmenta explodit Nic. Antonius, l. Iu, cap. 4, Biblioth. uet., qui irridet pseudo-Hauberti affectationem in Chronico ad ann. 534, Leander princeps filius Seueriani ducis, etc.

5. At fortasse, tametsi Seuerianus filius Theodorici regis non fuerit, tamen eius liberi ex regia stirpe Theodorici procreati sunt: nimirum si uxor Seueriani fuerit filia Theodorici. Id asseruit Quintanadueñas in uita S. Fulgentii, S. Isidori fratris, laudatus a Bollandianis in not. ad uitam S. Isidori, cap. 1. Ita certe occurritur difficultati, quod Seuerianus filius  Theodorici non uidetur fuisse, quandoquidem Theodorico in regno non Seuerianus, sed Amalaricus ex Amalasuntha Theodorici nepos successit. Alioquin cum monumenta, ex quibus regia Isidori fratrumque origo arguitur, seculo XII antiquiora esse non constet, eiuscemodi opinio sustineri aliquo modo poterit tanquam ex traditione: pro certa autem uenditari non debet, siue matrem Isidori filiam Theodorici esse coniiciamus, siue Seuerianum Theodorici filium, siue eundem Seuerianum Theodorici fratrem: de quo nonnullam questionem esse innuunt Bollandiani loc. cit.

6. Ex monumentis antiquis id unum affirmare possumus, Leandri, Isidori, Fulgentii, et Florentine patrem fuisse Seuerianum prouincie Carthaginiensis.  Isidorus de uir. Illustr., cap. 41, Leander genitus patre Seueriano Carthaginiensis prouincie, professione monachus, etc. De Seueriani nomine omnes consentiunt: quod enim in hymnis Officii proprii Hispalensis, supra cap. 15, Seuerus dicitur, id ratione metri factum liquet. Sermonem autem esse de prouincia Carthaginiensi in Hispania, non in Africa, quid opus est animaduertere? Atqui his uerbis alieno sensu acceptis, Ioannes Trithemius de uir. Illustr. ord. Benedict., l. II, cap. 9, et Xystus Senensis in Biblioth. l. Iu Leandrum Afrum esse pronuntiarunt.

7. Querendum potius est, an Seuerianus dux fuerit Carthaginiensis prouincie, ut more illius etatis et gentis Claudius dux 115 Lusitanie fuit, Paulus prouincie Narbonensis: ita enim uocabantur, qui  prouincias administrabant. Ioan. Baptista Perezius in not. ad Isidorum obseruat, falso uerbis Isidori Lucam Tudensem et alios addere duce. Rodericus quoque Toletanus eiusdem etatis, ac Lucas Tudensis, et auctor continuationis Chronici Isidoriani sub Ildefonsi nomine aperte Seuerianum prouincie Carthaginiensis ducem uocant. In Breuiariis antiquis Hispanicis uel hoc ipsum traditur, uel asseritur, Seuerianum tunc Carthagini Noue dominari. Breuiarium Romanum recognitum pariter prouincie ducem Seuerianum uocat in lectionibus S. Isidori. Nihilominus in Officiis propriis ecclesie Toletane, supra cap. 15, uerba Isidori retenta sunt, quin addatur, ducem fuisse Seuerianum. Breulius in epistola dedicatoria ad Isidori Opera, otiosorum commentis fidem  prestans, affirmat, Seuerianum, Isidori patrem, fuisse regis Theodorici filium: matremque Isidori, quam Theodoram uocat, regio Gothorum prognatam sanguine.

8. Theodore nomine uxorem Seueriani appellatam fuisse, Rodericus Sanctius de Areualo, Palentinus episcopus, scriptum reliquit, part. II Hist. Hisp., cap. 9. Id unde hauserit, Nic. Antonio non occurrebat. At Bollandiani in not. ad cap. 1 uite S. Isidori iam obseruauerant, ita uxorem Seueriani appellatam fuisse a Luca Tudensi in prefatione ad Chronica. Imo hoc ipsum idem Nic. Antonius aduerterat in epistola ad Bollandianos, cuius hi meminerunt in comment. preuio ad uitam S. Isidori. Pseudo-historici,  nomen auide arripientes, alia de penu sua addiderunt: Flauiam Theodoram Ceruellam, seu Ceruiliam, filiam Paule de genere clarissimo Gothorum nuncuparunt: que tamen a pseudo-Luitprando Theodosia Ceruela dicitur. Hec somnia, que a suppositorum chronicorum commentatoribus inscriptionibus etiam antiquis illustrantur, fuse Nic. Antonius more suo refutat, cum de S. Leandro agit, ubi etiam duas ex Ambrosio Morales inscriptiones producit, alteram de Paula quadam clarissima femina, alteram de Ceruella clarissima femina. Has inscriptiones pseudo-historici pre oculis habuerunt, ut Flauiam Theodoram Ceruellam, Paule filiam, uxorem Seueriani confingerent, cui alii easdem inscriptiones accommodarent. Notandum quoque, Ambrosii Morales in ueteribus  inscriptionibus producendis fidem apud nonnullos non satis firmam esse.

116 9. Reiecto Theodore nomine, Nic. Antonius uxorem Seueriani Turturem uocatam contendit, allegatque cum uerba Leandri mox afferenda, tum breuiaria nonnulla Hispanica, que Biuarius uiderat. Florezius, tom. IX Hisp. sacr., Nic. Antonium cum aliis, et Breuiario Hispalensi ita sentire affirmat. Nominandus ante alios est Canonicus Legionensis auctor uite S. Isidori; Mater uero Turtura uocitata. S. Leander cap. ult. regule ad Florentinam sororem, quod supra cap. 2 allatum est, communis matris meminit, atque inter alia sic refert: Simplicitatis filia es, que Turture matre nata es; in eadem una persona complurium necessitudinum uteris officio. Turturem  pro matre respice; Turturem pro magistra attende, etc. Non potuit clarius, inquit Nic. Antonius, adeo ut etiam Biuarius, hac permotus auctoritate, apud pseudo-Maximum lectionem Theodore cognomento Ceruelle mutandam censuerit in Turturam cognomento Cerulam.

10. At ualidiorem aduersarium hac in re nostro tempore nactus est Nic. Antonius, scilicet Florezium, tom. IX Hisp. sacr. Is cum apud scriptores seculo uII proximos nomen Turturis uxori Seueriani tributum non inuenerit, nullo id fundamento astrui posse existimat: siquidem Leandri uerba non innuunt, Turturem uocatam fuisse Florentine matrem, sed feminam quamdam aliam, monasterio, in quo Florentina degebat, prepositam. Nimirum Florentinam hortatur Leander, ut prepositam suam Turturem pro  magistra, et pro matre respiciat, eamque reputet ueluti matrem, etiam ea matre qua nata fuerat cariorem.

11. Fateor, aliquantulum obscura esse uerba Leandri, cariorem qua nata es reputa matrem. Sed cum idem Leander dicat: Turture matre nata es. In eadem una persona complurium necessitudinum uteris officio . . . Sit tibi dulce eius gremium iam prouecte, quod erat infanti gratissimum, uix hec intelligi possunt, nisi de uera matre Florentine, que simul illi ad uiam perfectionis fuisset magistra, et que propterea carior Florentine esse deberet, quod eam Christo affectibus generasset, quam quod eam in lucis auram emisisset. Maiorem difficultatem creat, quod Florezius  urget, sermonem Leandro esse de Turture femina, que in uiuis tunc ageret; cum tamen paulo post referat, parentes suos ad Dominum commeasse.

117 12. Nimirum Leander ait: Turturem pro magistra attende; et que te Christo quotidie affectibus generat, cariorem, qua nata es, reputa matrem. Nihilominus id de Florentine matre intelligo, que iam in celum recepta, Christo quotidie Florentinam affectibus generabat. Pergit propterea Leander: ab omni procella, ab omni mundano turbine in eius te sinibus conde. Sit tibi suaue eius lateri adherere: sit tibi dulce eius gremium iam prouecte  quod erat infanti gratissimum. Cum autem totam hanc exhortationem sic Leander inchet: Noli ab eo auolare nido, quod inuenit turtur, ubi  reponat pullos suos. Simplicitatis filia es, que turture matre nata es, etc., dubitandi adhuc ratio est, an Turtur nomen proprium apud Leandrum sit, an potius turtur ab eo mater dicatur, quia turturi confertur.

13. Isidori fratres quod attinet, plane reiiciendum est, quod ex Breuiario Hispalensi Breulius in epistola dedicatoria refert, Iustinam abbatissam Isidori sororem fuisse, Braulionem Cesaraugustanum fratrem: qui addit ex uaseo in Chronico ad annum 567 Iustinam eamdem esse atque Florentinam, Braulionem uero inter Isidori fratres nequaquam recensendum. Riscus, tom. XXX Hisp. sac., p. 143, errorem Lucii Marinei Siculi reuincit, qui Isidoro fratrem dat non solum Braulionem, sed etiam S. Hermenegildum, et Recaredum regem. Braulionem, de  cuius uera stirpe minime inter ueteres constat, Hermenegildi et Recaredi regis fratrem fuisse primus episcopus Cabilonensis in Topogr. uerbo Hispalis, et Maurolycus ad diem 13 Aprilis inepte asseruerunt.

14. Illa quoque traditio inter Hispanos recepta est, Seueriani filiam nomine Theodoram fuisse, Leouigildo nuptam, ex qua S. Hermenegildus martyr, et Recaredus primus Gothorum catholicus rex progeniti fuerint. Nic. Antonius, qui acri iudicio Seueriani, et eius prolis originem Gothicam expendit, id pro certo statuit. Hoc affinitatis uinculum, addit, non aliud, credimus, Seueriani soboli cum Gothicis regibus intercessisse. At si queras, quibus auctoribus constet exstitisse unquam Theodoram eam Seueriani  filiam, regis Leouigildi uxorem, non alios, opinor, quis proferet, nisi illos ipsos quibus Seueriani genus Gothicum, uxoris Seueriani Theodore nomen, aliaque multa asserentibus, minime fides prestatur, quia antiquiores tacent. Atqui eque tacent eiusmodi affinitatis uinculum inter 118 Leandrum, Isidorum, et reges Gothorum; quod minime tacendum erat. Multa de ui huius argumenti negatiui in re presenti disputat Florezius loc. cit., presertim quia Leander cap. ult. regule ad Florentinam sororem, non alios fratres suos recenset, nisi Fulgentium et Isidorum, non aliam sororem, nisi Florentinam. Addit, duas fuisse uxores Leouigildi, ut ex uetustis historicis constat, alteram Rinchildem, alteram  Gosuintham, neque in consuetudine tunc reges Gothos habuisse, ut feminas ex Romana stirpe sibi in matrimonium collocarent. Ioannes Biclarensis in Chronico ad ann. 573 de Leouigildo ait: Duosque filios suos ex amissa coniuge Hermenegildum et Recaredum consortes regni facit. Hec coniux fuit Rinchildis.

15. De fratribus igitur Isidori hoc habemus certum, Leandrum et Fulgentium fuisse illi fratres, Florentinam sororem, ita ut ipse omnium minimus natu fuerit, ut ostenditur ex cap. ult. regule S. Leandri. Florentine sororis meminit quoque Isidorus in elogio Leandri, quem narrat opusculum edidisse de Institutione uirginum ad Florentinam sororem. Ipse Isidorus duos libros contra Iudeos eidem sorori sue  Florentine inscripsit, ut testatur in prologo: Sancte sorori Florentine Isidorus, etc. Hec ergo, sancta soror, te petente ob edificationem studii tui tibi dicaui, ut qua consorte perfruor sanguinis, coheredem faciam et mei laboris. Meminit etiam Braulio Florentine in prenotatione librorum Isidori: Contra Iudeos, postulante Florentina, germana sua, preposita uirginum, libros duos, etc. Ildefonsus simili modo cap. IX de uir. illustr. Quod Florentina eodem cum fratribus suis Leandro et Isidoro sepulcro condita fuerit, narratur in epitaphio supra cap. 7. Sed epitaphium illud S. Ildefonsi, cui tribuitur, non constat esse, et multis contra pugnat Florezius tom. X Hispan. sacr., qui Astigi sepultam, ibique iacuisse tradit, donec, Hispaniam inuadentibus Mauris, ad montes Aquilupianos, siue Guadalupeos translata fuit. De  diuersis Florentine nominibus uide cap. 66.

16. Ad Fulgentium quoque, fratrem suum, duos libros de Ecclesiasticis officiis Isidorus misit. Etsi enim inscriptio ita solum refert: Domno meo et Dei seruo Fulgentio episcopo Isidorus, tamen Braulio aperte ait: Ad germanum suum Fulgentium episcopum Officiorum libros duos. Editi addunt episcopum Astigitanum, quod exprimitur 119 etiam in prenotationis uersione Italica Alchaini anni 1570, cap. 70, num. 17, describenda: uescouo Astigitano; qua de re uide notata supra cap. 3. Fulgentius episcopus Astigitanus erat anno 610, quo decreto Gundemari cum Isidoro subscripsit, ut dicam cap. 21, et anno 618, seu 619, quo concilio II Hispalensi interfuit, ut eod. cap. referam. Nic. Antonius l. u, c. 1  Bibl. uet. Hisp., n. 16, asserit, Fulgentium conciliis duobus Hispalensi Toletanoque cum Isidoro interfuisse: scilicet Toletano anni 610; nam num. 13 docuerat, Fulgentium obiisse ante annum 623 , quo subscriptus legitur concilio Toletano Iu Habentius episcopus Astigitanus. An Fulgentius Isidori frater quidquam scripserit, disserit Nic. Antonius, et post eum Florezius tom. X Hisp. sacr., qui contendit, doctoris titulum, quem apud Hispanos assecutus dicitur, ueteribus monumentis minime innixum esse.

17. Fulgentii non uulgarem doctrinam arguit documentum uetus seculi uII apud Florezium tom. III Hisp. sacr., append., num. 3, pag. 390; Et sic  creuit fides catholica  paulisper, donec, de orthodoxis et catholicis uiris fuit illustrata, id est, Fulgentio, Petro, Leandro, Isidoro, Ildefonso, Fructuoso, Iuliano. Testimonium Roderici Toletani pro Fulgentii doctrina ad seculum XIII pertinet: eodem seculo floruit Lucas Tudensis, qui in Isidori chronico simile testimonium protulit. Hac de controuersia anno 1723 actum fuit in sacra Rituum congregatione, ut exponit Benedictus pontifex XIu de Beatif. l. Iu, p. 2, c. 11, qui eo tempore Promotorem fidei agebat: et ita narrationem absoluit: Nouis supplicationibus exhibitis sacre congregationi eo presertim fundamento, quod ab antiquo tempore titulum habuisset doctoris in nonnullis Hispaniarum diecesibus, die 17 Aprilis 1723 responsum fuit, ut in officio S. Fulgentii solita obseruaretur consuetudo quoad ritum doctoris.

 18. Clarior res est de S. Leandro, quem Isidorus in libro de uir. Illustr. laudauit: in epistola ad Claudium ducem uocauit communem nostrum doctorem, et in uersibus bibliothece non imparem antiquis doctoribus: de quibus tamen epistola et uersibus iudicium suo loco feretur, an genuina Isidori opera sint. Benedictus XIu, qui loc. cit. alia in eam sententiam profert, ita de eodem Leandro absoluit: In ecclesiis autem, et diecesibus Hispalensi atque Carthaginiensi celebratur officium de ipso tanquam doctore, huiusque 120 officii extensio die 25 Aprilis 1722 facta est ad totam Hispaniam, et regiones regi Catholico subiectas. Laudes Leandri ante Isidorum celebrauit S. Gregorius Magnus in epistolis ad eum; qui etiam Leandro pallium misit, et libros  Moralium in Iob dedicauit.

19. His expositis, que ad parentes fratresque Isidori pertinent, de eius loco natali agendum est. Seuerianum fuisse e prouincia Carthaginiensi Hispanie, ipse Isidorus scriptum reliquit, Leandrum, et Florentinam Carthagine in Hispania natos, Breuiaria Hispana tradunt. De Fulgentio hoc ipsum multi affirmant, quod Nic. Antonius non audet asserere. De Isidoro maior est controuersia: fama est, Hispali natum, quo parentes e noua Carthagine exsules concesserant. Quod in Breuiariis Hispanicis, in Breuiario Quignonii, et in Romano recognito dicitur Isidorus natione Hispanus ex noua Carthagine, id ex hac urbe oriundum Isidorum innuit, non in ea natum. Rodericus Cerratensis, et quedam  Breuiaria uetera natione Carthaginensem dicunt. Breuiarium uetus Hispalense: Ex ciuitate Carthaginensi prouincie Hispanie originem duxit. In duobus Codicibus Florentinis librorum contra Iudeos, de quibus cap. 43 agam, Isidorus dicitur Toletanus episcopus, aut Toletanus Hispalensis episcopus: sed id quin errori librarii tribuendum sit, nemo dubitauerit. Idem error occurrit in nonnullis mss. exemplaribus bibliothece uaticane, aliisque Codicibus, quibus idem opus contra Iudeos continetur.

20. Quoniam uero ex parentum exsilio coniicitur, Isidorum in eorum patria genitum non fuisse, primum quale hoc fuerit exsilium, uideamus. Leander cap. ult. regule ad Florentinam sororem   de hoc exsilio ac de patria loquitur: monet sororem, ne in patriam, unde eam Deus olim eiecerat, redire cogitet, exemplumque matris proponit, que se patriam, unde salutis causa exierat, nunquam uisuram sepe obtestabatur, atque in exsilii loco, in quo Deum cepit agnoscere, sepeliri uoluit. Suspicio suborta est Nic. Antonio, an uxor Seueriani olim Ariano errore implicita fuisset, quem in exsilio detestata fuerit: sed recte aduertit, uerba Leandri ita intelligi posse, ut mater eius maiorem pietatis, quam prius habuisset, sensum in exsilio perceperit.

21. Imo cum exierit salutis causa e patria, magnum argumentum hoc est, eam calamitatem contra Seueriani domum, quod 121 fidei catholice addicta esset, fuisse a Gothis Arianis promotam. Quo animi  ardore Leander heresim Arianam confoderit, commemorat Isidorus de uir. Illustr. cap. 41: Hic namque in exsilii sui peregrinatione composuit duos aduersus hereticorum dogmata libros, eruditione sacrarum litterarum ditissimos, in quibus uehementi stylo Ariane impietatis confodit atque detegit prauitatem: ostendens scilicet, quid contra eosdem habeat catholica Ecclesia, uel quantum distat ab eis religione, uel fidei sacramentis. Exstat et aliud laudabile eius opusculum aduersus instituta Arianorum, in quo, propositis eorum dictis, suas responsiones opponit. Preterea edidit unum ad Florentinam sororem de institutione uirginum, etc.

22. Peregrinationem exsilii, quam Isidorus uocat, intelligi potest communem fuisse parentibus, atque eam ipsam quam Leander cap. ult. regule siue de  institutione uirginum, commemorat. uerum non solum Leander exsilium sue domus eo loco recenset, sed etiam patrie euersionem describit. Ego tamen expertus loquor, sic perdidisse statum et speciem illam patriam, ut nec liber quisquam in ea supersit, nec terra ipsa solita sit ubertate fecunda: et non sine Dei iudicio. Terra enim, cui ciues erepti sunt, et concessi extraneo, mox ut dignitatem perdidit, caruit et fecunditate. Et quoniam uix dubium est, quin de Carthagine Spartaria, seu Noua, Leander loquatur, subuersio Carthaginis quo tempore acciderit, inuestigandum est.

23. Isidorus l. Xu Etymol., cap. 1, sic habet: Afri sub Annibale  maritima Hispanie occupantes, Carthaginem Spartariam construxerunt,  que mox a Romanis capta, et colonia facta, nomen prouincie dedit. Nunc autem a Gothis subuersa, atque in desolationem redacta est. Florezius, l. u, Hisp. sacr., tract. 4, cap. 2, affirmat, prius Carthaginem a uandalis subuersam fuisse, deinde a Gothis tunc, cum Isidorus scribebat. Hunc enim sensum Isidori uerbis imputat: Aora acaba de ser destruida por los Godos. Equidem Isidorum ita intelligo, ut tres urbis status innuat, primum sub Afris, alterum sub Romanis, tertium eum in quo tunc in desolationem iam redacta reperiebatur, quin argui possit, recentem esse eam desolationem.

24. Putarunt nonnulli, hanc Carthaginis euersionem fuisse quam uandalis tribuit Isidorus in Historia  uandalorum ad eram 459 122 anno Christi 421: Primus autem in Hispania Gundericus rex uandalorum, etc. Balearicas Tarraconensis prouincie insulas depredatur. Deinde Carthagine Spartaria euersa cum omnibus uandalis ad Beticam transit, Hispalim diruit, actaque cede in direptionem mittit. Sed cum Leander aliam fuisse direptionem Carthaginis innuat, cuius causa parentes eius in Beticam se contulerint, Isidorus quoque in lib. Xu Etym. intelligendus est de hac ipsa direptione quam Leander memorat; eoque etiam magis, quia in Historia uandalorum Carthaginem ab his euersam tradit in l. Xu Etymol. a Gothis: neque uerisimile est ut Gothos pro uandalis acceperit.

25. Biuarius, in comment. ad Maximum anno 509,  Carthaginem Spartariam ab Agilane anno Christi 532 euersam fuisse existimat. Et idoneis quidem rationibus ille euincit, duplicem distinguendam esse Carthaginis Noue euersionem: alteram, de qua Isidorus in lib. Xu Etymol. Nunc autem a Gothis euersa, etc.; alteram antiquiorem, de qua Idacius in Chronico ad ann. 1 Theodosii, siue annum Christi 423: uandali Balearicas insulas depredantur: deinde Carthagine Spartaria, et Hispali euersa, et Hispaniis depredatis Mauritaniam inuadunt. Huic antique euersioni per uandalos conuenire nequeunt Isidori uerba, qui non solum Gothos diserte nominat, sed rem suo tempore gestam clare innuit.

26. Erat Agila, rex Gothorum, infensissimus religionis catholice hostis, ut liquet ex Isidoro in  Gothorum Historia ad eram 587: Agila rex constituitur, regnans annis u. Iste aduersus Cordubensem urbem prelium mouens, dum in contemptum catholice religionis beatissimi martyris Aciscli iniuriam inferret, hostiumque ac iumentorum cruore sacrum sepulcri eius locum, ut profanator, pollueret, inito aduersus Cordubenses ciues certamine, penas dignas, sanctis inferentibus, meruit.

27. Si ergo teneamus, Agilanem Carthaginem Spartariam excidisse, concludendum erit, parentes Leandri et Florentine, catholice religionis tenaces, hac calamitate patrie concussos in exsilium abiisse anno circiter 552. Post id tempus Fulgentium et Isidorum natos crediderim; sed neque de anno,  neque de loco iudicium certum ferri potest, nisi quod fama est, Hispalim Isidori natale solum fuisse. Ortus eius poterit ex coniectura referri ad annum circiter 560, siquidem episcopus electus fuit anno 600, circiter, 123 ut mox dicam; et credibile est, eum non ante quadragesimum etatis annum episcopatum accepisse, ut prescribitur in epistola Siricii pape ad Himerium Tarraconensem anno 385 missa. Non uideo cur Florezius, l. X Hisp. sacr., p. 120, ueluti pro certo ponat, Isidorum Carthagine natum fuisse. Dupinius contra tom. u Bibl. Eccl. Hispali eum ortum affirmat.



CAPUT XuIII. Isidori pueritia; ostentum de examine apum: institutio in uirtutibus et litteris. Non fuit Gregorii Magni discipulus. Iter Romanum Isidori ipsa nocte Natalis Domini commentitium. An Isidorus uices Leandri, dum hic exsularet, gesserit. Disseritur de Leandri legatione et exsilio, ac de Hermenegildi martyrio.


1. Isidorum oris specie a puero commendatum fuisse, colligit Nic. Antonius ex uerbis Ildefonsi cap. IX de uir. illustr.: uir decore simul et ingenio pollens, quod conceptis uerbis tradit auctor uite S. Isidori Canonicus Legionensis. Apud hunc eumdem historicum, uti etiam apud Rodericum Cerratensem, supra caput 14, legi potest miraculum, siue ostentum de examine apum quod infanti Isidoro astitit. Id in aliis quoque accidisse, ueluti omen future doctrine, siue suauis eloquentie, confirmat  Berneggerus miscellan. Obseruat. cap. u. Auctor uite S. Isidori narrat examen apum ab Isidori patre uisum. In lectionibus propriis S. Florentine apud Hispanos nonnichil uariat hec narratio: Digna euasit, ut de institutione pueruli fratris sui Isidori natu minoris curam susciperet, quem lacte spiritus nutrire, atque in omni dogmate fidei instruere una cum Leandro diligenter curauit. Tanto autem alacriori cura sanctissime instituendum putauit, quanto ad id ex eo magis excitabatur, quod dum in cunabulis erat, uiso examine apum in os eius ingredi, atque exinde egredi, in celumque euolare, territa, quid hoc esset, in oratione posita, illum magnum Ecclesie doctorem futurum intellexit, qui hereticos ab Hispanie finibus erat propulsurus.

 2. Apud auctores uite Canonicum Legionensem, et Rodericum Cerratensem pater Isidori ostentum uidit, idque in horto: in lectionibus S. Florentine hec in cunabulis examen apum obseruasse 124 traditur, nisi explicare uelis, dum in cunabulis esset, hoc est dum adhuc infans esset. Ita contingere potuit, ut et pater et soror Isidori ostentum apum in horto inspexerint: neque enim ratio ulla est, ut istiusmodi miraculum bis contigisse credamus. Tamayus in Martyr. Hisp. Acta Isidori ex uariis, ut ait, collegit, ubi de Florentina sic legitur: Hec infantuli spiritum deprehendens, et in eo supra naturam specimen perscrutata; nam aliquando Isidorum e cuna erectum super eris diaphaneitatem euolare, aliquando monstra deformia manibus exstinguere:  omnem curam presaga futuri in eius educatione preposuit. Que mihi quidem in aliis reperire non licuit.

3. Florezius, tom. IX, pag. 194, rem ex Canonico Legionensi, auctore uite S. Isidori, et Roderico Cerratensi narrat: et quamuis multa ab his scriptoribus relata inter fabulas reponat, de hoc ostento simile iudicium proferre non audet, quia scilicet nichil ex antiquis monumentis eruitur quod contrarium uideri possit. Ita etiam sentit de argumento quod puer Isidorus ad marginem putei ex saxo frequentibus guttis excauato ad difficultatem scientie comparande labore et perseueranti studio superandam collegit, quod iidem scriptores aliique eiusdem fere temporis commemorant. Idem Florezius  tom. X, pag. 120, asserit, si statuatur, ut statuendum putat, Isidorum Carthagine natum fuisse, coherere non posse, quod Florentina examen apum uiderit, et ad orationem confugiens intellexerit, Isidorum magnum Ecclesie doctorem futurum, quod Breuiarium uetus Hispalense aliaque narrant: nam Leander, cap. Ult. regule, ita Florentinam alloquitur: Ea inde  etate abstracta es, ut uel si ibidem nata fueris, non memineris. Nulla est recordatio, que moueat, desideriis animam. Sed etiamsi uerba Leandri de Infantia Florentine accipere uelimus, quod minime est necesse, aliunde non constat, Isidorum Carthagine potius quam Hispali natum fuisse, ut in fine cap. 17 dixi.

4. Hispali primis litterarum rudimentis Isidorum  imbutum fuisse, ex uita sepe citata constat: quo tempore, ut ibidem narratur, accidit id, quod modo dicebam, Isidorum puerum exemplo saxi frequentibus guttis excauati, et ligni frequenti funium ductu in canalis formam redacti, didicisse se quoque, quamuis improbo labore, difficultates que in litterarum curriculo occurrere solent posse superare. Hec quidem sequioris etatis documentis traduntur. Sed 125 Ioannes Mariana in Hist. Hisp. lib. uI, cap. 7, auctor est, ostendi adhuc Hispali eius narrationis uestigia: Asseruatur, inquit, in ecclesia Hispalensi S. Isidori pars putealis ex marmore, quod funis usu et attritu excauatum Isidorus puer obseruauit. Illud certum de Isidori institutione, quod Leander cap. ult. regule profert: Postremo carissimam  te germanam rogo, ut mei orando memineris nec iunioris fratris Isidori obliuiscaris; quem quia sub Dei tuitione, et tribus germanis superstitibus parentes reliquerunt communes, leti, et de eius nichil formidantes infantia, ad Dominum commearunt. Quem cum ego ut uere filium habeam, nec temporale aliquid eius caritati preponam, atque in eius pronus dilectione recumbam, tanto eum carius dilige, tantoque Iesum exora pro illo, quanto nosti eum a parentibus terrenis fuisse dilectum.

5. Decesserunt ergo Isidori parentes, dum ille adhuc in infantia esset, quem propterea tribus superstitibus liberis natu maioribus, Leandro, Fulgentio, Florentine instituendum commendarunt. Sed cum Leander curam domus gereret, quippe primogenitus,  ut uidetur, Fulgentium in patriam misit; quod ipse sic loc. cit. refert: Tu, queso, caue, soror Florentina, quod mater timuit, et malum, quod illa experta fugit, tu prudenter euita. Miserum me! doleo, qui ibidem communem fratrem transmisi Fulgentium, cuius periculi iugi formidine pertimesco. Tutior tamen erit, si tu securior, et absens pro illo oraueris. Fortasse quedam in patria, unde exsules exierant, negotia occurrerant, que Leander per Fulgentium procurari uoluerat, dum iunior adhuc esset Isidorus, et Florentina inter uirgines Deo deuotas commoraretur. Precipua ergo cura Isidori instituendi mansit penes Leandrum, quod is paterno potius quam fraterno amore peragebat.

 6. Nonnullam tamen partem in hac Isidori institutione habuisse Florentinam, lectiones eius, quas paulo ante protuli, referunt. De Fulgentio quoque sic lectiones eius officii habent: Cuius rei illud quoque argumentum est, quod egregius idem doctor Isidorus, qui ab eo fuerat educatus, et piis documentis imbutus, etc. Quod aliqua ex parte uerum esse, nichil est cur negemus, sed ita tamen ut precipuum Isidori magistrum Leandrum predicemus, non solum quia id Leander innuit, sed quia etiam ipse Isidorus in epistola ad Claudium ducem sic profitetur: Memento communis nostri doctoris 126 Leandri, et eius fidem atque doctrinam pro uiribus imitare. Multi tamen spuriam hanc esse Isidori ad Claudium epistolam existimant: de quo nos alibi. Commentum est pseudo-Maximi ad  ann. 568, num. 8, Isidorum Dauide Hispalensi magistro usum fuisse: quem locum ita illustrare uoluit Biuarius, ut dubitet primum, an iste Dauid diuersus fuerit a Dauide Hispalensi episcopo: deinde aduertit, Leandrum, dum in monasterio degeret, minus idoneum fuisse, ut per se Isidorum litteris imbueret. Canonicus Legionensis, auctor uite, preter Leandrum aliis quoque magistris, usum fuisse Isidorum tradit, ut scilicet encyclopediam illam scientiarum, que mirifice exaggeratur, assequeretur. Quanquam fatendum est, Isidorum, pro captu illorum temporum, portentum quoddam in secularium maxime litterarum studio fuisse, non quod in singulis linguis, aut in singulis facultatibus eminuerit, sed quia tam multiplici diuersarum rerum, et scriptorum cognitione  imbutus fuit, ut admirationem quoque nostris temporibus ingerat.

7. Queritur, fueritne Isidorus Gregorii Magni auditor. Ita enim asserunt Lucius Marineus Siculus l. u de Reb. Hisp., Arnoldus Wion l. II Ligni uite, Eisengreinius in Catal. test. uerit., et Constantinus Caietanus p. 45. Fidenter Ioannes Andreas Quenstedt de Patr. illustr. uir. pag. 4: S. Isidorum episcopum, ac alumnum suum ueneratur Hispalis, Gregorii Magni ab ineunte etate discipulum. Nic. Antonius suspicatur, id inde originem habuisse, quod Isidoro cum Gregorio magna est consensio non sententiarum tantum, sed et uerborum: quod Lucas Tudensis l. II, cap. 4, aduersus Albigenses ad peculiarem quamdam Spiritus sancti inspirationem referre non dubitauit:  quo fortasse etiam allusisse uidebitur Prudentius Trecensis aduersus Erigenam de Predestin., in editione eorum auctorum qui de predestinatione nono seculo scripserunt, tom. II, pag. 215, et t. Xu Bibl. Patrum Lugdunensis, pag. 474. Quem  secutus tam fide quam sensu et uerbis, sanctus Isidorus Hispalensis episcopus eamdem pene sententiam dictis suis interposuit, quos quisquis conferre uoluerit, inueniet ita uno eos spiritu atque ore locutos, ut eumdem Spiritum sanctum utrisque affuisse, et per utrumque unanimiter locutum minime dubitet. Isidorus: Gemina est predestinatio, etc. uerba profert ex l. II Sentent., cap. 6. Fusius id, allatis etiam rationibus, probare conatur Lucas Tudensis loc. cit. qui 127 concludit.  Fateamur ergo eorum scripturas per Spiritum sanctum concordes, ut dictum est, et non ex suffragiis mendicatis tam insignes Ecclesie Dei philosophos concordare. Inde Lucas permouetur, quia ad Isidorum non omnes Gregorii libri peruenerant, ut ex libro de uir. Illustr. patet. Sed minime probat, ad Isidorum eos libros Gregorii non peruenisse, in quibus sententie iisdem uerbis ab Isidoro usurpate continentur. Hac ergo ex parte plagium excusari non posset.

8. Recte autem respondet Nic. Antonius ex Theophilo Raynaudo de bon. et mal. Libr., partit. I, erotem. 10, n. 275, plagiarium non esse censendum, qui alterius flores decerpere amat, uti Isidorus Gregorii et aliorum: quod ipse Isidorus pre se fert, cum ait, se Commentarios suos in uetus Testamentum  sumpsisse ex Origene, etc., ac nostris temporibus insigniter eloquenti Gregorio. Opus Sententiarum satis ex titulo indicat, ueteres sententias ibi esse collectas: et idcirco Braulio in prenotatione ait, collegisse Isidorum sententiarum libros tres, quos floribus ex libris pape Gregorii moralibus decorauit. Hec autem omnia, que ab aliis quoque Patribus simili modo fieri consueuerunt, minime probant, Isidorum aut auditorem, aut plagiarium Gregorii fuisse. Imo Margarinus de la Bigne, in epistola dedicatoria sue Isidoriane editionis, arguit Isidorum Gregorii discipulum non fuisse, quia alioquin sine gratissima discipline commemoratione Gregorium non commendasset.

9. Fortasse etiam quia Isidorus alius Siculus fuisse dicitur, S. Gregorii discipulus, de quo agunt Constantius  Felix in Kalendario, Ferrarius in notis sui Catalogi sanctorum, et Arnoldus Wion in Ligno uite l. III, homonymia fecit, ut Isidorum quoque Hispalensem S. Gregorii auditorem fuisse crederetur. Canonicus Legionensis auctor uite solum refert, Gregorio Isidorum cognitum fuisse ex epistola de beatitudine quam ad eum Isidorus misit: cuius tamen rei penes ipsum fides sit. Nulla enim apud antiquiores huius epistole mentio. Multo uero mirabilius est, quod idem historicus narrare pergit, Isidorum quadam nocte Natalis Domini Romam diuinitus delatum, ut Gregorium conueniret, eademque nocte domum repetiisse: de quo portento quedam a Bollandianis annotata sunt. Tamayus in Martyr. Hisp. inter incerta uel incredibilia refert hoc Isidori iter  Romanum in Natali Domini ex Luca Tudensi in Miraculis S. Isidori, ex quo Breuiarium Segouiense peruetustum, 128 lect. 2, idem narrat. An autem aliquando Isidorus Romam uenerit, cap. 23 disputabitur.

10. Cum iam Isidorus iuuenis ad arma contra hereticos capessenda idoneus esset, hereticos Arianos acerrime insectatus fuisse a uite auctore dicitur. Id quidem satis simile uero est, et in officiis propriis Hispanicis confirmatur. Sed Breuiaria narrant, Isidorum a Leandro cohibitum fuisse, et, ut se commodiori tempori reseruaret, admonitum. Auctor uite cum referat, Leandrum ab hereticis ex Hispania expulsum fuisse, addit, Isidorum uices fratris Hispali  gessisse, ab eo per litteras confirmatum, ut causam fidei strenue ageret. Sed quodnam est hoc Leandri exsilium? Fortasse illud ipsum quod auctor uite prius indicauerat, cum narrauit, Leandrum amicitie uinculum cum Gregorio Magno Constantinopoli contraxisse, quo tempore Leouigildi concesserat pro confirmandis sancte et immaculate Trinitatis capitulis.

11. uidetur tamen idem uite scriptor hoc loco aliud innuere, cum refert, Leandrum, mortuo Leouigildo, triumphatorem Carthagine reuertisse in Hispaniam. Cum autem prius amicitiam inter Gregorium Magnum et Leandrum Constantinopoli stabilitam, et mirabile Isidori in urbem Romam iter commemoret, tum Leandri exsilium, et Isidori uices pro Leandro  gerentis constantiam in tuenda fide explicet, hoc Leandri exsilium diuersum esse innuit ab itinere eiusdem in urbem Constantinopolitanam. Colligamus ex historicis monumentis que hac in parte probabilia sunt. Leander, ut ait Isidorus de uir. Illustr., cap. 41, ex monacho Hispalensis Ecclesie prouincie Betice constitutus episcopus, etc., doctrina clarissimus, ut et fide eius atque industria populi gentis Gothorum ab Ariana insania ad fidem catholicam reuerterentur. Hic namque in exsilii sui peregrinatione composuit duos aduersus hereticorum dogmata libros, etc.

12. Preterea ex lib. III Dialogorum Gregorii Magni, cap. 31, id habemus: Sicut multorum qui ab Hispaniarum partibus ueniunt relatione cognouimus, nuper Hermenegildus rex, Leouigildi regis uisigothorum  filius, ab Ariana heresi ad fidem catholicam, uiro reuerendissimo Leandro Hispalensi episcopo, dudum mihi in amicitiis familiariter iuncto, predicante, conuersus est. Melius interpungam cognouimus nuper, Hermenegildus rex, etc. S. Gregorius scribebat dialogos anno circiter 594. Conuersio Hermenegildi, et familiaritas 129 cum Leandro a Gregorio contracta dudum euenerant; sed paulo ante quam id scriberet , narrationem martyrii et miraculorum que consecuta sunt, et uenerationis sepulcro martyris exhibite acceperat. Pergit post martyrium Hermenegildi relatum: Pater uero perfigus et parricida, commotus penitentia, hoc fecisse se doluit; nec tamen usque ad obtinendam salutem penituit. Nam quia uera esset catholica fides agnouit, sed gentis sue  timore perterritus, ad hanc peruenire non meruit. Qui, oborta egritudine, ad extrema perductus est, et Leandro episcopo, quem prius uehementer afflixerat, Recaredum regem filium suum, quem in sua heresi relinquebat, commendare curauit, ut in ipso quoque talia faceret, qualia et in fratre suis exhortationibus fecisset. Hortationibus igitur Leandri tribuitur conuersio Hermenegildi.

13. Eam diuerso modo Gregorius Turonensis refert l. u Hist. Francor., c. 38, qui docet, Leouigildum Hermenegildo et huius uxori Ingundi dedisse unam de ciuitatibus, in qua residentes regnarent. Ad quam cum abiissent, cepit Ingundis predicare uiro suo ut relicta heresis fallacia catholice fidei ueritatem  agnosceret. Quod ille diu refutans, tandem commotus ad eius predicationem, conuersus est ad legem catholicam. Explicari tamen hec ita possunt, ut Ingundis predicationi doctior alia persuasio et hortatio Leandri accesserit, ut huic precipue in Hermenegildi conuersione partes ascribantur: quod Gregorio Magno, Leandri amicissimo, asserenti omnino credendum est. Urbs quam Hermenegildo concessam Turonensis ait, fortasse est Hispalis, qua in urbe episcopus erat Leander. Florezius tom. IX Hisp. sacr. p. 162, Hermenegildum sedem suam Hispali fixisse anno 579 affirmat.

14. De tempore autem quo hec acciderint, conferendus est Isidorus, qui in Chronico ad annum ab orbe condito 5780, ait: Tiberius regnat annis uII.  Longobardi, pulsis Romanis, Italiam adeunt. Gothi per Hermenegildum, Leouigildi regis filium, bifarie diuisi, mutua cede uastantur. Et rursus ad annum 5801 ab orbe condito: Mauricius regnat annis XXI . . . . Hoc tempore Leander episcopus in Hispaniis ad gentis Gothorum conuersionem doctrina fidei et scientiarum claruit. In Historia uero Gothorum ad eram 624, siue annum Christi 586, anno 3 imperatoris Mauricii: Leouigildo defuncto, filius eius Recaredus regno est coronatus . . . In ipsis enim 130 regni sui exordiis catholicam fidem adeptus, totius Gothice gentis populos, inoliti erroris labe deserta, ad cultum recte fidei reuocat. Adde abbatis Biclariensis uerba: Anno tertio Mauricii  Hermenegildus in urbe Tarraconensi a Sisberto interficitur.

 15. Petauius in Rationario temporum, part. I, lib. uIII, cap. 12, et Pagius ad Baronium, anno 584, colligunt, Hermenegildi martyrium contigisse anno 585, quod facile cuiuis persuadebitur, quamuis non defuerint qui annum aut 583, aut 584, aut 586, aut 588, aut 589, pro Hermenegildi martyris obitu designauerint. Leouigildi mortem Baronius ad annum 585 retulit, ac post hoc ipsum retractans, minus bene distulit ad annum 591. Bollandus in commentario ad uitam S. Leandri ad annum 587 reuocat, Pagius probabilius ex Biclariensi ad annum 585. De anno obitus Hermenegildi et Leouigildi Florezius Pagio consentit tom. IX Hisp. sacr., p. 163, et antea tom. uI, p. 409, annum 585 pro eo obitu statuerat. Inuestigandum  ergo nunc est, quo tempore Leander Gregorium Magnum Constantinopoli conuenerit. Baronius ad annum 583, n. 11, probat, S. Gregorium a Pelagio II pontifice apocrisiarium siue legatum Constantinopolin eo ipso anno 583 missum fuisse. Anno 584 exeunte, aut anno 585 ineunte, S. Gregorius Constantinopolim reliquit, et Romam uenit, ut Pagius confirmat.

16. Itaque anno 583, aut sequenti, Leander Constantinopoli commorabatur, de quo S. Gregorius in prefatione Moral.: Dudum te, frater beatissime, in Constantinopolitana urbe cognoscens, cum me illic sedis apostolice responsa constringerent, et te illuc iniuncta pro causis fidei regis Wisigothorum legati  perduxisset, omne tuis auribus, quod de me displicebat, exposui. A quo autem alio rege pro causis fidei mitti potuit Leander, nisi ab Hermenegildo? Auxilium enim imperatoris Hermenegildus pro catholicorum causa contra Arianos expetebat, Leandrumque delegit, quem hac de re legatum Constantinopolim mitteret. Florezius tom. IX, p. 182, Bollandianorum opinionem reiicit, qui censent Leandrum prius Constantinopolim adiisse quam Hermenegildus fidem catholicam amplecteretur, hac permoti ratione, quod Gregorius Magnus l. III Dialog., cap. 31, conuersionem Hermenegildi nuper factam ait, amicitiam a se cum Leandro contractam dudum. Reponit Florezius, non potuisse Leandrum ab Hermenegildo pro causis fidei Constantinopolim mitti, 131 nisi iam esset  catholicus. Probabilis quidem hec est ratio, sed non prorsus euidens: potuit enim Hermenegildus nondum catholicus eam legationem decernere, quod catholicis ipse faueret, et uicissim catholici partibus eius adhererent. Sententia Bollandianorum mihi placeret, si constaret Gregorium proprietatem aduerbiorum secutum fuisse; sed minime id constat. Nic. Antonius n. 85, iter Leandri Constantinopolitanum post Hermenegildi conuersionem accidisse statuit; sed, n. 87, constare negat Leandrum ante Leouigildi obitum Hispaniam rediisse. Alia interpunctione cognouimus nuper, Hermenegildus rex, quam modo explicui, difficultas Bollandianorum euanescit. Multi putant, Leandrum in exsilium missum post Hermenegildi martyrium: nam Ado uiennensis narrat, post Hermenegildi cedem patrem Leouigildum acerbiorem  in catholicos persecutionem excitasse, orthodoxis episcopis in diuersa loca relegatis.

17. Censeo equidem Leandrum, legatione functum, Constantinopoli in Hispaniam remeasse, imo et auxiliares copias ab imperatore pro Hermenegildo obtinuisse. Narrat enim Gregorius Turonensis l. u Hist. Francor., c. 38 Leouigildum prefecto imperatoris triginta millia solidorum dedisse, ut se a filii solatio reuocaret, uti factum est. Hermenegildus uero, pergit idem historicus, uocatis Grecis, contra patrem egreditur, relicta in urbe coniuge sua. Cumque Leouigildus ex aduerso ueniret, relictus a solatio  Hermenegildus, cum uideret nichil se preualere posse, etc. Addit, Ingundem, Hermenegildi uxorem, a Grecis ereptam, ut eam ad imperatorem perducerent,  in Africa decessisse. Hoc crediderim esse tempus quo Leander, Hermenegildo capto, et eius exercitu exciso, exsul in Africam, fortasse Ingundem secutus, anno 584 concesserit, ut uerum esse possit quod Canonicus Legionensis, scriptor uite Isidori, refert, Leandrum, defuncto Leouigildo, Carthagine in Hispaniam rediisse.

18. Rationi etiam congrua est eiusdem historici narratio, quod Isidorus, dum frater Leander aberat, religionis causam strenue agebat, non solum non cohibente, sed impellente potius Leandro. Audiens autem reuerendus doctor Leander fortissimi iuuenis Isidori constantiam, in Domino gauisus, etc. Misit ei itaque epistolam in qua premonet, mortem pro fide  catholica quidquam non esse timendam. Hec est epistola cuius meminit Isidorus de uir. Illustr., cap. 41, 132 de Leandro: Scripsit et epistolas multas: ad papam Gregorium de baptismo unam, alteram ad fratrem, in qua premonet, cuique mortem non esse timendam. Isidori constantia contra blanditias, terrores, et tormenta ab hereticis Arianis illata ab eodem uite auctore narratur.

19. Collatis inter se accurateque expensis monumentis que produximus, clare deprehenditur error Ambrosii Morales lib. X, cap. 5, qui Leandrum ait concilio ecumenico u Constantinopolitano cum Gregorio Magno interfuisse; quem Florezius, tom. IX, p. 185 seq., fusius refellit. Moralesius inde colligebat, Leandrum longo temporis spatio sedem Hispalensem  obtinuisse, quandoquidem anno 554, quo ipse concilium Constantinopolitanum II, et u generale collocat, Leander iam tum antistes Hispalensis concilio illi interfuit, unde initium amicitie inter Leandrum et Gregorium Magnum contracte ducit. Sed neque huius rei auctores alios laudat, neque temporum ratio id sustineri ullo modo patitur.



CAPUT XIX. Isidorus an monasticum aliquod institutum, uel Canonicorum Regularium uel Carmelitarum professus fuerit.

1. Pace Ecclesie Hispane a Recaredo donata anno circiter 586, Leander fratrem suum Isidorum non inuitum cella inclusum degere curauit, si uerum narrat auctor uite. Consentiunt quidem Breuiaria uetera Leandrum cauisse ne Isidorus in publicum prodiret:  sed id eo tempore accidisse dicunt, quo Ariani contra catholicos seuiebant; quippe cum Leander Isidorum ab hereticorum furore seruare tentaret. Auctor uite alias causas eius inclusionis exponit. Antiquiora monumenta omnino silent. Cum ea tunc uigeret consuetudo, ut nonnulli, consortium hominum fugientes, in cellam aliquam sese recluderent, fortasse Isidorus, annuente Leandro, eiusmodi uite genus amplexus est: nam quod ipse Leander eius consilii primus auctor fuerit, minus rationi consentaneum arbitror.

2. Suspicatur Nic. Antonius, a celle hac inclusione persuasum fuisse nonnullis Isidorum in monastico aliquo ordine uixisse. Actum de hoc argumento a Bollandianis in Comment. preuio. Inter eos qui Isidorum ordini Benedictino asserunt recensentur 133  Sandoual, Leander a S. Thoma in Benedictin. Lusisitan. additionib., cap. 3, Quintanaduenas in SS. Hispalensibus, Ioannes Cisneros in uita Isidori ms., Tamayus in Martyr. Hisp., et uel in primis referendus Constantinus Caietanus, qui Petrum Ricordatum, Hist. monast., diar. 4, Hieronymum Platum De bono status relig., l. I, c. 31, et Arnoldum Wion obiurgat, quia etsi Benedictinis Isidorum ascribunt, tamen tam supine, ut ait, obiterque rem attingunt, ut satius fuisset, si eum silentio preteriissent. Isidori imaginem inter complures alias illustrium Benedictinorum monastico cultu ante 140 ferme annos depictam Arnoldus Wion narrauerat: Quod et ego quoque, addit Caietanus, affirmare non ambigo.

 3. ualidius tamen argumentum Caietanus esse putat, quod ex regula S. Isidori depromit, quam Benedictinam esse iactat. Alii cum Iepesio Benedictino rectius in aliam eunt sententiam, et ex Regula ipsa Isidori colligunt eum non fuisse Benedictinum. Non disseram hoc loco de opinione doctissimi Hernandezii in notis ad Conspectum editionis Zaccariane S. Isidori, cap. 42, producendis, qui regulam monachorum, sub Isidori nomine uulgatam, alium habere auctorem suspicatur: quia auctor se monachum ostendit: Isidorum autem, addit, cucullum induisse nullus dixerit, quin obcecatissimus et habeatur, et sit. Confer cap. 71, ubi obseruabo, in quodam Escurialensi codice seculi IX, aut ineuntis X, ab aliquo inepto librario epigraphem hanc appositam:  Incipit regula S. Patris Isidori abbatis. Urget Caietanus, Isidorum non solum regulam monachorum que exstat, sed uberiores in Regulam S. Benedicti commentarios deperditos scripsisse; quorum fragmenta quedam profert ex Petro diacono Casinensi, qui in epit. ms. super regul. S. Benedicti sic ait: Sed nos idcirco breuiter hanc exponemus, quia in huius rei negotio operam dederunt Paulus Casinensis diaconus, Rabanus Maurus, doctor Isidorus, Stephanus ac Paulus abbates. Mitto Naudei aliorumque suspicionem, qui Caietano mss. uetera exemplaria alleganti, non satis fidunt.

4. Ad rem Nic. Antonius respondet, pleraque istiusmodi fragmenta in regula ipsa Isidori exstare, alia ex aliis Isidori operibus esse desumpta; qui  etiam, num. 158, ex Benedicto Hafteno l. X Disquis. monast., tract. uI, disq. 3, obseruat, regulam monachorum S. Isidori Regule S. Benedicti similem non esse. uerba autem Petri 134 Casinensis ex ms. opere ita explicat, ut Petrus ex Isidori regula plura ad regulam S. Benedicti illustrandam proferre se innuat, non quod Isidorus regulam Benedictinam respexerit, sed quia monastice regule multa habent inter se communia: nisi malis fateri potuisse quoque Petrum Casinensem decipi, si ex regula uulgata Isidori collegerit eum Benedicti regulam exponere uoluisse.

5. At Caietanus uehementi illo suo desiderio quosuis sanctos ordini Benedictino aggregandi incitatus, ulterius etiam progreditur. His omnibus, inquit,  irrefragabilem quoque rationem ascribamus. Extra controuersiam positum est, nullum per ea tempora, qui monachus non esset, monachorum magistrum exstitisse: imo piaculi loco habitum, si quis monachus alienum audire aliquo pacto presumpsisset. Itane uero? At in conciliis Hispanie aliud definitum inuenimus. Concilium Oscense anno 598, can. 1: In nomine Domini nostri Iesu Christi conuenientes omnes in unum concilio Oscensi, hoc synodus sancta fieri elegit, ut annuis uicibus unusquisque nostrum omnes abbates monasteriorum, uel presbyteros, et diaconos sue diecesis ad locum ubi episcopus elegerit congregare precipiat, et OMNIBUS REGULAM DEMONSTRET ducendi uitas, cunctosque sub ecclesiasticis regulis adesse premoneat, quosque  etiam parcimonie, et sobrietatis, atque ueridice castimonie honestorum uirorum forma commendet. Paulo post Isidorus episcopus constitutus fuit. Quid ergo mirum, si monachis regulam, quamuis non monachus, prescripserit?

6. Minus tolerandum est, quod subdit Caietanus, illud in confesso esse, celeberrimarum scholarum cathedras non nisi Benedictinos obtinuisse, quarum etiam plerasque fundauerunt . . . Cauisse Romanos pontifices, ut grassantibus ea tempestate per Christianum orbem Arii, Pelagii aliorumque id generis monstrorum heresibus obuiam iretur, ne sacre littere alibi quam in monasteriis et a monachis docerentur. Quod postremum in Anglie regno pro certo statuit, in ceteris regionibus probabile in primis esse dicit. Unde continuo  sequitur, ait, Isidorum, qui per illa ipsa tempora sacrarum litterarum interpretationem publice profitebatur, monachum necessario fuisse, nec extra monasteria id prestare potuisse. Quid facias arguto isti dissertatori? uellet, opinor, omnes episcopos, omnes sacerdotes, qui eo tempore florebant, fuisse Benedictinos. Certe in concilio Toletano Iu, anno 633, cui prefuit noster Isidorus, id statutum 135 legimus can. 25: Ignorantia, mater cunctorum errorum, maxime in sacerdotibus Dei uitanda est, qui docendi officium in populis susceperunt. Sacerdotes enim legere sanctas Scripturas admonentur, Paulo apostolo dicente ad Timotheum: Intende lectioni, exhortationi, doctrine: semper permane in his. Sciant igitur sacerdotes Scripturas sanctas et canones, ut omne opus  eorum in predicatione et doctrina consistat, atque edificent cunctos tam fidei scientia quam operum disciplina.

7. Poterat ad Benedictinum S. Isidori monachatum probandum allegari Martyrologium pro Cisterciensibus ad finem Martyrologii Romani iussu Benedicti XIu, cuius uerba protuli cap. 15. Sed cum simili modo Martyrologium pro Canonicis Regularibus astruat, S. Isidorum inter Canonicos Regulares ascriptum fuisse, eius Martyrologii auctoritas hac in re dubia redditur, cum utrique ordini eque faueat. Inter Officia propria sanctorum Canonicorum Regularium ex speciali S. Pii u concessione a congregatione Lateranensi recitanda, Mediolani edita 1751, ad diem 4 Aprilis occurrit Festum S. Isidori, episc. et confess.;  Canonici Regularis, ubi in prima lectione ad secundum nocturn. hec habentur: Sanctus Isidorus ex Gothorum stirpe progenitus, filius fuit Seueriani ducis Carthaginensis, et frater magni illius sancti Leandri olim Hispalensis episcopi, Canonicorum Regularium institutum professus, cum summis uirtutibus polleret, Hispalensis Ecclesie presul est consecratus . . . uerba ex Gothorum stirpe, et ducis sequioris eui monumentis nituntur.

8. Nic. Antonius in hanc sententiam propendet, Isidorum inter Canonicos Regulares recensendum esse; cum enim obseruasset, in elogio S. Fructuosi abbatis et episcopi Bracarensis, de quo nos cap. 33, n. 3, agemus, ita inter se Fructuosum et Isidorum  comparari, ut propositum religionis Fructuoso, non Isidoro, attribuatur, subdidit, idipsum confirmare Lucam Tudensem his uerbis Chron. l. III, in princ.: Preterea pater exstitit clericorum, doctor, et sustentator monachorum et monialium. Quibus docuisse eum et aluisse monachos, prefuisse autem clericis, non obscure significat. Patris enim appellatio prefecto adaptari solet, uti abbatibus can. 10 concil. Hispal. II, atque item can. 11, et alibi. Nec celle nomen, pergit, intra claustra restringendum est, cum ex Redempti relatione constet, Isidorum iam moriturum e cellula sua, hoc est camera domus 136 episcopalis, se fecisse in ecclesiam deportari: celluleque presbyterorum et leuitarum in can. 23 concil. Tolet. Iu mentio fiat. Obseruat etiam in epitaphio Isidori, de  quo supra cap. 7, Antonium Lupian Zapata pro priorum ex ordine uatum uel inuenisse alicubi uel finxisse parum ex ordine abbatum, ut Isidori monachatum comprobaret; cum tamen aduerbium parum monachatui potius resistat. Fortasse uoluit Zapata, ut aliquis coniiceret, patrum ex ordine abbatum. Sed uera lectio, ut eo loco ostendi, est priorum ex ordine uatum, ut Isidorum intelligatur fuisse sacerdotem primi ordinis.

9. uigebat tunc in Hispania quoddam uite communis genus in edibus episcoporum, quod Canonicorum Regularium ordini potest comparari. Ita enim decernit concilium Toletanum Iu, preside Isidoro, can. 22 et 23: Oportet episcopos testimonium probabilium personarum in conclaui suo habere, ut et Deo  placeant per conscientiam puram, et Ecclesie per optimam famam. Non aliter placuit, ut quemadmodum antistites, ita presbyteri atque leuite, quos forte infirmitas, aut etatis grauitas in conclaui episcopi manere non sinit, ut iidem in cellulis suis testes uite habeant, uitamque suam, sicut nomine, ita et meritis teneant. Institutio etiam Canonicorum, in concilio Aquisgranensi anno 816 proposita, ex aliorum quoque Patrum sententiis, sed ex Isidori precipue operibus contexta est, ut cap. 31 ostendam: ex quo factum, ut regulam Canonicorum Isidorum scripsisse nonnulli putent. Pennottus, in Histor. Canonic. Regular., lib. II, cap. 31, num. 5, cum Ioanne de Nigraualle inter ecclesias Canonicorum Regularium Hispalensem ecclesiam metropolitanam recenset: et merito quidem,  ait, cum illius archipresul fuerit B. Isidorus, quem dubium non est, in ordine canonico in Ecclesia Hispaniarum restituendo, ab ea cuius ipse erat episcopus tantum negotium auspicari uoluisse. Cum autem Canonicorum Regularium originem nonnulli cum Thomassino Disciplin. eccles. p. I, lib. I, cap. 40 et seq. a S. Augustino repetant, hinc S. Isidorum Augustinianis accensere quidam uoluerunt.

10. Aliud argumentum pro Isidori monachatu eruitur ex eo quod frater eius Leander monachus fuerit, Isidorumque instituerit. uerum hec coniectura satis leuis est, cum optime cohereat, quod Leander uel ante monachatum, uel iam monachus, Isidorum partim instituerit, partim institui curauerit, quin Isidorus unquam 137 monasticum ordinem fuerit  professus. Neque grauiores sunt alie Caietani coniecture: qui primo sine ullo auctore affirmat Leandrum ab etatis exordio cucullam induisse; tum de loco monasterii probabilius esse dicit, Leandrum Hispali iam pridem monachum, deincepsque huius consuetudine ac exemplo Isidorum ibidem initiatum, Gothis Ariane prauitatis sectatoribus mox seuientibus, Legionem se recepisse: nec aliter de S. Fulgentio Astigitano episcopo iudicandum. Somnia hec mera sunt: siquidem apud ueteres scriptores  neque Leander, neque Isidorus Legionem uenisse unquam dicuntur: quo demum post plura secula corpus Isidori translatum est: quod fortasse occasionem fingendi aut coniiciendi nonnullis prebuit

 11. Leandrum ipsum, quem Isidorus monachum fuisse tradit, plerique cordati uiri, et ab studio partium alieni, existimant Benedictinis minime esse accensendum. Cum enim monachorum et monasteriorum in conciliis aliisque monumentis Ecclesie Gothice passim fiat mentio, de Benedicto eiusque Regula ne uerbum quidem ullum apparet. Cennius, dissert. 6, cap. 3, de antiq. Eccles. Hisp., multus est in Benedictinorum opinione refellenda, qui S. Benedicti Regulam in Hispania iam seculo uII receptam tuentur; contenditque eam Regulam in Hispania non antiquiorem seculo IX fuisse: regulam S. Isidori regule Seruitani monasterii, in Eutropii epistola proposite, consentaneam esse, contra in multis capitibus omnino a Regula Benedictina discrepare:  familiaritatem S. Leandri cum S. Gregorio Magno minime arguere, uocatos ex Italia Benedictinos monachos, qui nouam aliquam regulam inueherent ac multo minus Benedictinum iam ante, ut quidam putant, stabilitum ordinem latius propagarent. Ioseph Perezius Benedictinus, uir doctus, in Dissertationibus suis ecclesiasticis, pag. 109, hunc titulum posuit: Etiam Gothorum stante imperio Benedictinum in Hispania institutum maxime uiguit. Operoso id labore conatus est probare; sed parum sane profecit, et felicior quodammodo fuit in altero illo suo paradoxo non minus absurdo, quod diploma celeberrimum de uoto, in prelio Clauixensi in fauorem S. Iacobi a Ranimiro I facto, supposititium sit. Id enim leguleii quidam in Hispania ambabus ulnis amplexi sunt, ulterius  etiam progressi, ut solet licentia de rebus sacris aut piis opinandi in temerariam audaciam impellere.

138 12. Agit etiam Henschenius de rationibus quibus permotus fuit Lezana, ut Isidorum suo Carmelitano ordini ascriberet: quod Casanate quoque in Paradiso Carmelitici decoris, et alii contendunt. Nic. Antonius paucis ab hac controuersia sese expediit. Isidorum, inquit, instituto suo asserunt Benedictini, imo et Carmelitani. Atque hi guidem nullo, illi colore aliquo. P. Daniel a uirgine Maria in uinea Carmelitico, num. 475, rationes Lezane pro suo Carmelitico ordine promouet: Hispali per S. Elmidium asceterium Carmeli exstructum e suis auctoribus commemorat, in quo institutum propheticum Etianum  Leander et Isidorus professi fuerint; cuius rei apud ueteres scriptores nec uola, nec uestigium. In eamdem sententiam profert epitaphium, ut putat, ab Ildefonso compositum: Leandri Isidorique priorum ex ordine uatum; de cuius epitaphii etate et explicatione plura nos cap. 7. Addit auctoritatem, Isidori, qui lib. II. Offic., cap. 15, instituti monastici Eliam principem fuisse dicit; quod certe professionem aut monasticam, aut Carmeliticam Isidori nullo modo indicat. Multa Carmelite pro sui ordinis antiquitate contra Papebrochium disputarunt, multa contra reposuit Papebrochius in Respons. ad Exhibit. error., qui pag. 564 et seq. Apologiarum agit de quadam statua Deipare, reperta Hispali, ad cuius pedes quidam erat effictus talis, ut ex habitu multi colligerent  esse Carmelitam. Morgadus, qui rem narrat, simul asserit, certo constare ordinem Carmeliticum in Hispania non fuisse receptum, antequam ultimum recuperaretur Hispalis, hoc est ante annum 1248.



CAPUT XX. Isidorus post Leandrum episcopus Hispalensis constituitur: quo id anno acciderit. An Hispali collegium erexerit, ecclesiastice iuuenum institutioni accommodatum. S. Ildefonsus Isidori discipulus; an etiam Braulio, et Redemptus clericus?

1. Sanctus Leander, qui in conuersionem gentis Gothorum plurimam operam contulit, et concilio III Toletano anno 189 subscripsit, anno sequenti 590 concilio I Hispalensi prefuit. In epitaphio, de quo cap. 7 egi, Leander obiisse dicitur era 641, hoc est  anno 603; sed 139 epitaphium illud quamuis fortasse antiquum, saltem in hac parte uix ullam fidem meretur. Antiquitas epitaphii, preter ea que loc. cit. in hanc rem adduxi, comprobari potest ex codice Regularum S. Benedicti Anianensis, ex quo, ut uidetur, illud edidit Holstenius post regulam S. Leandri: ac fortasse de hoc codice intelligendus est Mabillonius, qui tom. I Annal. Benedict., pag. 278, regule S. Leandri in quodam Codice subiunctum reperiri affirmat. In exemplari Holstenii epitaphium duodecim hexametris constat, ut in codice Fabri supra cap. 7. num. 1, hac lectionum discrepantia, quod uers. 2 Holstenius habet piorum pro priorum; uers. 3, deuota pro Deo uota; uers. 4, Et posita amborum consors sic digna quiescit pro Et posita consors  sic . . . . digna quiescit; uers. 7, Et cognosce illos pro Et cognoces eos; uers. 8, Dogmate sanctorum cernens pro Dogmatibus sanctorum cerne: uers. 9, Aeterno Domino pro Ac re Domino: utrumque mendose pro Ac reddi Domino. Dies obitus S. Isidori et S. Florentine ab Holstenio pretermittitur; sed hec sunt uerba de S. Leandro expressa: Obiit felicis memorie Leander episcopus die II Kalend. Martias, Aera DCXLI. Hec ipsa era notatur apud Rodericum Carum in Maximum pag. 212, et Tamayum de Salazar in Martyr. 27 Februarii: et in ea perstant Baronius, Breulius, Mabillonius, et alii. uerum ex aliis monumentis falsitatis reuincitur. Tres exstant epistole S. Gregorii Magni ad Leandrum, scilicet lib. I. Reges, ti, epistola 41, lib. Iu, epistola 46, et lib. uII. epistola  126, que postrema ad annum 599 refertur, uti alia eodem libro ad Recaredum, num. 127, que est gratulatoria de eius conuersione. In editione Maurinorum he due epistole sunt 121, 122, libri IX, indictione 2, hoc est anno 599, sed ita ut indictio 2 incipiat a mense Septembri anni 598. Ex his epistolis colligi posset, Leandrum ad annum 599 saltem superstitem fuisse. At Nic. Antonius existimat has duas epistolas non suo esse ordine collocatas. Non enim simile uero est, Gregorium gratulationem de conuersione Recaredi, palliumque Leandro transmittendum tandiu distulisse, scilicet post decennium: nam ea epistola 126 lib. uII pallium ad Leandrum se transmittere ait Gregorius.

2. Aliam ergo uiam init Nic. Antonius, ut annum  obitus Leandri constituat. Constat Isidorum obiisse anno 636, ut ex Redempto arguitur, sedem uero Hispalensem tenuisse annis ferme 40, ut 140 ait Ildefonsus. Colligitur ergo Isidorum anno 596, aut paulo post, ad episcopatum euectum fuisse, atque adeo paulo ante Leandrum uitam cum morte commutasse. Coniicit preterea, anno 597, quo tempore aliud concilium Toletanum sub Recaredo celebrabatur, adhuc uacasse Ecclesiam Hispalensem; nam deest subscriptio episcopi Hispalensis, cum ex metropolitanis interfuerint Massona Emeritensis, Migetius Narbonensis, et Adelphius Toletanus: ex quo colligi potest, totius Hispanie et Gallie gothice concilium fuisse, quamuis sexdecim tantum episcopos ad id conuenisse in actis legatur; in hanc ipsam sententiam  inclinasse uidetur pseudo-Iuliani architectus.

3. Aliud tamen sentit Ioan. Baptista Perez in not. ad lib. Isidori de uir. Illustr., cap. 41, qui Leandrum anno 600 mortuum arguit his coniecturis. Primum quia Isidorus ait eum uita functum tempore Recaredi regis, qui obiit anno 600. Non uero mortuum Leandrum ante istum annum 600 ex eo liquet, quod Gregorius papa ad Leandrum scribit anno 599. Ita constabit summa annorum episcopatus Isidori ferme 40, ut ait Ildefonsus. Nam qui annos ferme 40 dicit, commode intelligi poterit de annis 36. uehementer tamen dubito an Ildefonsus, qui certe annorum numerum scire debuit, ita loqui uoluerit; nam de Eugenio II ait: uixit in sacerdotio fere undecim annis, et de Eugenio III Fere duodecim  annis tenens dignitatem; atque ita similiter in Isidoro uidetur innuere, eum annum quadragesimum episcopatus prope attigisse, non tamen compleuisse.

4. Florezius, tom. IX Hisp. sacr., pag. 182, errorem numeri aduertit in Kalendario ueteri edito a Muratorio, part. II, tom. II Script. rer. ital., col. 1024: Aera DCXL obiit Leander episcopus, hoc est anno 602. Ipse anno 599 et Leandrum obiisse, et Isidorum consecratum episcopum Hispalensem fuisse, probabilius esse opinatur. Neque immorabor in refellendo errore Codicis cuiusdam Florentini librorum contra Iudeos, quem cap. 43 describam, Isidorum fuisse Toletanum episcopum, siue innuat fuisse patria Toletanum et episcopum Hispalensem, siue episcopatum Toletanum tenuisse.

 5. Preclara Isidori gesta in episcopatu administrando Canonicus Legionensis et Rodericus Cerratensis in eius uita distinctius et explicatius narrant; que quamuis ita singillatim expressa antiquioribus monumentis non constent, certe similia ueri sunt, et magna 141 ex parte uera esse, non inuitus credam. Illud in primis inuestigatione dignum uidetur, an uere monasterium, siue collegium Hispali construxerit, quo iuuenes ecclesiasticis disciplinis imbueret. Id enim non solum laudati auctores commemorant, sed recentiores alii confirmant, inde Patres concilii Tridentini ad clericorum seminaria instituenda exemplar sumpsisse. Duo sunt que in hanc me sententiam pertrahunt, canon 24 concilii Toletani Iu, cui Isidorus prefuit, et narratio Cixilanis  in uita S. Ildefonsi.

6. Concilium Toletanum Iu ita prescribit can. 24. Prona est omnis etas ab adolescentia in malum; nichil enim incertius quam uita adolescentium Ob hoc constituendum oportuit, ut si qui in clero puberes  aut adolescentes existunt, omnes in uno conclaui atrii commorentur, ut lubrice etatis annos non in luxuria, sed in disciplinis ecclesiasticis agant, deputati probatissimo seniori, quem magistrum doctrine et testem uite habeant . . . . Qui autem his preceptis resultauerint, monasteriis deputentur, ut uagantes animi et superbi seueriori regula distringantur. Quis igitur sibi non persuadeat, Isidorum, etiam antequam hoc concilium habitum fuisset, tam utile monitum non obseruasse?

 7. Accedit Cixila, qui uitam S. Ildefonsi sic exorditur: Ecce dapes melliflui illius domini Ildefonsi, quas de Paradiso Dei rapiens, et per totam Hesperiam dispergens, inediam nostram ingenti satiauit eloquio: non impar meritis sanctissimi illius domini Isidori, de cuius fonte adhuc clientulus purissimos latices bibit: nam directus a sancto ac uenerabili papa Eugenio, Toletane sedis metropolitano episcopo, ad supradictum doctorem, Hispalensem metropolitanum episcopum, cum sibi iam sciolus uidebatur, adeo ab eo tentus et elimatus, et, ut ferunt, temporali ferro constrictus, ut si quid scientie deerat, plenius instructus ad pedagogum suum domnum Eugenium remeans, non post multos dies adhuc diaconii officium peragens, in ecclesia sanctorum Cosme et Damiani, que sita est in  suburbio Toletano, abba preficeretur.

8. Ex eo collegio Hispalensi, in quo Ildefonsus ecclesiasticis disciplinis excultus fuit, Braulionem quoque emicuisse scriptores seculi XIII aliique recentiores referunt. Consonant officia Hispanica sanctorum ad diem 18 Martii, quo S. Braulio celebratur: Litteris uero informandus S. Isidoro episcopo Hispalensi traditus, id primum 142 est assecutus, ut ab eo karissimi filii loco haberetur; tanti deinceps illum fecerit, ut libros ei suos ad emendandum atque ordinandum commendaret. Sed, ut cap. 4 innui, ex antiquis monumentis id liquido non constat. Probabilior coniectura est de Redempto, qui narrationem de obitu S. Isidori scripsit; nam cum is clericus ecclesie Hispalensis in membranis antiquissimis dicatur,  Isidorumque dominum suum uocet, equum est credere, in collegio Hispalensi eum inter alios iuuenes clericos institutum fuisse.



CAPUT XXI Isidorus anno 610 decreto Gundemari subscripsit. Deinde conciliis Hispalensi II et Toletano Iu prefuit. An aliis etiam conciliis interfuerit?

1. Cum in synodo Toletana sub Gundemaro anno 610 episcopi Carthaginiensis prouincie declarassent, metropolitani nominis auctoritatem in omnes episcopos eiusdem prouincie ex antiquorum Patrum synodali sententia antistiti Toletano conuenire, Gundemarus rex eodem anno decretum edidit, quo eiusmodi declarationem confirmatam esse uoluit, cui post Gundemarum subscripserunt 26 episcopi, qui  ad prouinciam Carthaginiensem non spectabant. Eorum primus Isidorus ita: Ego Isidorus Hispalensis Ecclesie prouincie Betice metropolitanus episcopus, dum in urbem Toletanam pro occursu regio aduenissem, agnitis his constitutionibus assensum prebui, et subscripsi. Succedunt metropolitanus Emeritensis, et alii episcopi, in quibus Fulgentius Astigitanus Isidori frater. Decretum Gundemari qui pro primatu Ecclesie Toletane in uniuersas ecclesias Hispanie allegant, parum prudenter agunt.

2. In Conciliis Hispanie hec exstat Isidori mentio. Concilio II Hispalensi, regnante Sisebuto, anno 619 siue 618, ut Pagius Mansiusque in not. ad Baron. ann. 619 malunt, prefuit. Rodericus Toletanus l. II, c. 17, annum huius Concilii male protraxit ad eram  661, siue annum Domini 623. Florezius, p. 258, tom. IX, annum 619 statuit, quod Mss. omnes Codices apud Perezium et Loaisam in designanda era 657 consentiant; adeoque anno 7 Sisebuti, non nono, ut quidam habent, concilium coactum concludit. 143 Apud Dupinium, tom. u Bibl. Eccl., error typographicus uidetur annus 614 pro 618 aut 619. En Exordium: In nomine Domini et Saluatoris nostri Iesu Christi Isidorus, Bisinus, Ruffinus, Cambra, Fidentius, Theodulphus, et Honorius episcopi, qui pariter in urbe Hispalensi pro aliquibus ecclesiasticis negotiis coadunati sumus. Considentibus nobis in secretario sacrosancte Hierusalem Hispalensis ecclesie cum illustribus uiris Sisisclo, rectore rerum publicarum, atque Suanilane, actore rerum fiscalium,  astante religiosissimo clericorum cetu. Ecclesia Hispalensis dicitur Hierusalem, nimirum ex ciuitate Hierusalem, quam Ioannes in Apocalypsi describit.

3. Ita etiam ecclesia Emeritensis dicitur Hierusalem in concilio Emeritensi, et apud Paulum Emeritensem cap. 12: Ecclesie senioris, que uocatur Sancta Hierusalem. Simile illud est in libello orationum Gothico-Hispano ex Codice ueronensi a Blanchino edito pag. 65: Item completuria post explicitas laudes, quas psallendo uadunt usque ad Sancta Hierusalem, que in sancto Fructuoso dicenda est. Sermo est de ecclesia Tarraconensi, que S. Fructuoso dicata erat: ut ecclesiam principem Hispalensem S. uincentio dicatam fuisse, ex relatione Redempti de obitu Isidori,  aliisque uetustis monumentis Florezius pag 100, l. IX, ostendit. Quod autem uocem secretarium interpretatur de aula Ecclesie, in qua secreto, siue obseratis foribus habitum fuit concilium, et causam episcopi Syri, que in fine dicitur absoluta in tribus secretariis, in tribus secretis congressibus definitam explicat, atque hanc secretarii significationem in Dictionario Ducangii deesse, addique posse affirmat, rem acu minime tetigit. Nam secretarium erat sacrarium ecclesiarum, nunc sacristia; et in secretario congregari solita fuisse concilia, multis exemplis Ducangius demonstrat, qui addit: Ninc ipse conciliorum sessiones secretaria fere semper appellantur: ac plura testimonia producit. Pretereo eruditissimum Cancellierii opus De secretariis ueterum. Adfuerunt Sisisclus  rector rerum publicarum, siue publice annone administrator, et Suanila, siue Suinthila patrimonii regii curator. Hic filius erat Recaredi, dux exercitus a Sisebuto deinde constitutus, et postea ad regnum euectus, tandem a Sisenando et a concilio Toletano Iu depositus, ut Pueyus in not. aduertit.

144 4. Concilium hoc Hispalense II eruditum et doctum est, iuris ciuilis et canonici sapientia refertum, ut recte ait Loaisa in notis. Inter alia, cap. 2 actum est de discussione inter Fulgentium, Astigitanum episcopum, Isidori fratrem, et Honorium Cordubensem episcopum agitata propter parochiam basilice, quam horum alter Celesticensem, alter Reginensem asseruit.

5. Braulio in prenotatione operum Isidori ita de  gestis in hoc concilio refert: Quo uero flumine eloquentie, et quot iaculis diuinarum Scripturarum, seu Patrum testimoniis Acephalitarum heresin confoderit, synodalia gesta coram eo Hispali acta declarant. In qua contra Gregorium prefate heresis antistitem eam asseruit ueritatem. Isidoro Braulio adiudicat eam saltem gestorum partem, in qua de Acephalitarum heresi disseritur. Isidorus Pacensis in Chronico ad eram 650: Hispalensem Isidorum metropolitanum pontificem clarum doctorem Hispania celebrat, qui anno septimo suprafati principis Sisebuti contra Acephalorum heresim magna auctoritate Hispali in secretario sancte Hierusalem concilium agitat. Florezius pag. 258, tom. IX, opinatur, non hanc precipuam fuisse synodi congregandi causam, sed alia  ecclesiastica negotia, et iam inchoato concilio nouum illud contra Acephalos certamen interuenisse: quod ego tamen minus probabile censeo. Etsi enim leuiora quedam negotia prius decisa sunt, tamen potuit disputatio contra episcopum Syrum uel ob hanc ipsam causam differri, quia maturius examen exigebat. Totum uero hoc concilium doctrine Isidori tribuendum, idem Florezius pag. 261 existimat: Cellierius quoque tom. XuII in canonibus concilii Hispalensis II zelum ueteris ecclesiastice discipline perspici, eosque opus credi Isidori affirmat. Non immerito igitur inter appendices hoc concilium collocabitur, presertim cum Isidorus Pacensis loc. cit. ita pergat: Atque per ueridica doctorum testimonia Syrum quemdam  Acephalorum episcopum, suprafatam heresim uindicantem, exsuperat, ut uera concilii asserta confirmant, eius eloquentia damnat, atque a pristino errore prefatum pontificem diu insequendo perpetualiter liberat.

6. Subscribunt octo episcopi in exordio nominati, et primo loco: Isidorus in Christi nomine Ecclesie Hispalensis episcopus subscripsi. Quarto loco: Fulgentius in Christi nomine Ecclesie 145 Astigitane episcopus subscripsi. De heresi Acephalorum quedam notat Loaisa ex Isidoro l. uIII, Etym., c. 3, et Nicephoro l. XuIII Eccles. Hist., cap. 45.

7. Post hoc concilium Hispalense II, et ante concilium Toletanum Iu, anno 633 habitum, aliud fuisse Hispalense concilium ex concilio Toletano uI. anno  638 coacto, demonstratur. Inter acta huius concilii Toletani uI exstat exemplar iudicii inter Martianum et Habentium episcopus, in quo hec legimus: Dudum in concilio Hispalensi Martianus Astigitane ecclesie episcopus falsis criminibus exauctoratus ad uniuersalis presentis concilii confugit remedium purgandus, indignoque questu, ut iudicium damnationis sue retractaretur, est deprecatus. Iam enim in precedenti uniuersali concilio ex parte fuerat auditus et gradui tantum, et non loco restitutus, quoniam angustia temporis, ne ad plenum negotium suum uentilaretur, fuerat interceptum. Putant nonnulli indicari concilium u Toletanum, cui episcopus Astigitanus non interfuit, et in quo censent causam Martiani retractari cepisse. Sed cum precedens concilium, in quo Martianus ex parte  fuerat auditus, dicatur uniuersale, hoc est nationale, non potest intelligi esse concilium u, cui tantum quatuor et uiginti interfuerunt episcopi, et uicarii episcoporum, et unus metropolitanus, scilicet Eugenius episcopus Toletanus. Dicuntur quidem sacerdotes ex diuersis Hispanie prouinciis congregati: sed cum concilium erat nationale, Hispanie atque Gallie sacerdotes conueniebant, e quibus tres quatuorue aut quinque erant metropolitani. Oportet ergo ut intelligamus sermonem esse de concilio Iu Toletano, cui Isidorus prefuit et interfuit Habentius episcopus Astigitanus.

8. Defuncto Fulgentio post concilium Hispalense II successit Martianus, qui in quodam Hispalensi concilio exauctoratus fuit, subrogato Habentio, qui, ut modo dixi, concilio Iu Toletano suscripsit. Damnatus  ergo fuit Martianus in concilio Hispalensi, cui Isidorus tunc Ecclesie Hispalensis metropolitanus prefuerit, necesse est. In concilio Toletano Iu, ut ego interpretor, gradui suo, sed non loco restitutus fuit: ac propterea subscripsit Habentius Ecclesie Astigitane episcopus. Concilio Toletano u nullus episcopus Astigitanus interfuit: quippe uniuersale, seu nationale 146 concilium non fuit. In concilio Toletano u retractato iudicio, e sede Astigitane Ecclesie remotus fuit Habentius, atque Martianus restitutus, ita ut Habentius sub satisfactione penitentie apud Martianum retento honore subderetur: cum Habentii consilio et ope falsa contra Martianum crimina fuissent congesta.

 9. De iudicibus uero, sub quorum presentia Martianus deiectus uel depositus fuit, decernitur iudicasse, non astu, neque deprauando iudicium, sed fefellisse eos fallaciam testium Hidcirco et abentio et Martiano episcopis contra eos intercludi aditum appellationis. In his iudicibus uidetur comprehendi Isidorus iam defunctus; premittitur enim: Et quanquam maxima pars iudicum uite presentis iam habuerit excessum, etc. Sed neque certo colligi potest, Martianum Isidori calculo fuisse damnatum; ut enim Acta de Martiano narrare pergunt: Nec consonam ab ipsis iudicibus accepit sententiam, dum alii eum, ut ipsi confessi sunt, eo in tempore dixerint innocentem, alii proclamauerint culpabilem.

10. Quo autem anno Martianus in concilio Hispalensi  depositus fuerit, difficile est definire; sed cum anno 638 maxima pars iudicum Martiani iam decessissent, arguere possumus, Fulgentium Astigitanum episcopum post concilium Hispalense II, cui subscripsit, non diu superstitem fuisse; cuius successor Martianus post non multos annos, et fortasse circa annum 624 exauctoratus fuit. Concilio uI Toletano neque Martianus, neque Habentius subscripserunt. Iudicium inter utrumque a Florezio primum editum fuit, deinde recusum in Collectione conciliorum Hispanie, a Siluestro Pueyo ad iuris canonici corporis exemplum digesta. Concilio Toletano Iu Habentius loco trigesimo octauo subscripsit, post quem alii 24 episcopi subscripserunt; id arguit, multos ante annos Habentium sedem Astigitanam, expulso Martiano, obtinuisse. Nam in subscriptionibus ordo  antiquitatis plerumque seruabatur.

11. Prefuit etiam Isidorus concilio Toletano Iu, anno 633, quod fuit nationale, et omnium Hispanie conciliorum celeberrimum, ac magne in uniuersa Ecclesia auctoritatis. De quo ita Baronius ad ann. 633, n. 68: Prefuit S. Isidorus, Hispalensis episcopus, primus ordine recensitus, et in subscriptionibus episcoporum ceteris prelatus. Ex quibus dubitare minime liceat, fuisse 147 idem concilium eiusdem Isidori nobilem partum probe formatum, ceterorumque episcoporum sententiis exornatum. In eamdem fere sententiam descendit Florezius tom. IX, pag. 196, qui Isidorum prefuisse ait, quod ceteris metropolitanis antiquior esset, non quod, ut uult Cellierius, doctrina ac sanctitate alios precelleret. Isidorus Pacensis  solum refert, quod Sisenandus hoc concilium celebrauit, constante adhuc Hispalensi Isidoro episcopo uel in multis iam libris fulgente mirifice. Mabillonius, tom. I Annal. Benedict., pag. 361, addit, S. Isidorum auctorem fuisse canonum huius concilii Toletani Iu.

12. Sisenandus, qui Suintilani regno exuto successerat, ut imperium suum confirmaret, conuocauit totius gentis et omnium prouinciarum synodum. Postremum igitur caput, quod est 75, ita incipit; Post instituta quedam ecclesiastici ordinis, uel decreta, que ad quorumdam pertinent disciplinam, postrema nobis cunctis sacerdotibus sententia est pro robore nostrorum regum, et stabilitate gentis Gothorum pontificale  ultimum sub Dei iudice ferre decretum. Subscripserunt sexaginta nouem partim episcopi, partim uicarii episcoporum; ac primo loco: Ego Isidorus in Christi nomine Ecclesie Hispalensis episcopus metropolitanus subscripsi. Quinto loco: Iustus ecclesie Toletane metropolitanus subscripsi. Quinquagesimo quarto loco: Braulio Cesaraugustane Ecclesie episcopus subscripsi.

13. Hoc porro concilium est in quo Isidorum Hispanie euersionem auctores continuationis Chronici Isidori sub Ildefonsi nomine et uite S. Isidori predixisse ferunt. Eadem prophetia in Actis uberioribus translationis corporis S. Isidori apud Bollandianos exponitur. Antiquiores silent. Tamayus in Martyr. Hisp. censet, non fuisse eam ueram predictionem,  sed prudentem sapientis hominis coniecturam. Loaisa in dissertatione de primatu Ecclesie Toletane, quam in Concil. Hisp. post decretum Gundemari anno 610 inseruit, Iustum metropolitam Toletanum huic concilio prefuisse affirmat § 3, sed addit: Non desunt qui affirment, Isidorum apostolice sedis legationem in hoc concilio obiisse, eidemque prefuisse. Atqui ipse Loaisa primum locum in subscriptionibus Isidoro tribuit. Unde ergo colligere potuit, Iustum prefuisse?

14. Ex epistolis Braulionis arguo, Isidorum cuidam synodo interfuisse, uel prefuisse etiam, in qua Sintharii cuiusdam causa 148 agitata est: siquidem in epistola, que incipit. O pie, Domine, sic Braulio Isidorum alloquitur: Suggero sane, et omnimoda supplicatione deposco, ut librum Etymologiarum, quem  iam, fauente Domino, audiuimus consummatum, promissionis uestre memores seruo uestro dirigere iubeatis: quia, ut mihi sum conscius, magna ibi ex parte serui tui postulatione sudasti. Et ideo in me primum existe munificus: sic in sanctorum celibus et felix habearis, et primus. Gesta etiam synodi, in qua Sintharius examinis uestri igni, etsi non purificatus, inuenitur tamen decoctus, queso, ut uestro instinctu a filio uestro domino rege nobis dirigantur cito. Nam et nostra eius sic flagitauit gloriam suggestio, quia multum in concilio pro inuestiganda opus est ueritate. In exemplari editionis Bigneane bibliothece uaticane ad uerba Sintharius examinis uestri, uel, ut ibi mendose editum est, Sintaurius exanimis uestri, nota hec ms. appicta legitur: in qua sit thesaurus, examinis uestri, etc. Sed retinendum est Sintharii proprium nomen, quod pleraque  exemplaria confirmant, et inter Hispanos inauditum non esse, ex conciliis Hispaniensibus constat.

15. Huiusmodi concilium, in quo Isidori doctrina et uirtus contra Sintharium tantopere effulsit, non fuit certe concilium Iu Toletanum anno 633 habitum; non solum quia in eius gestis nichil de Sinthario legitur; sed etiam quia epistola Braulionis longe ante id temporis scripta fuerat, ut nunc exponam. Braulio ab Isidoro petiit librum Etymologiarum, quem audierat consummatum. Post aliquot annos, ut uidetur, Braulio rursus librum Etymologiarum postulauit alia epistola, que periit, ut colligitur ex epistola Isidori: Quia te incolumem, etc., ubi Isidorus ait: Non fui dignus  tua perlegere eloquia: statim ut accepi pittatium tuum, puer regius ad me uenit: dedi cubiculario meo illud pittatium, et confestim ambulaui ad principem, ut postea perlegerem, et rescriberem. Reuersus e palatio regis non solum scripta tua non inueni, sed etiam quidquid aliud in chartis fuit, periit.

16. Tunc longiorem epistolam rescripsit Braulio, ubi ait: Septimum, ni fallor, annum tempora gyrant, ex quo me memini libros a te conditos Originum postulasse, et uario diuersoque modo presentem uos me frustratum esse, et absenti nichil inde uos rescripsisse, sed subtili dilatione MODO necdum esse perfectos, 149 MODO necdum scriptos, MODO meas litteras intercidisse, aliaque multa opponentes, ad hanc usque diem peruenimus, et sine petitionis effectu manemus. Hec scribebat  Braulio ante annum 633; nam hoc anno concilio Iu Toletano subscripsit Audax Tarraconensis episcopus; et Braulio litteras dedit, cum sedes Tarraconensis per obitum predecessoris Eusebii uacaret. Itaque synodus contra Sintharium anno 625, aut ante uidetur celebrata.

17. Quisnam autem est hic Sintharius? et quenam eius causa? Nihil sane hac de re inuenio, nisi quod concilio Egarensi anno 614 undecimo loco subscripsit Sintharius episcopus. Nonnulli suspicantur, hunc Sintharium qui concilio Egarensi subscripsit, esse Sisaldum Empuritanum episcopum, qui concilio Iu Toletano interfuit. Sed cum in Braulionis epistola Sintharii nomen occurrat, nichil est cause cur non eodem modo in subscriptionibus concilii  Egarensis Sintharium legamus.

18. Cellierius tom. XuII aduertit, sermonem esse non posse de episcopo Syro ad fidem catholicam in concilio Hispalensi II conuerso, neque locum esse suspicandi Gregorium Sintharium appellatum: nam Braulio de Sinthario loquitur, qui decoctus, siue conuictus fuerit, non tamen purificatus, siue ad bonam frugem conuersus. Si Sintharius, addit, est Suinthila, rex Gothorum intelliguntur Acta esse concilii Toletani Iu, in quo Suinthila anathemate perculsus fuit. Hanc suspicionem cum alia, tum ratio temporis excludit. uerius credi potest, Sintharium uocatum episcopum illum Cordubensem, de quo Isidorus in epistola ad Helladium Toletanum, ceterosque qui cum eo erant adunati, episcopos: uestram sanctitatem  deposcimus, ut idem lapsus sancto cetui uestro presentatus, agnito a uobis confessionis eloquio, synodali sententia a gradu sacerdotii deponatur. Etsi autem Padilla, Histor. Eccles. cent. uII, c. 32, et Gomezius brauus in Episc. Cordub., p. 72, uehementer dubitant, an ea epistola uere sit Isidori, tamen Florezius pag. 254, tom. IX, eos refellit, quod disciplinam ecclesiasticam illorum temporum ignorantes, eam epistolam primatum Ecclesie Toletane arguere aliquo modo posse existimauerint. ualidioribus argumentis eamdem epistolam oppugnare aggressus fuit Hernandezius, que cap. 74 discutiemus. Riscus, tom. XXX Hisp. Sacr., pag. 154, existimat epistolam Braulionis paulo ante concilium Iu 150 Toletanum  scriptam, ad quod paratus Braulio lectione concilii Hispalensis contra Gregorium accedere uolebat. Sed, ut dixi, id sustineri nequit, neque simile uero est, Braulionem post tot annos gesta synodi Hispalensis II ignorasse, aut a rege petere debuisse. Suspicari demum aliquis possit, an Braulio eo nomine Martianum, de quo supra, exauctoratum intellexerit. Tunc coniectura addi poterit, pro Sintharius legendum Centaurus: ita enim appellari solebant clerici, qui curis secularibus nimium immiscebantur.

19. In epistola Isidori, qua Braulioni respondet et ait se Codicem Etymologiarum misisse, scilicet dum sedes Tarraconensis uacaret, alterius concilii mentio occurrit, ad quod Isidorus uocatus fuerat. Ita enim refert Isidorus: Tue sanctitatis epistole me in urbe Toletana inuenerunt: nam permotus fueram causa concilii.  Sed quamuis iussio principis in itinere positum remeare me admonuisset, ego tamen, quia propinquior eram presentie ipsius, quam regressioni, malui potius cursum itineris non intercludere. uidetur hoc concilium indictum fuisse, et mox suspensum: ac fortasse quod postmodum celebratum fuit anno 633, scilicet concilium Iu. Toletanum, ante id tempus rex celebrari uoluerat, quod certis de causis in aliud tempus distulit. In eiusdem concilii locum Braulio conuenire debuerat; sed cum rex sententiam mutasset, Isidorus, qui Codicem Etymologiarum Braulioni offerendum attulerat, de itinere ad ipsum remisit.

20. Ita enim ait: Codicem Etymologiarum cum aliis Codicibus de itinere transmisi, et licet inemendatum  pre inualitudine, tamen tibi modo ad emendandum statueram offerre, si ad destinatum concilii locum peruenissem. Libentius legerem peruenisses: nam Isidorus, qui cursum itineris non interclusit, ad destinatum locum uidetur peruenisse, quamuis concilium celebratum non fuerit. Hoc Isidori ad urbem Toletanam iter ad annum 631 circiter referri potest. Braulio diaconum suum commendauerat ad episcopatum Tarraconensem tunc uacantem. Respondet Isidorus: De constituendo autem episcopo Tarraconensi non eam, quam petisti, sensi sententiam regis; sed tamen et ipse adhuc ubi certius conuertat animum illi manet incertum. Florezius, tom. XXu Hisp. sacr., Eusebium Tarraconensem antistitem ad annum circiter 632 fuisse coniicit; cui anno 633 iam Audax successerat.



151 CAPUT XXII. An pallium a pontifice Romano ad Isidorum transmissum fuerit. An primatum Hispanie Isidorus tenuerit, an pontificis Romani uices in Hispania gesserit.


1. In lectionibus antiquis Officii sanctorum Hispanie asseritur, S. Gregorium Magnum electionem Isidori in episcopum Hispalensem confirmasse, eique pallium in Hispaniam misisse. In lectionibus Breuiarii Romani hoc ipsum ita effertur: Eiusque electionem S. Gregorius Magnus nedum auctoritate apostolica confirmasse, sed et electum transmisso de more pallio decorasse, quin etiam suum et apostolice sedis  in uniuersa Hispania uicarium constituisse perhibetur. Auctor uite pallium et primatus honorem Isidoro a Gregorio concessum confirmat. Auctor Continuationis Chronici Isidori lib. III Chronicorum Luce Tudensis sic breuiter: Primatie dignitate florens, et Romani pape in Hispaniis uices gerens. Narrat deinde sub Theodisclo apostata, successore Isidori, dignitatem primatie translatam fuisse ad Ecclesiam Toletanam.

2. Harum rerum omnium auctores seculo XIII antiquiores non habemus. Quod attinet quidem ad pallium certe ex moribus nostris tempora antiqua metiri non debemus. Nostris quidem temporibus pallium omnibus archiepiscopis mittitur: olim res aliter se habebat. S. Gregorius Magnus l. uII, epist. 5, sic  profert: Prisca consuetudo obtinuit, ut honor pallii nisi exigentibus causarum meritis, et fortiter postulanti dari non debeat. Atque eum honorem precipue obtinebant qui ad limina Apostolorum ueniebant. Deinde pallium mitti cepit per legatos sedis apostolice, ac denique per procuratores, ut nunc fit, qui instanter, instantius, et instantissime in consistorio a summo pontifice pro archiepiscopis pallium expetunt, ut nunc pro omnibus archiepiscopis fieri solet. Auctores qui de pallio agunt innumeri sunt. Inter recentiores uideri potest dissertatio P. Ioan. Laurenti Berti in eius prosis uulgaribus pag. 273, repetita in collectione Zaccariana dissertationum Italica lingua tom. IX, pag. 223: Sopra l'argomento prescritto dell' antichita del pallio, e se qià si concedeua a' soli metropolitani

 152 3. Quamuis Isidorus metropolitanus fuerit, atque ob singularia merita honore pallii dignissimus, tamen non illico argui certo potest, eum pallium siue a S. Gregorio, siue ab alio pontifice accepisse. ualde tamen probabile censeo, Isidorum honore pallii non caruisse. Aliquando enim uidentur ipsi pontifices Romani pallium misisse etiam non petentibus, si aliunde eximia uirtutum et doctrine laude eminerent. Gregorius Magnus, cum pallium Leandro misit, petitionis non meminit, l. uII, epist. 126: Preterea ex benedictione beati Petri apostolorum principis pallium uobis transmisimus, ad sola missarum solemnia utendum. Quo transmisso, ualde debui, qualiter uobis esset uiuendum, admonere; sed locutionem supprimo,  quia uerba moribus anteitis. Et in epist. seq. ad Recaredum regem Hispanie: Reuerendissimo autem fratri, et cepiscopo nostro Leandro pallium a beati Petri apostoli sede transmisimus, quod et antique consuetudini, et nostris moribus, et eius bonitati, atque grauitati debeamus. Hec satis innuunt, nullam precessisse Leandri nomine petitionem pallii. Credibile ergo est, Isidorum, cuius doctrina, et uite sanctitas omnium admirationem excitauerant, pallium a Romano aliquo pontifice, etiam si non postulauerit, habuisse.

4. Potest huc etiam referri quod concilio Toletano Iu prefuerit, cui quinque alii metropolitani interfuerunt, scilicet Selua Narbonensis, Stephanus Emeritensis, Iulianus Bracharensis, Iustus Toletanus Audax Tarraconensis. Hoc ipsum argumento esse  potest, quod primatum Ecclesie Hispane obtinuerit, uicesque Romani pontificis gesserit. Fabulosa certe est narratio de Theodisclo, siue Theodisto episcopo Hispalensi, S. Isidori, siue, ut alii uolunt, Honorati Hispalensis episcopi post S. Isidorum successore; quo in exsilium misso, dignitas primatus ex Hispalensi ad Ecclesiam Toletanam translata fuerit, quod preter pseudo-Ildefonsum in continuatione Chronici Isidori refert etiam Rodericus Toletanus lib. II, cap. 21. Nic. Antonius lib. u, cap. 3, n. 70, de S. Isidoro loquens ita habet: Confirmasse uero eius in episcopum electionem, atque eumdem in sedis apostolice legatum, et primatem creasse Gregorium papam, uereor, ne absque sufficienti fundamento in breuiario quodam apud Caietanum, pag. 14, Gonzal. in Theatr. Hisp.,  Tamayum 14 Apr., et a Luca Tudensi Chron. l. III, in princ. et uita 153 Isidori scriptum sit. Demus tamen postremum hoc breuiariis nostratibus, et natali loco Hispali, quod et Baronius admisit ad annum 636. Cum autem Nicol. Antonius agit de epistola Isidori ad Helladium ceterosque episcopos cum eo congregatos, ut de causa episcopi Cordubensis, in crimen carnale delapsi, cognoscerent, addit posse hinc aliquo modo colligi, apostolicam delegationem siue primatis iura Isidoro concessa.

5. Nihil aliud habuit Nicol. Antonius, quod pro patria sua Hispali proferret. At Baronius ex pseudo-Ildefonso in Chronicis Luce Tudensis narrationem sumpsit tam de primaria dignitate, et Romani pontificis uicariatu in Hispania, quam de successione et  heresi Theodiscli, et translatione primarie dignitatis ab Hispalensi ad Toletanam Ecclesiam cum Nic. Antonius totam de Theodisclo historiam commentitiam existimet. Hec Tudensis, inquit Baronius, quem exscriptum ex prototypo nobis concessit Franciscus Pegna mei amantissimus rote auditor. Baronius uocat Theodiscum, et uerba de primatu Isidori sic exscribit: Primaria dignitate florens, et Romani pape in Hispania uicem gerens. Et postea: Tunc temporis dignitas, primatus translata est ad Ecclesiam Toletanam. Hanc ipsam fabulam de Theodisclo sibilo explodit Aguirrius in Collect. concil. Hisp., tom. I, pag. 85 et seqq., dissert. 4, excursu 7, cuius hic titulus: Quisnam fuerit interpolator, et uitiator earumdem epistolarum , an fortasse Theodisclus  successor S. Isidori, in episcopatu Hispalensi? Profertur et expenditur testimonium nomine S. Ildefonsi Toletani ea de re a Luca Tudensi editum. uerum ostenditur, illud esse aut supposititium, aut ualde suspectum.

6. Nonnulli contendunt, primatum ecclesiarum Hispanie iam olim penes metropolitanum Hispalensem resedisse, quod inde confirmant, quia Simplicius Romanus pontifex Zenonem antistitem Hispalensem uicarium suum constituit, et Hormisda Sallustio episcopo Hispalensi uices suas in prouinciis Betice et Lusitanie commisit. Que tamen minime euincunt, sedi Hispalensi aut ex antiqua consuetudine, aut ex priuilegio aliquo pontificio annexum fuisse primatum  Hispaniarum, et uicariatus pontificii honorem. Quod autem pro S. Isidoro peculiari ratione addunt, eum a Braulione uocari episcoporum summum in titulo epistole, que incipit: 154 O pie domine, etc., id ad Isidori summam uirtutis scientieque laudem potius referendum est, quam ad dignitatem aliquam, qua ceteros episcopos anteire intelligatur. uel etiam innuit Braulio, iam tum Isidorum conciliis preesse solitum; sic enim in ipsa epistola habet: Et ideo in me primum existe munificus: sic in sanctorum cetibus et felix habearis et primus. Gesta etiam synodi, in qua Sintharius examinis uestri igni, etsi non purificatus, inuenitur tamen decoctus, queso, ut uestro instinctu a filio uestro domino rege nobis dirigantur cito. Nec multum dissimile est quod in alia epistola que incipit,  Solet repleri, ita de Isidoro Braulio loquitur: Speciali quoque gratia fretus speciali domino, in quo uires Ecclesie consistunt, suggero, etc.



CAPUT XXIII. Isidorus an Romam ad pontificem siue ad concilium aliquando uenerit. Liber de Ordine creaturarum an sit Isidori.

1. Primus prodigiosus Isidori ad urbem Romam aduentus, qui a nonnullis narratur uel fingitur, indicatus fuit cap. 18. Nunc agendum est de itinere eius, ut dicunt, ad concilium generale Rome coactum. In Breuiariis ueteribus Hispanie sic legimus: Fuit denique Isidori tanta doctrine ac sanctitatis opinio, ut coacto concilio generali ultro fuerit a pontifice maximo uocatus. Ubi mirum est, quantum ponderis  et auctoritatis habuerit in singulis rebus Isidori sententia apud pontificem et omnes prelatos. Fusius hec in uita Isidori, auctore canonico Legionensi; ubi annotant Bollandiani, potuisse esse aliquod non publicum, siue solemne concilium, qualia duo Rome fuerunt anno 601; ac reuera auctor uite minime indicat fuisse concilium generale; imo innuit, Isidorum ex Hispania ad concilium euocatum non fuisse, sed de eo euocando tunc cogitatum, cum Isidorus presens Rome adesset, ut eius consilio synodalia acta dirigerentur.

2. Nic. Antonius in aliquo Breuiario uidetur legisse, Gregorium Magnum fuisse eum pontificem qui Isidorum euocauit, ut concilio Romano interesset. Concludit autem, hec probabili ratione 155 carere,  cum S. Gregorii postremis annis, quibus equalis fuit Isidorus, atque item eiusdem successorum Sabiniani, Bonifacii III, Bonifacii Iu, Deusdedit, Bonifacii u, et Honorii I, sub quo exstinctum est lumen hoc Hispaniarum, temporibus non ullum generale concilium in urbe celebratum fuerit, quo debuerit euocari presul Hispalensis. At hec probare quidem possunt, falsum esse adiunctum de concilio generali quod in lectionibus antiquis reperitur; interpretationem autem Bollandianorum de synodo non publica, siue solemni, non debilitant.

3. Tamayus in Martyrol. Hisp. allegat peruetusta Hispanie Breuiaria, Abulense, Compostellanum, Seguntinum, Turiasonense, Oscense, Cesaraugustanum,  et alia, quibus narratur Isidorum a Gregorio Magno Romam ad concilium generale uocatum, et Isidori consiliis acta feliciter fuisse expleta. Id non constare addit Tamayus; de causa uero itineris Romani agere ait Ambrosium Morales l. XII, c. 21. Marianam l. uI, c. 7, et Padillam Centur. uII, c. 22.

4. Quoniam uero hoc iter Romanum Isidori monumentis seculo XII non antiquioribus tantum innititur, inquirendum est an istiusmodi narratio coniectura aliqua iuuari possit.

5. Omitto nunc, quod alio loco dicam, fuisse qui crederent, Isidorum, dum Roma in Hispaniam regrederetur, diem extremum obiisse Bononie; cuius etiam corpus in Celestinorum eiusdem urbis ecclesia requiescat. Nam nostri scriptores, qui Romanum Isidori  iter narrant, cum in Hispaniam reuertisse atque Hispali uitam cum morte commutasse confirmant. Istiusmodi autem peregrinationis uestigium aliquod exstat in libro de Ordine creaturarum, qui S. Isidori nomen prefert. Eum edidit Acherius, siue mauis, Dacherius aut D'Acherius, in suo Spicilegio e ms. Codice non procul ab Isidori euo exarato Remensis Benedictini monasterii S. Remigii. Nuncupatur liber Braulioni episcopo urbis Rome. Coniectura Henschenii in commentario preuio ad uitam Isidori est, legendum Bonifacio episcopo urbis Rome. Cum autem auctor operis eum, cui librum nuncupat, presentem alloqui uideatur, et se in patriam festinare dicat, hinc arguitur Rome aliquando uersatum fuisse Isidorum sub aliquo e Bonifaciis, qui seculo uII  ineunte Romanam sedem tenuerunt.

6. Tria tamen hoc loco extricanda sunt: primum an liber de 156 de ordine creaturarum Isidoro sit adiudicandus; deinde an retinendum sit in titulo nomen Braulionis, an reponendum nomen Bonifacii; tum an recte colligatur, Isidorum Rome presentem fuisse, si constiterit, librum ab eo esse scriptum, et ad Bonifacium Romanum pontificem directum. De libro eiusmodi Bellarminus, Caueus, Placcius aliique presertim antiqui bibliographi omnino tacent. Alii, ut Fabricius in Biblioth. med., nichil definiunt. Acherius, Henschenius, Dupinius, Cellierius, stylum Isidorianum in eo opere agnoscunt; Nic. Antonius stylum eui Isidori dicit, sed quedam de igne purgatorio notat que non omnino ipsi arrident. In nouissima editione  Matritensi Operum S. Isidori pretermissus fuit liber de Ordine creaturarum, quia, ut ait auctor prologi, uel spurium opus est, uel nimium suspectum. At Bayerius in not. ad Biblioth. uet. Hisp., Nihil moramur, inquit, hoc opus Isidoro ascribere, reclamante licet nouissime editionis Matritensis prologo. Zaccaria in conspectu editionis Operum Isidori, quam meditabatur, dubius herebat, an Isidoro id opus tribui possit. uir in primis doctus, qui prefationem ad opera Isidori, cap. 38, exscribendam, parauerat, multis ostendit, fetum genuinum Isidori eum librum uideri, neque obstare propugnat que in eo de origine animarum deque igne purgatorio leguntur.

7. Expendamus uetera exemplaria: Codex ab Acherio  indicatus, quo Isidoro liber de Ordine creaturarum ascribitur, uetus erat, nec procul ab Isidori euo. Bayerius testatur, in peruetusto Escurialensi Codice seculi summum uIII ineuntis, lit. R, plut. 2, n. 18, haberi Isidori de Ordine creaturarum librum unum. Non explicat an in epigraphe addatur Braulioni episcopo urbis Rome. Idem Bayerius uidit aliud eiusdem operis exemplum in Escurialensi codice lit. E, plut. 4, num. 13, seculo, ut uidetur, XIII exarato, sed ex antiquiore alio et plane Gothico descripto, ut liquet e frequentibus quibus respersus est gothicismis. Nullam epigraphem refert, sed notat perorationem siue nuncupationem operis aliquanto uberiorem esse ea quam Acherius edidit, atque ita concludi: Benedictus Deus, qui finem laboris condidit. Explicit Ysidorus de Ordine  creaturarum. Rodriguezius, tom. II Bibl. Hisp., p. 326, existimat Codicem seculo XIu scriptum. Addit, esse membranaceum, in 8o, titulis capitum, litteris initialibus et indice rubris, recentiori 157 inscriptione, B. Isidorus de Ordine creaturarum. Et homilie super, Missus est angelus Gabriel. Opus incipit, De Ordine creaturarum uniuersitatis dispositio bifaria ratione debet intelligi. Homilie incipiunt, Scribere me aliquid et deuotio iubet, etc. Desinunt, octauam Beate resurrectionis etatem, in qua cum Domino perenniter regnabunt . . . Sunt imperfecte et mutile, neque, ut ego puto, Isidoro in Codice ascribuntur.

8. Bandinius tom. III Codicum mss. Lat. Florent. bibl. Gaddiane, plut. 89, Cod. 31 membran. seculi XII, num. 1, exhibet: Isidori de Ordine creaturarum  liber. Incipit: Uniuersitatis dispositio: desinit: Scientie conditoris reseruemus. Aduertit Bandinius, hunc librum de ordine creaturarum ad Braulium episcopum urbis Rome editum fuisse a Dacherio, ubi uersibus 39 longior est. Et in ima pagina notat, Isidori opera mss. uti exstantia in bibliotheca Gaddiana, memorare Iac. Gaddium de Script. non ecclesiast., tom. I, pag. 263. Quod autem liber hic Braulio episcopo urbis Rome directus fuerit, non ex Codice Gaddiano, ut ego puto, sed ex Acherio siue Dacherio Bandinius didicit. Siquidem amicus meus Rochus Menchaca a me rogatus, ut titulum operis attente inspiceret, meque de eo certiorem redderet, respondit, initio rubricam hanc esse: Incipit liber Isidori de Ordine creaturarum: et in fine: Liber Isidori de  Ordine creaturarum explicit. In Catalogo ueteri monasterii Bobiensis seculo X, ut uidetur, descripto apud Muratorium tom. III Antiq. Italic. medii eui, pag. 818, inter libros Isidori antiquioris bibliothece refertur Liber de Ordine creaturarum; et nescio, an huc pertineat quod mox commemoratur liber Canonum I, in quo habetur Ysidori de Ordine rerum. Ita etiam inter ueteres libros monasterii Fuldensis, et S. Nazarii in Laurissa exstabat Liber Isidori de Ordine creaturarum in uno Codice, ut cap. 46 ex catalogis antiquissimis dicam.

9. S. Martinus Legionensis, serm. 2 de aduentu Domini, p. 27, tom. I librum de ordine creaturarum Isidoro adiudicat; sic enim refert: Unde Hispaniarum  doctor Isidorus illud Isaie exponens ait: Post iudicium uel laboris sui mercedem percipiet. Unde propheta: Sol lucebit septempliciter, etc. Doctissimus editor obseruat, hec a S. Martino contexta esse ex Magistro sententiarum lib. Iu, dist. 48, § Putant quidam, qui ex cap. 5 libri de ordine creaturarum ita 158 Isidorum locum Isaie exposuisse arguit. Addit, merito dubitari num liber eiusmodi de Ordine creaturarum sit Isidori, neque aliud eo loco legi, nisi hanc sententiam: Cum . . . sancti pro mercede sui laboris . . . fulserint, sicut sol iustitie . . . tunc et ipsi corporeo huic soli pro mercede sui ministerii . . . in septuplum fulgoris rutilatio restituetur. Rursus Martinus Legionensis idem caput u libri de Ordine creaturarum excitat serm. 2 de Resurrect. Domini, p. 411, tom. II his  uerbis: Unde ait egregius doctor Isidorus: In die illa non ueniet ad occasum sol, nec luna, sed in ordine suo stabunt, quo creati sunt: ne impii in tormentis sub terra positi eorum luce fruantur. Iterum editor ex Magistro sententiarum dist. 45, lib. Iu hec erui obseruat. Colligamus igitur, librum de Ordine creaturarum pro Isidoriano a Magistro sententiarum habito fuisse, Martino Legionensi uel approbante, uel non dissentiente.

10. Acherius, qui, ut diximus, e ms. Codice Remensi hunc librum edidit, in ora monuit, se reperisse eum citari ab Aenea episcopo Parisiensi in tractatu contra Grecos, sed sub alio titulo, nempe Isidorus in Fide catholica. Nic. Antonius ueretur, ne id potius referendum sit ad libros de Fide catholica  contra Iudeos ad sororem Florentinam directos. Opus contra Grecos Aenee Parisiensis, qui seculo IX floruit, editum fuit ab ipso Dacherio tom. uII Spicil. In eo reperio, Isidorum laudari ex libris de Officiis ecclesiasticis, ex libro Differentiarum, ex libris Etymologiarum et Sententiarum; sed non inuenio eum citari ex libro de Ordine creaturarum sub titulo de Fide catholica, ut Dacherius in prefatione ad hunc librum asseruerat, neque ex libro de Fide catholica aduersus Iudeos, ut Nic. Antonius suspicabatur.

11. Ceterum cum stilus operis de Ordine creaturarum Isidorum sapiat, ut grauissimi uiri consentiunt, et ueterrimi Codices illud Isidoro clare ascribant, tenendum est, ab Isidori manu prodiisse, nisi quid  aliud obstet. Opponitur solum, quod liber in Codice Remensi dicatur directus Braulioni episcopo urbis Rome. Mihi quidem non liquet, an hoc ipsum in aliis mss. Codicibus ita exprimatur, et in Codice Florentino Gaddiano omnino ea uerba desunt ad Braulionem episcopum urbis Rome, uti etiam in Codice Escurialensi. Sed etiamsi alii Codices in hac nuncupatione cohereant, ea minime euincit, opus non esse S. Isidori. Potuit enim ab alio esse addita sine ullo 159 fundamento, potuit cum aliquo. Cum operum inscriptiones in mss. plerumque mendosissime sint, ex difficultate huius inscriptionis non debet Isidoro abiudicari opus quod multis in locis illi aperte adiudicatur. In Codice Ottoboniano 404, opus Etymologiarum  Ambrosio dicitur dedicatum; Ambrosio enim scriptum reperio pro Braulioni. In Codice uero Ottoboniano 477, Braulionis nomen non semel sola prima littera B indicatur, quamuis in hoc Codice alicubi totum Braulionis nomen expressum legatur.

12. Duobus autem modis explicari potest epigraphe ab Acherio edita, uel ita ut omnia eius uerba retineantur, uel ita ut pro Braulioni legamus Bonifacio. Si retineatur Braulionis nomen, tunc extricandum est qua ratione Cesaraugusta, cuius urbis Braulio episcopus erat, dicatur Roma; nam Acherius explicationis gratia addidit, urbis Rome, hoc est Cesarauguste. Nic. Antonius multus est in hac controuersia explicanda. Summa rerum hec est. Forum Iudicum, siue liber legum Gothicarum in proemio tom. III  Hisp. Illustr. meminit urbis Rome in Hispania; ita enim appellatur, ut uidetur, regia curia. Cixila in uita S. Ildefonsi sedem Romuleam de Toleto dixit. Nempe sicut in monumentis ecclesiasticis Hierusalem ab Hispanis queuis ecclesia metropolitana dicebatur, ut cap. 21 obseruatum fuit, ita in profanis regia urbs quelibet antonomastice, siue per excellentiam Roma uocabatur.

13. Sed cum Cesaraugusta tempore Gothorum nunquam urbs regia fuerit, inscriptionem eam ad Braulionem urbis Rome episcopum merito a Dacherio in proemio ad lectorem primi uoluminis Spicilegii haberi suspectam ait Nic. Antonius, nisi dixeris, eas quoque urbes que aliqua Rome urbis prerogatiua siue sacra, siue profana quandoque functe essent,  secunde, siue alterius Rome appellationem promeruisse: ut in epitaphio Iuonis cardinalis apud Treuiros sepulti: Rome secunda mihi dedit exsequias uenerandas, apud Browerum lib. XIu Annal. Treuirensium. Sic Gerardus, cap. 6 de Miraculis S. Adelhardi: Exinde huiuscemodi fama ita longe lateque cepit uulgari, ut Corbeia  merito duceretur altera Roma appellari. Exemplum aliud de urbe Turonensi, secunda sede Romane urbis, Mabillonius affert in suis Analectis pag. 16. Hanc ipsam interpretationem de urbe Roma, hoc est Cesaraugusta, tuetur Florezius tom. u Hisp. Sacre, p. 512, n. 15.

160 14. Reponit Bayerius in not. ad Bibl. uet. Hisp., has meras esse diuinationes, et, si libere philosophari  licet, ineptias ineptissimas. Continuator Hispanie sacre, Riscus, tom. XXX, tract. 66, cap. 3, n. 21, simili modo probat, nunquam Cesaraugustam dictam fuisse Romam, et opus de ordine creaturarum non ad Braulionem, sed ad Bonifacium Romanum pontificem esse directum; addit, non esse opus Isidori, tanquam ex sententia Bollandianorum, secutus, opinor, Florezium, qui tomo IX, pag. 197, a sententia quam tom. u amplexus fuerat recedens, preferendum esse dixit Bollandianorum iudicium, qui id opus Isidori esse non assentiuntur. uerum Bollandiani coniiciunt pro Braulione legendum esse Bonifacium, et subiungunt: Nos propria coniectura nichil hic definimus: quibus non uacauit totum illud  opusculum attentius legere. Mihi sane nullo modo placet, ut titulus episcopi urbis Rome, qui ubique tanquam proprius Romano pontifici tribuitur, Braulioni applicetur, ac multo minus a S. Isidoro.

15. Preterea urgent alie rationes, quas Bayerius exponit, ne opus de Ordine creaturarum Braulioni ab Isidoro credatur nuncupatum. Non enim Braulio tante auctoritatis uir erat, cui Isidorus tam reuerenter ac demisse opusculum nuncuparet: quem uenerabilem Patrem appellaret, cuius timor inuidos garrientesque in officio contineret, cuius auctoritatem commendaret, erga quem suum obsequium, obedientiam, uenerationem, sepe profiteretur. Alio certe stylo Isidorus Braulionem alloqui solet, scilicet ut senex iuuenem, ut magister discipulum, quamuis fortasse  Braulio sub Isidori disciplina non uixerit. Maxime ergo probabilis est ac propemodum necessaria Henschenii coniectura, pro Braulione reponendum esse in operis inscriptione Bonifacium. E tribus autem Bonifaciis, Romanis pontificibus seculo uII ineunte, Bonifacius u presertim esse potuit, cui Isidorus opus suum ab eo consultus dedicauerit; nam ille ab anno 617 ad annum 625 pontificatum tenuit: quo tempore iam Isidori nomen et doctrina ubique sese diffuderat.

16. Statuamus igitur, librum de Ordine creaturarum et Isidori opus esse, et Bonifacio Romano pontifici nuncupatum. Certusne erit hoc pacto accessus, Isidori ad urbem Romam? Bayerius concludit, uix locum ambigendi de Romano Isidori itinere superesse.  uerba enim hec clara sunt: Domini suffragio armatus ad patriam festinare 161 tutus utroque latere curabo. Isidorum autem in Urbe diu mansisse colligit ex opusculi labore non extemporali, neque uulgari, nisi eum in patria susceptum dicimus. Equidem in hanc ipsam sententiam propendeo, cum uideatur hec esse uetus in Hispania traditio, in uita Isidori et Breuiariis antiquis repetita. uereor tamen, ne in alium sensum uerba nuncupationis detorqueri ualeant. Allegorice enim auctor operis loquitur: Mee paruitatis obedientiam placido pectoris tui portu recipere non dedignare, et contra garrientium instabiles fluctus tue timore [Forte temone] auctoritatis presentis opusculi nauiculam non te pigeat gubernare. Addit, se non curare inuidorum querelas: Contra quos,  ait, tue orationis scuto protectus, et dominico suffragio armatus ad patriam festinare tutus utroque latere curabo. Accipit ergo patriam pro portu, nisi hic etiam legere uelis ad portum festinare, etc. In Cod. Escurialensi est Domini cuius suffragio armatus: apud Dacherium Domini pergam suffragio armatus. Malo dominico suffragio. In Codice Florentino, qui seculi XII esse creditur, tota hec dedicatoria operis peroratio desideratur, ac fortasse in aliis Codicibus a posteriori manu adiecta est. Habeo uarias lectiones eius Codicis accuratissime collectas a u. C. Thoma de Andrade, siue Dendrade, sacerdote collegii Massiliensis sanctissimi Cordis Iesu, quas suo loco proferam. Opus ita absoluitur: scientie Conditoris reseruemus.  Liber Isidori de Ordine creaturarum explicitur.

17. Quod autem Nic. Antonius, ut dixi, quedam de statu animarum post mortem, ac de purgatorio igne in fine operis non omnino probanda esse censet, Bayerius in not. eiusmodi scrupulum abunde refellit. Plus nimio, inquit, meticulosum se prodit hoc loco Noster; cum, nisi uehementer ego fallor, plana sint omnia ac sine offendiculo. Caput 13 inscribitur de diuersitate peccantium, quo agitur de infidelibus, fornicariis, adulteris, auaris, etc. Caput 14 est de igne purgatorio, quo agitur de iis qui uiuentes pro Christo pauperes effecti, in labore et fatigatione perseuerant, quique persecutiones hominum propter iustitiam sustinent. Priores ait Isidorus iam iudicatos esse, neque  in iudicio surrecturos: posterioribus autem non modo regnum celorum in futura uita promitti, sed et in presenti donari. Hec scilicet sententia est: perfecte sanctitatis laude prediti homines uel in hac uita regnum Dei quodammodo preripiunt; contra impii homines et impenitentes conscientie stimulis 162 etiam uiuentes cruciantur. Hec fere loquendi ratio apud alios quoque Patres reperitur: scilicet iudicandos esse, qui neque pii sunt neque impii; nam iudicium in pios necessarium non est, in impios iam in hac uita peractum est.

18. Audi S. Hilarium enarrat. in psalm. I: Sunt enim aliqui inter impios piosque . . . Plures namque Dei metus in Ecclesia continet, sed eosdem tamen ad secularia uitia seculi blandimenta sollicitant . . . Impii  non manent, quia his Dei nomen in honore est: pii non sunt, quia que pietati sunt aliena sectantur . . . In eos ergo iudicium est, quod iam et in incredulos actum est, et in credentes non necessarium est. Confer notata a me in Prolegomenis ad Prudentium n. 179, et Constantium in Prefatione ad S. Hilarium § 7, pag. 69. Porro doctrina Isidori de igne purgatorio, cap. 14 libri de Ordine creaturarum, plane consentanea est dogmati catholico, et iis que ipse Isidorus tradit lib. I eccles. Offic., cap. 18, ut obseruat Cellierius in Isidoro, num. 38, qui coniecturam Bollandianorum de Braulionis nomine pro Bonifacio, ex prima littera B ab aliquo exscriptore supposito, comprobari dicit ex huius operis stylo, cum aliis Isidorianis operibus congruenti. Isidorus cit. c. 18 ostendit Ecclesiam catholicam  tenere, quibusdam fidelibus defunctis in altero seculo dimittenda peccata, et quodam purgatorio igne purganda. Eadem est doctrina in capitibus 27 et 28 libri II de Offic.; que tamen duo capita in nonnullis mss. et editis desunt. Ultima quoque sententia libri tertii Sententiarum, que in quibusdam editis et mss. desideratur, huc pertinet: Hic est Christiane miserationis affectus, ut pro unoquoque mortuo sacrificium Deo offeratur, etc. Sed uerba cap. 18 libri I Offic. clarissima sunt, et certo ab Isidoro ex Augustini Enchiridio ad Laurentium cap. 110 deprompta.



CAPUT XXIu. Commentum de Isidoro episcopo exsule, et de Gordiano  in eius locum intruso. Catalogus episcoporum ueterum Hispalensium.


1. Aegidius Gonzalez in Theatro Hispalensis Ecclesie, pag. 27, Tamayus in Martyr. Hisp. ad diem 4 Aprilis, et alii narrat Isidorum aliquandiu Malace exsulem uixisse; quod desumunt ex pseudo-Luitprando. 163 Descriptum a nobis cap. 9 fuit epitaphium Isidori, quod Ildefonso a pseudo-Iuliano affingitur, ubi Ildefonsus Isidorum alloquens, de seipso ait:

Qui fuit exsilii parsque comesque tui.
Negligende essent eiusmodi fabulose narrationes, nisi pseudo-historici ex aliquo probabili fundamento, quod in examen uocari debet, fingendi occasionem arripuissent.

 2. Pontifex Romanus Deusdedit ab anno 614 ad annum 617 cathedram Petri tenuit; eius circumfertur epistola ad Gordianum Hispalensem episcopum. Gordianus igitur tunc erat episcopus Hispalensis, quod intelligi nequit, nisi in locum Isidori adhuc uiuentis et in exsilium missi, intrusus fuerit. Obiicit Nic. Antonius, nullam ueri habere similitudinem, tam Isidorum quam Ecclesiam Hispalensem sub catholicissimis regibus tantam hanc calamitatem perpeti potuisse, aut Romanum pontificem cum Gordiano Hispalensis sedis usurpatore sic benigne commutasse litteras. Fuit scilicet eo tempore Gothorum rex Sisebutus, de quo nichil sinistri suspicari possumus. Imo eius laudes Isidorus in Historia Gothorum luculentissime prosecutus fuit.

 3. Quid ergo ad epistolam decretalem pape Deus dedit reponemus? Nic. Antonius censet, falsam esse eam inscriptionem, et ad marginem notat, pro Hispalensem legi Hispaniensem apud Anselmum, Burchardum et Luitprandum: de quo uidendus Thomas Tamayus in not. ad Luitprandum, pag. 37. In collectione quoque canonum Codicis uaticani 1348, in quinque libros distributa, seculo XI circiter digesta, l. Iu, tit. 5, ea epistola inscribitur Gordiano episcopo Hispaniensi. In Codicibus mss. recensendis passim inueniemus, Isidorum pro Hispalensi Hispaniensem uocari: quippe facilis duarum istarum uocum mutatio. Simili modo Florezius tom. IX Hisp. sacr., p. 156, obseruat, aliquando inueniri Hispalensis pro Hispellensis, et Spolitanus pro Spalitanus, siue Hispalitanus. Contra  Augustinus alicubi nominatur Hispalensis pro Hipponensis, ut cap. 83 dicam. In Conciliis Labbei nota hec margini affigitur: Falsam esse epistolam docent tum alia, tum Isidorus ipse, qui Hispali sedit ab anno 600 ad annum 636, nec ullum passus est sibi collegam ab anno 614 ad 617. In Dacherii Spicilegio tom. II, pag. 410, exstat epistola Arnulfi, siue Ernulfi de incertis Coniugiis, in qua laudatur 164 epistola pape Deusdedit ad Gordianum episcopum Hispalensem: sed cum Arnulfus seculo XII floruerit, eius auctoritas tanta non est, ut a suspicione falsitatis epistolam pape Deusdedit ad Gordianum liberare possit.

4. Cardinalis Aguirrius, apocryphis decretalibus alioquin non infensus, hanc tamen epistolam supposititiam  aut uitiatam esse ostendit tom. II Concil. Hisp pag. 461. Confer etiam Nic. Antonium l. Iu, c. 5, n. 124 seq., qui commentitiam aliam epistolam pariter reiicit, que nomine cuiusdam Artuagi Gothi Toletani monachi Augustiniani ad Isidorum exsulem scripta asserebatur. Superuacaneum autem non erit catalogum ueterum episcoporum Hispalensium ex Cod. ms. Aemilianensi anno 962 exarato attexere, ut constet, neque hunc Gordianum, neque alium Theodisclum, qui a nonnullis Isidori successor fingitur, in Hispalensi sede locum habuisse. Exstat hic catalogus apud Florezium tom. IX Hisp. sacr., p. 124.

Incipiunt nomina defunctorum episcoporum Spalensis sedis. I. Marcelli. 2. Sabini. 3. Euidi. 4. Deocleti . 5. Samproniani .  6. Gemini. 7. Glauci. 8. Marciani 9. Sabini. 10. Epiphanii. 11. Orontii. 12. Zenonis. 13. Asfali. 14. Maximiani. 15. Sallusti. 16. Crispini. 17. Pigasi. 18. Stephani. 19. Theoduli. 20. Hyacinthi. 21. Reparati. 22. Stephani. 23. Leandri. 24. Isidori. 25. Honorati. 26. Antonii. 27. Fugitiui. 28. Bracarii. 29. Florentii. 30. Florentini. 31. Floresindi. 32. Faustini. 33. Gabrielis. 34. Sisiuerti. 35. Oppani. 36. Nonniti. 37. Elie. 38. Teudulfi. 39. Aspidii. 40. Humeliani. 41. Meudulani. 42. Dauid. 43. Iuliani.

Hic desinit Catalogus. Octo ultimi episcopi irruptione Maurorum posteriores sunt, sed eorum memoria alibi non exstat.



165 CAPUT XXu. Fabulose narrationes de Mahometo ab Isidoro ex Hispania expulso: de duabus lucernis perpetim ardentibus: de predictione euersionis Hispanie. Alia commentitia aut dubia Isidori gesta.


I. Pseudo - Ildefonsus in Continuatione Chronici Isidori, et Canonicus Legionensis in uita S. Isidori, iter Mahometi, siue Machometi in Hispaniam, eiusque exinde per Isidorum expulsionem narrant. Henschenius coniicit potuisse aliquem Mahometice secte seminatorem in Hispaniam uenire, qui inde mature discedere coactus fuerit; ex quo huius narrationis origo. In pseudo-historicis hec inuenimus. Maximus ad annum 606, num. 2, Machumetus, homo impius et flagitiosus, grassatur per Hispanias. Luitprandus ad annum 607, Machumetus, qui uirus erroris sui fundens per Hispaniam, Cordube, Hispali, Toleti  cepit seminare, ab Aurasio Toleti archiepiscopo Toletano  pulsus: catholicique doctores uerbo et scripto nefarium errorem persequuntur. Rursus ad annum 615, Machumetus pseudo-propheta. Cordube predicat. Denique ad annum 619 affirmat, Mahometum libros erroris sui in Arabia uulgasse. Quod petitum uidetur ex Pseudo-Ildefonso in Continuatione Chronici Isidoriani ad eram 653: Mahomet ab Hispania turpiter fugatus, in Africa nequitiam nefarie legis stultis populis predicauit.

2. Historiam hanc fabulosam non solum multi ex recentioribus amplexi sunt, ut Alfonsus Spina, Warnerus de Roleuink, Quintanaduenas, Bleda, uaseus, et antiqua Breuiaria Hispanica Eborense, et Zamora num apud Tamayum in Martyr. Hisp. ad diem 4  Aprilis, sed etiam nonnulli antiquiores, ut auctor Historie generalis Hispanie sub Alfonso X, cuius auspiciis uel etiam labore confecta fuit, et S. Antonius in Hist. tit. 13, cap. 2, § 6, qui tradit Isidorum, cum ipsi occurrisset Mahometus, prognosticum, ex uultu eius fecisse, pestem aliquando illum hominem Ecclesie futurum: quo exemplo iurisperiti etiam confirmant ex oris feditate iudicium criminis fieri posse, ut Mascardus de Probat. tom. II, concl. 831, n. 29. Totam 166 uero fabulam de Mahometi predicatione in Hispania reiiciunt Ambrosius Morales, Franciscus Padilla, Mariana, Rodericus Carus ad Maximum, Ioannes Tamayus in Martyr. Hisp., alias huiuscemodi fabularum et fictionum acerrimus defensor, et plerique alii e recentioribus.

 3. Uberrime commentitia hec narratio de Mahometi in Hispaniam aduentu a Nic. Antonio refutatur, qui ex historicis Arabibus, Grecis et Latinis, probat Mahometum in Hispaniam nunquam uenisse, nedum in ea per longum temporis spatium commorari potuisse. Coniecturas etiam addit, que tamen minus urgerent, si grauiori historie fundamento res niteretur. Unum tamen preteriit egregium testimonium, a nobis non omittendum. S. Eulogius Cordubensis, gloriosus Christi martyr seculo IX, in Apolog. Martyr., 14 seqq., precedentium, ut ait, doctorum de Mahometi sceleribus testimonium proferre uolens, sic narrat: Cum essem olim in Pampilonensi oppido positus, et apud Legerense cenobium demorarer, cunctaque uolumina que ibi erant gratia dignoscendi, incomperta reuoluerem, subito in quadam parte cuiusdam  opusculi hanc de nefando uate historiolam absque auctoris nomine reperi.

4. Exortus est namque Mahomat heresiarches tempore Heraclii imperatoris, anno imperii eius septimo, currente era DCLuI. In hoc tempore Isidorus Hispalensis episcopus in catholico dogmate claruit, et Sisebutus Toleto regale culmen obtinuit . . . . . Obtinuitque predictus Mahomat nefandus propheta principatum annis decem, etc. Sic uetus ille auctor uitam Mahomat describere pergit, quin uerbum ullum de itinere Hispanico faciat. Similem narrationem Ioannes Hispalensis ad Aluarum Cordubensem misit apud Florezium t. XI, p. 146, ubi pro regale culmen male scriptum est regule culmen. Cum autem Mahometi in Hispaniam iter solum ab historicis decimi tertii  circiter seculi, in quibus multa alia de Isidoro falsa occurrunt, et a pseudo-historicis antiquis narretur, contra Mahometi res geste ab Elmacino, Abulfaraia, et ab ipso Mahometo exposite eiusmodi commento aduersentur, concludendum omnino est nulla probabili ratione defendi posse quod Mahometus in Hispaniam uenerit, et ab Isidoro pulsus fugatusque fuerit.

5. Mirum uero est, quod canonicus Legionensis, auctor uite Isidori, prope finem refert, eum duas lucernas fere perpetim ardentes, 167 et pene inexstinguibiles naturali arte fecisse, quarum una ad caput, altera ad pedes, in sepulcro eiusdem Isidori collocata est, ut corpus sanctissimum quasi continuo  lumine frueretur. Ita fere Rodericus etiam Cerratensis in fine uite Isidori. Seculo quo uixit Isidorus tanquam scientie portentum eum equales uenerabantur; que opinio consequentibus seculis, sub Maurorum imperio, uehementer aucta fuit. Harum autem lucernarum nullum uestigium reperio, non solum apud eos scriptores qui cum Isidoro conuersati sunt, uerum neque apud Acta uetera translationis eius corporis, que a nobis producta sunt cap. 8, in quibus sermo aliquis de duobus lucernis habendus esset, siquidem in sepulcro Isidori apposite fuissent. Tamayus in Martyrologio ex Petro Crinito de Honest. discipl., lib. uII, c. 13, eiusmodi lucernas chimicum aliquid sapere ait, adeoque Isidoro indignas esse cum Ambrosio Morales concludit.

 6. Perpetuum huiusmodi lucernarum, que aliquando inuente dicuntur, lumen multi in dubium reuocant, nonnulli aperte oppugnant, alii pro genere phosphori et lumine sine calore habuerunt, quidam totum illud quod apertis sepulcris flamme conspicitur eris uentilationi tribuunt. uidesis auctores a Fabricio in Bibliograph. antiq., cap. 23, num. 10, laudatos; qui opponit experientiam eorum qui lucernas illas eruerunt, et, ere admisso, exstinctum quidem lumen, sed calorem adhuc a se deprehensum, testati sunt. Sane, inquit, ellychnia, que ab igne non consumantur, parari ex Carystio lapide et lino Carpasio asbesto, notum antiquis fuit . . . . . Ecquid uero sit illud quod tam constantem, et diuturnam possit flammam ardoremque alere, minus quidem adhuc uidetur compertum, rem  tamen ideo neutiquam negandam duxerim contra tot testes, etc. Rem latius prosequuntur Licetus, Robertus Plot, Franciscus Carolus, Ioan. Bap. Ursatus, Iac. Ozanamus, et alii, quorum opera laudatus Fabricius recenset.

7. De predictione qua Isidorus euersionem Hispanie prenuntiasse dicitur, nonnichil iam cap. 21 disputatum fuit. Tamayus in Martyr. Hisp. ex nonnullis scriptoribus et Breuiariis narrat Isidorum, morti iam proximum, in basilica S. uincentii populum composita oratione admonuisse, et inter alia Hispanie excidium predixisse ex Luce Tudensis Chronicis libro III, a quo sumpserunt Baronius ad ann. 636, n. 7, et D. Laurentius Ramirez in not. ad Luitprand, 168 num. 188, fol. 390, ubi ab Aegidio Gonzales Dauila e membrana uetustissima hec Isidori  uerba se accepisse testatur: ue tibi, Hispania, bis perdita, tertio perdenda propter malas nuptias! Repugnat his Tamayus, qui etiam de uerbis que in concilio Toletano protulisse Isidorus dicitur, Si seruaueritis, etc., querit an ex spiritu prophetico, an ex prudenti coniectura processerint; et quamuis sententie communi de Isidori prophetia adherere uideatur, tamen addit magis ad uaticinium accedere quedam carmina in Codice ms. Gothico apud se margini proemii Historie Romane Roderici Ximenii addita, Ad te conuertor, meretrix Hispania mundi, etc. uerba ipsa Roderici adeo in principes, potentes et iudices acerba sunt, ut, regnante S. Ferdinando, solum ad quorumdam procerum tyrannicas aduersus  sibi subditos uexationes, silentibus inter arma legibus, referri possint, ut censet Nic. Antonius lib. uIII, n. 46: Nisi tragica hec lamentatio, addit, alicuius etate inferioris sit appendix ore libri ascripta, etc., quod facinoris genus exemplis non deficitur, etc. Sed repugnant uetera Mss. exemplaria, que ipse Nic. Antonius laudat, et ad que nuper in editione Patrum Toletanorum exacta est Roderici Toletani Historia.

8. De prodigioso Isidori Romano itinere ipsa nocte Natalis Domini actum est cap. 18; de altero uero ad concilium Romanum, siue quacunque alia causa, cap. 23. Alia de parentibus et fratribus Isidori cap. 17 discussa sunt. Conferri etiam potest Isidori uita, auctore Roderico Cerratensi, cap. 14, descripta, ubi  uncinis inclusa apparent que aut certo falsa in ea uita de Isidoro narrantur, aut saltem dubia et apocrypha uidentur.

9. Inter falsas uel dubias de Isidoro narrationes reponi potest amicitia eius cum Cyriaco, Cesaraugustano episcopo, quem Isidorus hortatus fuerit Romam proficisci ad nonnullas Petri apostoli reliquias obtinendas. Ita refertur in scriptura canonica, ut uocant, monasterii S. Petri de Taberna, descripta anno 1415, hoc titulo: Ex peruetusto Codice S. Ioannis de Pinna, pergameno litteris antiquis descripto, hic habetur Canonica S. Petri de Taberna. Auctor huius Canonice dicitur Balastutus monachus seculo uIII, qui morti iam proximus historiam fundationis sui monasterii S. Petri de Taberna monachis petentibus  retulit: ex cuius ore excepta est narratio. Post hec, aiebat Balastutus, fuit Hispalensis episcopus S. Isidorus, et in 169 Cesaraugustana ciuitate Cyriacus. In Cordubensi Suintila rex erat, et in Iberie partibus Recharedus regnum obtinebat. Leti ergo ambo episcopi in una erant caritate iuncti: qui in unum conuenerunt, et hoc salubre consilium repererunt, etc. Sequitur narratio de itinere romano Cyriaci. Riscus, tom. XXX Hisp. sacr., pag. 132 et 199 seq., non leuibus argumentis ostendit istius modi canonicam scripturam supposititiam esse, neque aliunde constare de episcopo Cesaraugustano Cyriaco. Canonica inserta fuit a Pellizerio initio Annalium monarchie Hispane, post eius euersionem.



CAPUT XXuI. S. Isidorum anno 636 e uita decessisse ostenditur.


1. Ea omnia, que in extremo morbo et obitu Isidori contigerunt, Redemptus Clericus narrat, cap. 6 a nobis relatus. Etsi autem Redemptus testatur Isidorum pridie nonas Aprilis, era 674, que in annum 636 incidit, obiisse, tamen magna est scriptorum de anno obitus Isidori dissensio, uel quod Redempti narrationem pre oculis non habuerint, uel quod fidem non adhibuerint, uel quod errorem in numeros irrepsisse crediderint. Labbeus in not. ad Bellarminum de Script. Eccles.: ualeat, inquit, cum suo Pelargo ineptissimus Patrologus qui docet Isidorum floruisse anno 650. Obseruat Regioportuenses lectionum  eucaristicarum collectores pro obitu Isidori diem 4 Aprilis in 14 conuertisse, nisi error sit typographi: Isidorus quippe decessit feria 5 post Pascha, quod anno bissextili 636, litteris dominicalibus G. F., incidit in 31 Martii, era 674.

2. Pseudo-Ildefonsus in continuatione Chronici Isidoriani, et Breuiarium Cesaraugustanum apud Nic. Antonium, pro Isidori obitu annum 632 indicant: Breuiaria quedam uetera Hispanie annum 635, etiam Breuiarium Cesaraugustanum apud Breulium, qui Officium proprium sanctorum Hispanorum Cesarauguste anno 1597 impressum pro eodem anno 635 allegat; Arnoldus Wion annum 642; canonicus Legionensis, auctor uite S. Isidori, annum 622; Baronius ad ann. 626, Padilla cent. 7, cap. 22; Ribadeneyra  in Flore sanctorum ad diem 4 Aprilis; auctor Catalogi regum Gothorum in editione Conciliorum Hisp. Loaise, et plerique recentiores 170 cum Redempto annum 636 S. Isidori emortualem dicunt. Auctor etiam Actorum uberiorum translationis S. Isidori eum anno 636 obiisse innuit, cum refert Saracenos anno 75 post transitum Isidori in Hispaniam transiisse: id autem anno 611 accidisse Henschenius annotauit. In ueteri kalendario Hispanico monastico, cuius fragmentum Muratorius tom. II, part. II, Scriptor. Rer. Italic., col. 1023, edidit, era DCLXXIu obiit Isidorus episcopus, hoc est, anno 636. Nic. Antonius pseudo-Ildefonso affingit quod annum postremum uite Isidori constituerit 632, siue eram 670. Sed, ut dixi, in continuatione Chronici Isidoriani annus  642 indicatur; exprimitur enim era 680; ac ne quis errorem numerorum putet, premiserat auctor Isidorum anno sexto regni Chintilani in Domino obdormiisse.

3. Braulio quidem in prenotatione operum Isidori tradit eum temporibus Heraclii, et Chintile, seu Chintilani, decessisse: Ildefonsus uero in libro de uir. illustr. affirmat Isidorum floruisse temporibus Recaredi, Liubanis, Witerici, Gundemari, Suinthilani et Sisenandi: neque in his Chintilanum, qui Sisenando successit, commemorat. Hec recte coherent, si annus 636 a Redempto designatus teneatur: nam is annus primus fuit regni Chintilani, ut uere dixerit Braulio, temporibus Chintilani Isidorum obiisse. Cum in ipso regni Chintilani initio decesserit, recte etiam  Ildefonsus inter reges sub quibus Isidorus floruit Chintilanum pretermisit.

4. Ex Actis conciliorum constat Isidorum adhuc uixisse anno 633, quo concilio Iu Toletano prefuit, et iam uita functum anno 638, quo concilio uI Toletano Honoratus sedis Hispalensis antistes interfuit, minus bene dissentiente Ambrosio Morales, qui concilium uI Toletanum anno 636 celebratum putat, ac proinde ad annum 635 obitum Isidori reuocat. Pagius in not. ad Baron. ann. 636 asserit nonnullos Hispanos colligere S. Isidorum iam anno 636, tempore concilii u Toletani pridie kal. iul. celebrati e uiuis excessisse, quia illi concilio non interfuit. uerum cum eiusmodi concilium fuerit prouinciale, neque ipsi successor  aliquis Isidori subscribat, imbecillum hoc sane est argumentum.

5. Ratio ergo efficax cur ab anno 636 recedendum non sit petitur ex ipso Redempto, qui non solum eram 674, in cuius numeris errorem aliquis suspicari posset, designat, sed etiam narrat 171 obitum Isidori contigisse pridie nonas Aprilis, et quarto die post baptismum catechumenorum. Dies quarta Aprilis pro die festo S. Isidori passim assignatur: ex quo concluditur retinendum esse apud Redemptum pridie nonas Aprilis, non pridie kalendas Aprilis. Trithemius, ut dicam cap. 47, n. 10 et seq., longe aberrauit, qui Isidorum nostrum asseruit eum qui 15 Ianuarii in kalendario Romano celebratur. In Auctariis martyrologii Usuardi ad diem 7 Ianuarii  profertur: Ipso die sancti Isidori episcopi, magne sanctitatis uiri. Notat Sollerius: Nusquam notus est hic Isidorus. In Codice tamen Palatino 1448, de quo cap. 103, uetus kalendarium exstat, in quo ad diem 7 Ianuarii memoria Isidori episcopi recolitur. uerum hunc etiam a nostro distinguere oportet, cuius festum, uel certe obitus diei, 4 Aprilis debet assignari. Re uera ex paschalibus cyclis conficitur anno 636 pascha, siue diem quo baptismus catechumenorum peragebatur, incidisse in diem postremum Martii, siue pridie kal. Apr. Isidorus ergo, qui quarto post die obiisse a Redempto dicitur, obiit feria u hebdomadis paschalis, que eo anno fuit pridie non. Aprilis.

6. Constantinus Caietanus uellet hoc ipsum insolubili, ut ait, argumento confirmare, quia Isidorus  mense aprili anni 637 obiisse non potuit, siquidem hoc anno 637 secundo regni Chintilani mense ianuario celebratum fuit uI concilium Toletanum. Sed fallitur in anno concilii designando: celebratum quippe fuit anno secundo Chintilani, sed anno 638; cum enim Chintilanus anno 636 regnare ceperit, initio anni 638 adhuc agebatur annus secundus regni Chintilani. Itaque inepte nonnulli collectores conciliorum Hispanie coniiciunt annum secundum Chintilani quinto idus ianuarii, era 676, intelligendum esse annum secundum completum et tertium ineuntem. Notatio qua Ioannes Baptista Perez de hoc argumento agit exposita iam fuit cap. 3, num. 2, in qua obseruandum bis eram, qua Isidorus mortuus fuit, nominari: primum, mortuum era 664,  qui error est numeri, deinde recte Chintilam cepisse era 674. Error ille numeri editionis Grialiane in alias quoque irrepsit, clarius a nobis corrigendus, cum Isidori liber de uir. illustr., et post eum prenotatio Braulionis cum nota Perezii recudetur.



172 CAPUT XXuII. uita S. Isidori in suas epochas distributa.

1. Quamuis difficile sit res gestas S. Isidori certis suis annis alligare, tamen ex his que hactenus disputata sunt colligemus ea que magis probabilia ueroque similia sunt, et in suos queque annos distribuemus.

2. Anno circiter 560 Isidorum natum fuisse credi potest ex cap. 17 prope finem.

 3. Anno 583 aut sequenti, quo Leander, Isidori frater, Constantinopoli degebat, Isidorus strenue causam religionis contra Arianos tuebatur, et, ut nonnulli narrant, uices Leandri in episcopatu Hispalensi agebat, ex cap. 18 prope finem.

4. Anno 586 aut seqq., cum iam pax Ecclesie Hispane reddita fuisset, Isidorus non inuitus a Leandro celle inclusus dicitur, ut Deo, sibi ac litteris uacaret.

5. Anno 590 aut seqq., fingitur accidisse prodigiosum iter Isidori in urbem Romam, ut Gregorium Magnum inuiseret, nocte scilicet Natiuitatis Domini, qua eadem nocte Hispalim rediisse narratur. uide supra cap. 18.

6. Anno 600 circiter Isidorus episcopus Hispalensis renuntiatus fuit, ex cap. 20.

 7. Anno 606 epistola Isidori ad Massonam data est, ut constabit cum de epistolis Isidori agemus.

8. Anno 610 Isidorus in congressu Toletano episcoporum decreto Gundemari regis subscripsit, ex cap. 21.

9. Anno 612 aut seqq. ad annum 619, quibus Sisebutus regnauit, Isidorus librum de Natura rerum scripsit, quem Sisebuto regi, nisi fallit inscriptio, dedicauit. Ex epistola dedicatoria non euincitur iamtum regem fuisse Sisebutum.

10. Anno 615 et seqq usque ad annum 633, Helladius fuit episcopus Toletanus, ad quem exstat epistola Isidori. Anno 616, Isidorus Chronicon suum absoluit: scilicet anno 5 Sisebuti. Confer notas in Chronicon,  et uerba Hermanni Contracti de Isidoro infra, cap. 33.

173 11. Anno 618 aut seq. Isidorus concilio II Hispalensi prefuit, ex cap. 21.

12. Anno 619 aut seqq. ad annum 625 Isidorum Romam ad Bonifacium u uenisse coniicitur, quo tempore opus de Ordine creaturarum fortasse composuit, ex cap. 23.

13. Anno 620 circiter Fulgentius, Isidori frater, creditur decessisse, ac proinde ante id tempus libros de Officiis ecclesiasticis Isidorus Fulgentio nuncupauit.

14. Anno 623 circiter Isidorus interfuit aut prefuit cuidam concilio contra Sintharium. uide cap. 21 prope finem.

15. Anno 624 circiter concilium quoddam Hispalense  celebratum, preside Isidoro, credimus, in quo Martianus episcopus Astigitanus depositus fuit.

16. Anno 625 Isidorus historiam Gothorum absoluit: scilicet anno 5 Suinthilani regis, qui in annum 625 incidit, ut ostendit Pagius ad annal. Baronii ann. 625, num. 18. Pagius enim, etsi Chronicon nominat, tamen, ut ex uerbis allegatis colligitur, historiam Gothorum intelligit, que anno 5 Suinthilani ab Isidoro absoluta fuit.

17. Anno 630 circiter Isidorus ad urbem Toletanam se contulit concilii cuiusdam causa, quod tamen celebratum tunc non uidetur. Codicem Etymologiarum ad Braulium misit. De constituendo episcopo Tarraconensi cum rege egit, ex cap. 21.

 18. Anno 633, siue era 671, dicitur obiisse Florentina Isidori soror in epitaphio recensito cap. 7. Itaque ante hunc annum libros contra Iudeos ad Florentinam sororem Isidorus scripserit oportebit.

19. Anno 633 Isidorus concilio Iu Toletano prefuit ex. c. 21.

20. Anno 636 Isidorus decessit, ut cap. 26 ostensum est.



CAPUT XXuIII. S. Isidori Hispalensis corpus Bononie asseruari falso traditum. Miracula ad altare ecclesie Legionensis, ubi eius corpus requiescit.

1. Plerique scriptores qui de rebus Bononiensibus agunt asserunt Isidorum Hispalensem, dum Roma in Hispaniam rediret, Bononie decessisse die 14 Aprilis,  anno 615, aut 616, aut 640, aut 174 670, aut alio quouis: non enim inter se de anno consentiunt. Addunt corpus S. Isidori in ecclesia S. Stephani monachorum olim nigrorum, nunc Celestinorum sepultum fuisse, quod anno circiter 1141, Henrico Bononie episcopo, inuentum, recognitum, et uenerationi expositum fuit die 16 Septembris, quo eius memoria Bononie celebratur. Sigonius ad annum 616 sic habet: Hoc tempore S. Isidorus episcopus Hispalensis, per Aemiliam iter faciens, Bononie mortuus fertur. Certe hodie quoque sepulcrum eius in basilica SS. Petri et Pauli post altare maius ostenditur, que capella SS. Petri et Pauli uulgo dicitur. Hec est basilica sancti Stephani et ecclesia Patrum Celestinorum. Arnoldus Wion de Isidoro ita refert: Obiit anno 642,  uel circiter pridie non. Apr., cuius corpus requiescit Bononie in ecclesia RR. PP. Celestinorum.

2. Occasionem huic fabule prebuit anonymus Benedictinus auctor Chronici eius ecclesie et cenobii circa annum 1180, cuius uerba Henschenius in comment. preuio ad uitam S. Isidori profert: quibus ita basilicam sancti Stephani Antonius Casalis Celestinus ex ms. Chronico sic alloquitur: Similiter et corpus beatissimi Isidori, confessoris Christi et luculentissimi doctoris, in te requiescit: qui cum rediret a Roma, apud hanc urbem hospitatus, ac graui molestia corporis est detentus, etc. Hec si quis de Isidoro Hispalensi intelligi debere contendat, sustinebimus figmentum hoc intolerabile esse eius Chronici, quod Redemptus clericus Isidori in huius obitus narratione  plane refellit, ut omnes alios scriptores Hispanos et martyrologia omittamus. Aeque constat Isidori corpus Hispali conditum fuisse, unde Legionem translatum fuit, ut retulimus ex Actis sinceris translationis, cap. 8.

3. His addi potest uetus hominis exteri testimonium. Breulius in prefatione ad opera sancti Isidori refert, in uictoriana Lutetie Parisiorum bibliotheca antiquissimum esse librum in membranis scriptum, quo itinerarium ad S. Iacobum Gallecie describitur, in quo sic habetur: Apud urbem Legionensem uisitandum est corpus B. Isidori episcopi, et confessoris, siue doctoris; qui regulam piissimam clericis ecclesiasticis instituit, et gentem hispanicam suis doctrinis imbuit, totamque sanctam Ecclesiam codicibus florigeris  decorauit. Errorem Guillelmi Malmesburiensis, qui Toletanum pro Legione, et Ioannis Naucleri, qui Hispalim pro Legione hac in translatione corporis 175 sancti Isidori accepit, recte notauit Constantinus Caietanus, qui de loco quo obiit Isidorus et quo eius ossa requiescunt pluribus disseruit. uerba Guillelmi Malmesburiensis lib. II, c. 10, de Gest. reg. Angl., hec sunt: Successit Leandro Isidorus, doctrina, sanctitateque nobilis: cuius corpus nostra etate Aldefonsus rex Gallicie Toletum transtulit, ad pondus auro comparatum. Nauclerus Chronogr. uol. II, generat. 9, ait: Huic etiam  B. Isidorus, quem transtulit in Hispalim, reuelauit diem mortis sue. Guillelmus quidem Malmesburiensis etiam in nomine regis errauit: appellare enim debuit Ferdinandum  Castelle et Legionis regem, non Aldefonsum Gallicie regem. Uterque tamen opinionem que Isidori sepulcrum Bononie collocat narratione sua satis refellit.

4. Idem Caietanus coniicit Isidorum episcopum Siculum, de quo Constantius Felix in Kalendario die 15 kalend. februari, et Arnoldus Wion Lign. uit. lib. III ad 18 Kalend. februarii, esse eum sanctum, cuius ossa Bononienses uenerantur; quem Isidorum Hispalensem homonymia decepti uocauerunt. Hanc etiam coniecturam exponunt Bollandiani in comment. preu. ad uitam S. Isidori. Ughellus in Ital. sacr. tom. 11, de episcop. Bonon. in Petro episcopo Constantini Caietani de Isidoro Siculo Bononie defuncto narrationem ueram dicit, sed non confirmat. Iterum Bollandiani  hanc questionem excitarunt ad diem 18 Decembris in catalogo sanctorum pretermissorum. S. Isidorus Bononiensis, aiunt, in Martyrologio uniuersali, apud Castellanum annuntiatur in Italia, ut episcopus alterius ciuitatis. Bononienses hac die celebrant S. Isidorum, quem Hispalensem credunt, ex errore quod Bononie defunctus fuerit . . . Certe non inueni argumenta tam solida pro possessione Bononiensium corporis cuiuscunque Isidori, ut ex errore manifesto de corpore S. Isidori Hispalensis alium statim Isidorum inferre debeam. Masinus in Bononia perlustrata de cultu S. Isidori agit die 4 April. et 16 Septembr.

5. Etsi autem de loco quo Isidori nostri corpus iacet ulteriori probatione res non indiget, tamen, quia opportuna modo se offert occasio, ueterem inscriptionem,  que in claustro Legionensis monasterii S. Isidori conspicitur, proferemus. Eam transcripsit Antonius Ponzius in Itinerario Hispanie, Matriti edito 1783, tom XI, pag. 218, que seculo XII ineunte, aut XI exeunte, uidetur facta; barbaro certe stylo sic est concepta.

176 6. Hanc, quam cernis aulam sancti Ioannis Baptiste, fuit olim luteam, quam nuper excellentissimus Fredenandus rex et Sancia regina edificauerunt lapideam. Tunc ab urbe Hispali adduxerunt ibi corpus sancti Isidori episcopi, in dedicatione templi huius diem XII Kal. Ianuarii era MCI. Deinde in era MCIII, uI Kal. Maii, adduxerunt ibi de urbe Auila corpus S. uincentii FR Sabine, Cristetisque ipsius anno prefatus  rex reuertens de hostes ab urbe ualentia hinc ibi die sabbato et obiit die III, feria uI Kal. Ianuarii, era MCIII. Sancia regina Deo dicata peregit.

7. Exstat hec eadem inscriptio apud Florezium tom. IX, pag. 211, ex Sandoualio in Historia regis Ferdinandi fol. 16, sed solum usque ad uerba era MCI. Ibi legitur olim fuit . . . excellentissimus Fredinandus . . . edificauerunt . . . episcopi.

8. Ex hac inscriptione colligitur translationem corporis S. Isidori celebratam fuisse anno 1063, die 20 Decembris. Dies festus huius translationis in Breuiario Toletano agebatur 22 Decembris, apud Legionenses uero 20, ut refert Caietanus pag. 44. Templum Isidori appellatione deinde insignitum docet Mariana lib. IX Hist. Hisp., c. 13: Aluiti corpus in templo  maximo tumulatum est, Isidori in Ioannis Baptiste loco sublimi atque preclaro: unde consequenti tempore factum, ut edes illa uetus Ioannis Baptiste nomen Isidori appellatione mutarit.

9. Huc refero quod architectus Petrus de Deo eam S. Isidori ecclesiam superedificasse dicitur in epitaphio descripto a Risco tom. XXXu Hisp. sacr., p. 356. Hic requiescit Petrus de Deo, qui superedificauit ecclesiam hanc. Iste fundauit pontem qui dicitur de DEUS tamben: et quia erat uir mire abstinentie, et multis florebat miraculis, omnes eum laudibus predicabant. Sepultus est hic ab imperatore Adefonso et Sancia regina. uerbum tamben est pro etiam, nunc Hispanice tambien, ex Latino tam bene.

10. Neque ab hoc loco alienum est quod Mariana lib. IX Hist. Hisp., cap. 3, de Elisabetha Alfonsi uI  uxore, prius Zaida nuncupata, commemorat: Casilde exemplo, siue sua sponte incitata Zaida, lauacro Christiano ex nostro more lustrata, in Alfonsi regis nuptias post aliquot annos concessit. Prodigia, que Isidori corpori exportando contigisse diuinitus paulo ante dictum est, multum contulisse uisa sunt, ut in suscipiende Christiane religionis uoluntatem 177 uehementer incumberet. Accessit somnium, in quo diuum Isidorum uiderat in augusta specie, blandaque uoce, ut rem maturaret, monentem, etc. Filia hec erat Benabeti regis Hispalensis, qui corpus S. Isidori exportari concessit.

11. Ad hanc ipsam rem confirmandam, uti etiam ad posthumam Isidori gloriam comprobandam pertinent plura instrumenta uetera, quibus mentio fit  corporis Isidori Legionem translati, aut in ea urbe sepulcro conditi. Tom. XXXuI Hisp. sacr., post alias appendices, describuntur instrumenta ad insigne S. Isidori monasterium Legionense spectantia. Primum est hoc titulo: Ferdinandus rex, et Sancia regina, translato corpore S. Isidori archiepiscopi Hispalensis in Legionem, amplissime ornant, et ditant monasterium S. Ioannis Baptiste coram pluribus episcopis et optimatibus, qui ad translationem celebrandam uenerant: ex quo pauca hec excerpo: Nos indigni et exigui famuli Christi Fredenandus rex, et Sancia regina, fecimus trasladari corpus beati Isidori de metropolitana Hispali per manus episcoporum, siue sacerdotum, intra muros Legionis ciuitatis nostre in ecclesia S.  Ioannis Baptiste. Infra inter alia conceditur ecclesie siue monasterio S. Ioannis Baptiste, ecclesia cum tribus altaribus in campis Gothorum in Rioseco ad uillam uerdem . . . eo quod ibi quieuit corpus beatissimi Isidori, quando asportatum fuit de Hispali metropolitana. In fine: Facta scriptura testamenti, uel confirmationis in dedicatione ipsius basilice sub die duodecimo Kalendas Ianuarii: sequenti uero die translationem corporis S. Isidori celebrauimus undecimo Kalendas Ianuarii, era millesima centesima prima.

12. Hic erat annus Christi 1063. Olim igitur, uel certe primo illo anno, die 21 Decembris, dedicatio templi S. Ioannis Baptiste celebrata fuit, die uero 22 translatio corporis S. Isidori. Procedente tempore, uno eodemque die dedicatio et translatio celebrate  fuerunt. Inde nate diuerse auctorum hac de re opiniones, de quibus uide cap. 8 et 9, ubi Acta translationis exposuimus. De hoc ipso instrumento Pagius ad Baronium anno 1053, num. 47, ex Sandoualio mentionem facit, ubi errorem Baronii corrigit, qui translationem anno 1053 assignauerat: ipse uero Pagius Albitum, seu Aluitum, qui episcopus Legionensis erat, uocat episcopum Hispalensem. In uerbis autem que ex Pelagio Ouetensi in 178 eamdem rem profert: Iste transtulit corpus S. Isidori episcopi ab Hispali metropoli in Legionem per manus pontificum Aloyti Legionensis, et Ordonii Astoniensis , et Ordonii Astoricensis, siue Asturicensis.

 13. Instrumentum secundum continet alias donationes monasterio Legionensi S. Isidori factas, anno 1148, ab Alfonso imperatore Hispanie. Instrumentum tertium exhibet donationem qua, anno 1159, Ferdinandus rex Legionensis, sepulto corpore amite sue D. Sancie in monasterio S. Isidori, donauit abbati eiusdem, et ceteris Canonicis, monasterium S. Iuliani. Riscus, eod. tom. XXXuI Hisp. sacr., tract. 72, cap. 2, refert edictum regum catholicorum Ferdinandi et Elisabeth, quo iubent obseruari preceptum ab abbate monasterii Legionensis S. Isidori sub excomunicationis pena latum, ne iuramenta pro ueritate dicenda fierent super arca qua reconditum est corpus S. Isidori; nam hec inualuerat consuetudo, et opinio, quod ii qui ita peierarent, ante annum a  periurio e uita eriperentur. Pretereundum uero non est diploma Gregorii IX ad abbatem et conuentum S. Isidori Legionensis apud Raynaldum ad ann. 1233, num 69: Cum, sicut accepimus, in monasterio uestro corpus B. Isidori requiescat, nos, considerata ipsius loci religione, ac fratrum ibi morantium honestate, de beatorum Petri et Pauli auctoritate confisi, omnibus deuote ad monasterium ipsum die festiuitatis B. Isidori uenientibus quadraginta dies de iniuncta sibi penitentia pro ipsius sancti reuerentia relaxamus. Datum Later. XIu Kal. Iunii, pontific. nostri anno uII.

14. Cum autem Ordonius episcopus Asturicensis corpus S. Isidori Legionem transtulisset, rex Ferdinandus ipso anno 1063, die 22 Decembris, die scilicet sequenti postquam translatio celebrata fuerat,  eidem Ordonio premii loco donauit monasterium S. Marthe de Tera, et terram dictam Noceta: Pro eo, inquit rex, quod tu, pater sanctissime, Ordoni presul, nobis dignum exhibuisti obsequium, dum te de expeditione ciuitatis Emerite duximus ad Ispalim, uocata nuper ciuitas Sibilia, cum episcopo Aluito, ubi ipse migrauit ad Dominum, tu autem fecisti nobis inde, annuente Domino, deportare sanctissimum et gloriosum corpus beati doctoris nostri sancti Isidori archiepiscopi confessoris Christi, quem nos per 179 manus tuas aliorumque presulum fecimus recondere in ciuitate Legionense, in ecclesia S. Ioannis: ubi per te habetur nostri decus et gloria doctrine, totius Hispanie doctor; ideo, etc.

15. Bollandiani in commentario preuio plura referunt  prodigia S. Isidori ope, postquam eius corpus iam Legione uenerationi expositum erat, impetrata. Alia addi possunt ex uita breuiori S. Ferdinandi regis apud eosdem Bollandianos, num. 8, ac presertim ex opere Luce Tudensis de Miraculis S. Isidori. Pelagius Ouetensis, testis oculatus, narrat in Chronico suo, prope finem uite Adephonsi uI, lapides altaris S. Isidori, ubi sacerdos pedes tenet, dum missam celebrat, aqua manasse, quo calamitates post regis obitum euenture predicebantur. Refert etiam Rodericus Toletanus lib. uI Rerum Hisp., cap. 13, Isidorum Ferdinando I apparuisse, et diem obitus prenuntiasse: qui piissimus rex coram sarcophago Isidori orauit, et accepta ab episcopis penitentia, et gratia ultime unctionis, indutus cilicio, et  conspersus cinere, duobus diebus in penitentia atque lacrymis superuixit . . . et iuxta patrem suum in eadem ecclesia S. Isidori est sepultus. Aliam S. Isidori apparitionem refert Lucas Tudensis in Chronico, quod anno 1230 uisus fuerit auxilium Christianis aduersus Saracenos cum S. Iacobo laturus. Preterea narrat Didacum comitem, qui S. Ferdinando regi rebellauerat, et turrim atque ecclesiam S. Isidori occupauerat, tandiu graui morbo implicitum fuisse, donec turrim et ecclesiam restituit, iurans quod deinde futurus esset miles et uassallus S. Isidori.

16. Mabillonius, tom. Iu Annal. Benedictin., pag. 671, refert Ferdinandum regem anno 1065 a S. Isidoro premonitum obiisse, in ecclesia S. Isidori sepultum, quam cum adiuncto Benedictinorum monasterio  condiderat. De hoc monasterio pag. 649 premiserat, post Benedictinos transiisse ad moniales Benedictinas: tum, ineunte seculo XIII, ad Canonicos regulares, a quibus nempe nunc obtinetur. Eodem loco Mabillonius recenset donationem regis Ferdinandi ex Iepesio, Facta scriptura ipso die dedicationis basilice, XII Kal. Ianuarii, postridie quam eius reliquiarum translatio facta fuerat. Fortasse legendum pridie quam, ut in scriptura num. 11.



180 CAPUT XXIX. Isidorus Ecclesie doctor. An olim actum fuerit de eo inter quatuor Latine Ecclesie Patres S. Ambrosii loco annumerando.

1. Egregii doctoris titulus Isidoro a concilio Toletano  uIII, anno 653, scilicet post annos 17 ab eius obitu celebrato, amplissimis uerbis donatus fuit can. 2: Nostri quoque seculi doctor egregius, Ecclesie catholice nouissimum decus, precedentibus etate postremus, doctrine comparatione non infimus, et, quod maius est, in seculorum fine doctissimus, atque cum reuerentia nominandus Isidorus, etc. Ubi nonnulli minus bene legunt atque, et quod maius est, iam seculorum finitorum doctissimus. Interfuerunt et subscripserunt huic concilio episcopi quinquaginta duo, abbates duodecim, uicarii episcoporum decem, uiri illustres Palatini sexdecim. In concilio etiam Toletano Xu, cui subscripserunt episcopi sexaginta unus, abbates undecim, uicarii episcoporum quinque, uiri illustres officii Palatini septemdecim, anno 688 celebrato,  idem titulus doctoris egregii Isidoro confirmatus fuit: Honorantes uidelicet, et sequentes sententiam doctoris egregii, Hispalensis sedis episcopi, quam in libris suis de Differentia nature Christi uel nostre disseruit, ubi ait, etc. Ioannes Baptista Perezius in uar. lection. mss. ad Concilia Hispanie suspicatur deesse hoc loco Isidori nomen post doctoris egregii. Sic ueteres scriptores Hispani passim Isidorum magnum Hispanie aut Hispaniarum doctorem appellant, ut Isidorus Pacensis, S. Martinus Legionensis, alii.

2. Benedictus pontifex XIu de Beatific sanctorum, lib. III, part. II, cap. 11, num. 15, refert die 25 Aprilis anni 1722 apostolica auctoritate indultum fuisse, ut Officium S. Isidori in uniuersa Ecclesia recitetur ex  precepto cum antiphona O doctor optime, et cum Euangelio uos estis sal terre. Iam enim tanquam doctor colebatur in regnis Hispaniarum, et in Ecclesiis Indiarum regi catholico subiectarum ex litteris apostolicis Gregorii XIII, quibus approbauit Officia sanctorum regni Hispanie, ubi de Officio S. Isidori hec habentur: Item festiuitas S. Isidori archiepiscopi Hispalensis, pro quo celebretur Officium doctoris, et recitetur Credo in celebratione misse.

181 3. Addit Benedictus XIu auctoritatem S. Leonis Iu in can. de libellis, dist. 20, qui S. Isidorum inter Ecclesie doctores recensuit: nam post expositas regulas, quarum usus esse debebat in ecclesiasticis iudiciis, et post mentionem nonnullorum conciliorum et decretorum Romanorum pontificum,  sic ait: Isti omnino sunt, et per quos iudicant episcopi, et per quos episcopi simul iudicantur et clerici. Nam si tale emerserit, uel contigerit inusitatum negotium, quod minime possit per istos definiri, tunc, si illorum, quorum meministis, dicta Hieronymi, Augustini, Isidori, uel ceterorum similiter sanctorum doctorum reperta fuerint, magnanimiter sunt retinenda et promulganda. Hec ipsa, uerbis nonnichil mutatis, sed eadem prorsus retenta sententia, describuntur a Berardo in Gratiani Canonib. genuin. part. II, cap. 76, ex uulgatis integre epistole exemplaribus, adiecta etiam aliorum Codicum uarietate. Exposita deinde opinione quorumdam, qui existimauerant Isidorum uel quatuor aliis Ecclesie Latine doctoribus adiiciendum, uel Ambrosio preferendum, idem Benedictus  pontifex XIu subiungit: Demum suo muneri non defuerunt postulatores, qui, collectis undique testimoniis, excellentiam doctrine S. Isidori plenissime demonstrarunt, edito etiam typis suffragio eminentissimi domini cardinalis Belluge, cause relatoris, qui animaduersiones a me tanquam fidei promotore factas docte de more confutauit, et plura addidit in commendationem eximie doctrine eiusdem S. Isidori.

4. Leonis Iu auctoritati coniungi uel premitti possunt uerba Hadriani I, qui seculo uIII claruit, in epistola ad Egilam episcopum in partibus Hispanie, 95 Codicis Carolini, tom. III Scriptor. Gall. Duchesnii: Nequaquam hereticorum hominum ignauiam, atque impiam peruersamque amentiam, inanesque ac mendaces sequere fabulas, sed magis doctorum nostrorum  sanctorum Patrum, sicut nobis intimant, uidelicet beati Siluestri atque Innocentii pape, pariterque almi Hieronymi seu Isidori diuinos sermones annecte, et ex nostra apostolica olitana  regula sabbato ieiunare firmiter atque procul dubio tenens tua non desinat sanctitas. In Ottoboniano Codice 336, de quo cap. 105, hec est inscriptio: Incipiunt capitula libri Sententiarum sancti Isidori doctoris Ecclesie. Alie non multum diuerse, et que eodem recidunt, in aliis Mss. occurrunt.

182 5. Quod autem de Isidoro inter quatuor Ecclesie Latine Patres recensendo sub Bonifacio uIII actum fuerit, referunt Bollandiani in comment. preuio ad uitam S. Isidori, exscriptis Mariane uerbis ex Historia Hispanie. Queritur quisnam huius  rei sit auctor. Mariana in Historia Latina solum ait: Sunt qui scribant Bonifacio uIII pontifice Romano deliberante de iis qui doctorum Ecclesie nomine et numero essent cohonestandi, etc. At in eadem Historia, lingue Hispane ab ipso libere reddita, Martinum Polonum rei auctorem esse affirmat: Martino Polono en su Cronicon dice, que como el papa Bonifacio octauo tratase de nombrar los quatro doctores de la Iglesia, etc. Nic. Antonius negat Martinum Polonum testem eius narrationis a Mariana laudari, quia scilicet Historiam Hispanie, in uulgare Hispanicum idioma a Mariana conuersam, hoc loco non consuluit. Obseruat hocce testimonium desiderari in Antuerpiensi editione Chronici Martini Poloni anni 1574, nec nouum esse, ut in id Chronicon supposititia  multa irrepserint, ut fabella de Ioanne Anglico papa, siue Ioanna papissa, tot argumentis ac ueterum Codicum documentis debellata.

6. Profecto cum Martinus Polonus profiteatur se Chronicon suum produxisse usque ad annum 1277, et non multo post obierit, ut tradit Fabricius in Biblioth. med. et inf. eui, minime scribere ille potuit de rebus que Bonifacio uIII Romano pontifice euenerunt; quandoquidem is nonnisi anno 1294 cathedram apostolicam Petri tenuit. Itaque Mariana in Chronicon Martini Poloni, ab alio continuatum, uidetur incidisse, quod fortasse totum Martino ipsi in fronte operis affingebatur. Ac reperiuntur quidem eius Chronici exemplaria ad annum 1320 producta;  ex quo nonnulli existimarunt Martinum Polonum eo adhuc tempore uixisse. Fabricius loc. cit. asserit ea que in Chronico Martini post annum 1277 sequuntur, addita esse a Ptolemeo Lucensi ad annum 1294, a Bernardo Guidonis ad annum 1316. Schettgenius, tom. uI eiusdem Bibliothece medii et infimi eui, uerb. Ptolemeus Lucensis obseruat, in duabus Chronici editionibus, que ipsi ad manus erant, continuationem Ptolemei Lucensis nomine non exstare, neque in alio scriptore eam notitiam a se repertam.

7. Equidem nonnulla exemplaria Chronici Martini Poloni edita, quedam etiam Mss. ego euolui, quibus continuatio post Bonifacii uIII tempora, 183 sine auctoris tamen nomine, annexa erat. Id autem, quod  de Isidoro inter alios Ecclesie doctores condecorando Mariana refert, nusquam inueni. Sed Mariane ita asserenti libens credam, cum multa ac uaria esse possint Chronici Martini Poloni additamenta. Raynaldus ad annum 1295, num. 55, profert diploma quo Bonifacius uIII, anno 1295, statuit, festa apostolorum, euangelistarum, et quatuor Ecclesie doctorum Gregorii Magni, Augustini, Ambrosii et Hieronymi, officio duplici per uniuersas orbis Ecclesias celebrari debere; quod anno 1297 magna ex parte in librum sextum Decretalium  ab eodem Romano pontifice insertum fuit.

8. Pseudo-Luitprandus Aduers. 169, pag. 860, editionis Matritensis Thome Tamayi rem ipsam,  quam Mariana ex Chronico Martini Poloni protulit, enarrat. Sed quam imprudens stupidusque fuit supposititii eius operis architectus , qui Luitprando scriptori seculi X mentionem eorum affinxit, que Bonifacio uIII, seculo XIII exeunte pontifice Romano creato, gesta esse dicuntur? Laurentius Ramirez de Prado in editione Plantiniana eiusdem operis Aduersarium illud 169 omisit, fortasse quod anachronismum aduertisset. Prudentius tamen fecisset, si totum opus tenebris potius damnasset quam noua editione illustrare tentasset.



CAPUT XXX. Isidori doctrina de predestinatione contra Hincmarum Remensem, de SS. Eucaristie et Confirmationis sacramentis contra Binghamum et alios defensa.


1. Cum in controuersiis fere omnibus theologicis Isidorus uersatus fuerit, eius tamen doctrina magnis ubique plausibus excepta est: ac uix quidquam inuenietur quod in reprehensionem quamuis rigidorum theologorum debeat incurrere. Expendamus igitur hoc loco an Isidorus Predestinatianis unquam fauerit, quod Hincmarus Remensis innuere uidetur. Ita enim ait cap. 9 de Predestinatione: Adducunt etiam in testimonium Isidorum Hispalensem episcopum, uirum doctum, et legentibus in multis proficuum, qui in libro Sententiarum geminam dicit esse predestinationem, siue electorum 184 ad requiem, siue reproborum  ad mortem. Qui hanc sententiam in secundo libro, cap. 6, quasi ex uerbis S. Gregorii de libro Moralium XXIu uel XXu, siue de S. Augustini dictis, ut uidetur legentibus, uel undecunque sumpserit, compilauit: sed non ita sicut in lectione eiusdem libri quilibet euidentissime potest cognoscere, secundum beati Gregorii sensum excerpsit. Unde potest opinari, ut iste Isidorus, in aliis doctus, in hac sententia de reliquiis Gallorum in Hispaniis per successiones remanserit.

2. Addit Hincmarus Augustinum libros de Predestinatione et de Bono perseuerantie contra Gallos, male de predestinatione sentientes, scripsisse: et concludit Gregorium alio sensu modos supernorum iudiciorum in electis et reprobis demonstrasse, quam Isidorus in predicta sententia colligat. uerba que  ex Isidoro allegat hec sunt: Gemina est predestinatio, siue electorum ad requiem, siue reproborum ad mortem. Utraque diuino agitur iudicio, ut semper electos superna et interiora sequi faciat, semperque reprobos, ut infimis et exterioribus delectentur, deserendo permittat. Sicut ignorat homo terminum lucis et tenebrarum, uel utriusque rei quis finis sit, ita, etc. uerum apud Hincmarum legitur aguntur pro agitur, et mox reprobos; ut infima et exteriora delectentur, deserendo permittat. Sic ut ignoret homo terminum lucis et tenebrarum, uel utriusque rei quis finis sit. Que tamen sententie uarietatem in re de qua agitur non inducunt. Lectio quidem illa ut infima et exteriora delectentur, communissima est in nostris mss. Codicibus: alii inde suspicantur, ut infima et exteriora sectentur.  Locus autem Gregorii indicatur a Loaisa ex libro XXXIII Moral., cap. 20, al. 21 et 25, ubi ita Gregorius: Nemo ergo Deum meritis preuenit, ut tenere eum quasi debitorem possit: sed miro modo equus omnibus conditor et quosdam preelegit, et quosdam in suis prauis moribus iuste derelinquit. Non alia inuenio que gemine predestinationi Isidori ex Gregorio Magno aptari possint. Que sequuntur apud Isidorum de occultis Dei iudiciis, clarius petita sunt ex eodem Gregorio lib. XXIX, c. 33, al. 32, al. 18. Sane hic locus a Prudentio Tricassino indicatur, ut nunc dicam. Censeo tamen Isidorum, in gemina predestinatione distinguenda, Augustini potius et huius discipulorum Fulgentii et Prosperi sententiam pre oculis habuisse: quorum uerba distinctius postea afferam, cum Isidori  185 mentem explicabo, sensumque eius uerborum ab omni erroris suspicione alienum ostendam.

3. Causam pro Isidoro egerunt Ratramnus monachus Corbeiensis, lib. II de Predestinatione ad Carolum Caluum, et Prudentius Tricassinus, siue Trecensis, de Predestin. aduersus Ioannem Scotum Erigenam cap. 2. Ratramnus, siue Bertramus, sic defensionem orditur: Hinc sanctus Isidorus Hispalensis episcopus, uite meritis et sapientie lumine preclarus, catholicorum sequens doctrinam magistrorum in libro secundo sententiarum geminam fore predestinationem tam sensuum quam uerborum attestatione docet. Prudentius noster Galindo loc. cit. Isidorum plane cum  Gregorio Magno consentire arguit, quia quod Isidorus ait, gemina predestinatio, Gregorius, cit. l. 29, numero plurali dicit predestinationes. uerba Gregorii hec premittit: Ordinem celi nosse est supernarum dispositionum occultas predestinationes uidere.

4. Ut autem clarius Isidori sententia et ratio intelligatur, explicandus est Gallorum error, quem in eo Hincmarus deprehendere sibi uidebatur. Adrumetini monachi epistolam S. Augustini 105, ad Xystum, cum legissent, eorum multi S. doctoris uerba in alienum ab eius mente sensum acceperunt: ex quo ea dissensio inter monachos exorta est, quam Augustinus explicat in epistola ad ualentinum: uenerunt ad nos duo iuuenes, Cresconius et  Felix, de uestra congregatione se esse dicentes, qui nobis retulerunt monasterium uestrum nonnulla dissensione turbatum, eo quod quidam in uobis sic gratiam predicent, ut negent hominis esse liberum arbitrium, et, quod grauius est, dicant quod in die iudicii non sit uel redditurus Deus unicuique secundum opera eius. Etiam hoc tamen indicauerunt, quod plures uestrum non ita sentiant, sed liberum arbitrium adiuuari fateantur per Dei gratiam, ut recta sapiamus atque faciamus.

5. Hanc epistolam ad ualentinum cenobii Adrumetini prefectum, simulque librum de Gratia et libero Arbitrio Augustinus misit, quo gratie et liberi arbitrii concordiam monachis exponebat. Eo libro perlecto, Adrumetinus quidam monachus collegit, ac sustinere uoluit neminem esse corripiendum,  sed tantum pro eo qui malus est orandum, quandoquidem omnia opera bona, ut Augustinus in eo opere sepius docet, sunt dona Dei. Hunc errorem refutauit Augustinus edito libro de Correptione et Gratia, quo 186 ostendit correptionem utilem et necessariam esse, quamuis omnia bona opera sint dona Dei. In Adrumetino igitur monasterio, quod in Africa situm est, ex libris S. Augustini male intellectis Predestinatianorum heresim pullulasse Sirmondus aliique affirmant. Natalis Alexander, in dissertat. 5 de heresi Predestinatiana ad seculum u, cum aliis tenet in Adrumetino monasterio nullos fuisse Predestinatianos: quia S. Augustinus librum de Gratia et libero Arbitrio scripsit propter eos qui, cum defenditur Dei gratia, putantes negari liberum  arbitrium, sic ipsi defendunt liberum arbitrium, ut negent Dei gratiam, asserentes eam secundum merita nostra dari, ut ait idem Augustinus lib. II Retractat., cap. 66.

6. Ad Augustini uerba supra relata, Et quod quidam in uobis sic gratiam predicent, ut negent hominis esse liberum arbitrium, respondet Natalis Alexander Cresconium et Felicem, pre simplicitate et imperitia, statum contentionis que Adrumetum turbabat exponere congrue non potuisse; idque suspicatum fuisse S. Augustinum, qui cap. 1 de Gratia et libero Arbitrio disiunctim et sub dubio loquitur: Sed quoniam sunt quidam qui sic gratiam Dei defendunt, ut negent hominis liberum arbitrium, aut quando gratia defenditur,  negari existiment liberum arbitrium, hinc aliquid . . . scribere curaui. Sed quam absurdum est credere Cresconium et Felicem Adrumetinos monachos, qui ualentini abbatis sumptu et cum eius litteris Augustinum adierunt, ut de dissensione in eorum monasterio orta eius sententiam exquirerent, statum questionis non potuisse congrue exponere, et aperte dixisse esse quosdam monachos qui ita Dei gratiam predicarent, ut liberum esse hominis arbitrium negarent, cum eorum nullus ita errasset? Fingamus tamen tam stupidos eos monachos fuisse, atque eorum abbatem ualentinum, qui alios potius ad Augustinum non miserit. Augustinus certe eorum narrationi fidem prestare debuit, atque adeo contra eos, qui liberum hominis esse arbitrium negarent,  scribere. At suspicatus est, inquis, eorum narrationem non esse ueram. Cur id suspicatus fuerit? Constat, repones, ita suspicatum fuisse, quoniam disiunctim et sub dubio loquitur. Primum in epistola ad ualentinum non disiunctim, nec sub dubio loquitur: Nobis retulerunt monasterium uestrum nonnulla dissensione turbatum esse, eo quod quidam in uobis SIC GRATIAM PRAEDICENT, 187 UT NEGENT HOMINIS ESSE LIBERUM ARBITRIUM, et, quod grauius est, dicant quod in die iudicii non sit uel redditurus Deus unicuique secundum opera eius.

7. Quod ergo cap. 1 libri de Gratia et libero Arbitrio disiunctim Augustinus loquitur, non arguit eum dubitasse an falsa esset Cresconii et Felicis narratio; sed uoluisse eadem opera confutare tum  eos qui ita gratiam Dei predicant ut negent liberum hominis esse arbitrium, tum eos qui putant liberum arbitrium negari, cum gratia Dei defenditur, ut ab Augustino defendebatur, siue ipsi hanc defendendi rationem probent, siue secus. Deinde, etiamsi admittere uelimus Augustinum dubitasse an monachi Adrumetini negarent liberum arbitrium, an solum putarent liberum arbitrium negari cum gratia Dei defenditur, omnino tamen fatendum est Augustinum, ut dubitationis sue utramque partem comprehenderet, librum de Gratia et libero Arbitrio scripsisse tum contra eos qui ita Dei gratiam predicarent ut negarent liberum hominis esse arbitrium, tum contra eos qui putarent liberum hominis arbitrium negari cum gratia Dei defenditur. Ecquodnam igitur argumentum  profers, ut in monasterio Adrumetino Predestinatianos fuisse constanter neges? Cresconius et Felix, monachi Adrumetini, Predestinatianos in suo monasterio fuisse ingenue fatentur. Ex Augustino solum colligere laboras, eum dubitasse an illi duo monachi statum questionis explicare sciuerint.

8. Itaque in Augustini scriptis Pelagiani ac Semipelagiani doctrinam de gratia ideo reprehendebant, quia eam cum libero arbitrio, quod ipsi propugnabant, coherere posse negabant. Alii contra ita doctrinam eiusdem Augustini de gratia interpretabantur et retinebant, ut simul liberum arbitrium negarent: nam cum catholicam crederent Augustini  sententiam, ut re uera catholica est, errabant tamen putantes, ea admissa, libertatem arbitrii corruere, quod contra ipsius Augustini mentem tuebantur: qui Predestinatiani a Gennadio, Hincmaro et aliis dicti sunt. Alii denique concordiam gratie et liberi arbitrii ex Augustini libris et doctrina defendebant. Predestinatianorum heresim paulo post in Gallia exortam fuisse testis est Hincmarus in epist. ad Nicolaum papam: Ex ueteri heresi Predestinatiana, que primum in Africa, et postea in Gallia per idem tempus quando et Nestoriana heresis est exorta, et 188 temporibus Celestini pape, ipsius auctoritate et instinctu est reuincta. Contendit Natalis Alexander Predestinatianorum heresim in Galliis tempore Celestini I Romani pontificis non emersisse. Sed  non aliter sese a difficultatibus obiectis extricat, nisi ut fidem tunc Hincmaro, tunc auctori Predestinati, a Sirmondo uulgati, neget. Concedit tamen non fuisse imaginariam Predestinatianorum heresim, quamuis plurimos non habuerit sectatores, et Lucidum presbyterum Predestinatianorum erroribus adhesisse, qui in concilio Araletensi III, et Lugdunensi seculo u, damnati sunt. Concludit gyrouagum, turbulentum, et nouatorem monachum Gothescalcum seculo IX heresim Predestinatianorum suscitasse.

9. Omissis igitur cauillis Iansenistarum, qui contendunt ueros S. Augustini discipulos ab Hincmaro et aliis uocatos fuisse Predestinatianos, sustinendum est et seculo u in Gallia aliquos, quamuis fortasse non multos, heresim Predestinatianam docuisse,  et seculo IX Gothescalcum eamdem renouasse. Hoc autem erat primum Predestinatianorum dogma, ut refert Hincmarus in epist. ad Nicolaum papam: Quod sicut Deus quosdam ad uitam eternam, ita quosdam predestinauit ad mortem. Cum ergo Hincmaro, Predestinatianos redarguenti, obiiceretur Isidori sententia: Gemina est predestinatio, siue electorum ad requiem, siue reproborum ad mortem, non aliam interpretationem adhibere curauit, nisi quod fortasse Isidorus in hac sententia de reliquiis Gallorum in Hispaniis remanserat.

10. Sed cum nulla aliunde uestigia appareant heresis Predestinatiane in Hispaniis, per successiones Gallorum aut alio modo inuecte, oportuit potius diligentius in Isidori mentem introspicere, eiusque  hoc in loco sententiam cum aliis eiusdem componere, ut uerus sensus erueretur. Notum est, quod a Semipelagianis S. Augustino quedam similis sententia ueluti in eius scriptis defensa obiiciebatur. Apud S. Prosperum inter obiectiones Gallorum capitulum primum est: Quod ex predestinatione Dei, uelut fatali necessitate, homines ad peccata compulsi cogantur in mortem. Capitulum nonum Gallorum est: Quod per potentiam Deus homines ad peccata compellat. S. Fulgentius in epist. ad Monimum cap. 30 eamdem obiectionem, a Massiliensibus contra Augustinum propositam, representat, simulque Augustini mentem explicat: Non autem ignoras, etiam preterito tempore illi luculentissimo S. Augustini  operi de Predestinatione 189 sanctorum, a quibusdam Gallis obiectum, quod beatus Augustinus in assertione predestinationis diuine peccatores non ad solum predestinatos diceret iudicium, sed etiam ad peccatum, cuius dicta, quia ipse celeri preuentus est obitu, Prosper, uir eruditus et sanctus, recta defendit fide et copioso sermone.

11. Lucidus Predestinatianus damnatus fuit, quia reproborum predestinationem ad mortem ita defendebat, ut crederet reprobos a Deo predestinari, et propelli ad peccatum. Natalis Alexander dissert. de heresi Predestinatiana, seculo u, propos. 4, sic refert: Sexta demum propositio, qua dicuntur ALII DEPUTATI AD MORTEM, ALII AD uITAM PRAEDESTINATI, eo intellecta sensu, ut alii ad eternam damnationem  propter mala merita predestinati sint, alii ad uitam ita predestinati, ut in eorum electione misericordia Dei bona merita precedat, catholica est, a concilio ualentino secundum S. Augustini et S. Fulgentii doctrinam asserta, et ab Ecclesia Lugdunensi defensa. Eo uero accepta sensu, quod Deus reprobos ad peccatum propellat, uel quod generali Creatoris intentione et bonitate conditi non sint omnes ut uitam eternam consequerentur, sed conditi sint aliqui ut damnarentur, heretica est. Lucidus porro presbyter propositiones illas prauo sensu, quem in singulis indicauimus, propugnabat.

12. Duplici autem sensu accipi potest predestinatio: Deus enim aliquo uero sensu dicitur predestinare ea omnia que ipse facturus est, quamuis in  sensu magis proprio et usitato predestinatio Dei solum dicatur cum Deus ex sua beneuolentia aliquem ordinat ad aliquem finem ipsi commodum. Hoc sensu magis proprio Deus non predestinat hominem reprobum ad penam eternam: potest autem dici eum predestinare ad penam eternam sensu minus proprio; quia, prouocatus ex prescientia culpe, decernit eum pena eterna punire. Que uberius explicare iuuerit uerbis Suarii tom. I tract. 2, lib. I, cap. 5, ubi locum etiam Isidori nostri indicat: Secundo dicendum est licet in aliquo uero sensu dici possit Deus predestinare aliquos homines ad malum pene, non tamen in sensu propriissimo et rigoroso, in quo nunc loquimur. Prior pars ponitur propter Augustinum, qui interdum absolute dicit aliquos  esse a Deo predestinatos ad gehennam, ut patet in Enchiridio, cap. 100, et lib. Xu de Ciuit., cap. 1, et lib. XXI, cap. 24. Et ita intelligendus est, 190 si alicubi dixerit absolute aliquos esse predestinatos ad interitum, ut libro de Perfect. iustor., sicut illum exposuit Fulgentius dicto lib. I ad Monimum. Et eodem modo loquitur Isidorus lib. II de summo Bono, cap. 6, et indicat concilium ualentinum sub Lothario, cap. 3. Sed in hoc genere locutionis aduertendum est illam particulam pre dicere antecessionem eternitatis ad tempus, non uoluntatis diuine ad prescientiam eius. Sic enim uerum est quod concilium Arausicanum et Tridentinum definierunt, Deum potestate sua neminem ad malum predestinasse. Quod ego intelligo etiam de malo pene, et eterne miserie, ut in secunda parte huius  materie latius ostendam. Expendo tamen uerbum illud, POTESTATE SUA, quo significatur Deum ex sola potentia et uoluntate neminem ad malum eterne miserie ordinasse. Id uero non excludit quin ex iustitia aliquos in eternum punire decreuerit. Hoc autem decretum supponit prescientiam culpe, propter quam homo dignus est tali pena. Ideoque tale decretum non potest dici predestinatio in ordine ad prescientiam, sed ratione eternitatis comparate ad talem effectum, et ita loquuntur dicti Patres: nam expresse declarant predestinationem illam supponere dictam prescientiam. Ex his ergo patet prior pars assertionis. Nam dicta locutio in priori sensu uera est. Et ratio illius est, quia Deus uere dicitur predestinare illa que absoluta et efficaci uoluntate sua eternitate  ordinauit, et facere decreuit, saltem eo sensu quo particula PRAE dicit antecessionem eternitatis ad tempus. Sed Deus absoluta uoluntate decreuit punire quos peccaturos et usque ad finem in peccatis permansuros esse presciuit; ergo eos, ut impios, recte dicitur ad penam predestinasse. Posterior item assertionis pars ex eadem doctrina declaratur, quia Deus dicitur propriissime predestinare hominem, quando ex se et ex sua beneuolentia, et affectu, et non tantum prouocatus ex prescientia alicuius operis ipsius hominis, illum ordinat efficaciter ad aliquem finem uel terminum homini conuenientem et commodum, etc.

13. Alia plura in eamdem sententiam Suarius. Quod autem Isidorus nullo modo intellexerit, a Deo reprobos predestinari ad malum culpe, siue ad mortem  anime, patet ex capite superiori 5 eiusdem libri, ubi de obduratione et cecitate hominum sic ratiocinatur: Obdurare dicitur Deus hominem, non eius faciendo duritiam, sed non auferendo eam, quam sibi ipse nutriuit. Non aliter 191 et obcecare dicitur quosdam Deus, non ut in eis eamdem ipse cecitatem faciat, sed quod pro eorum inutilibus meritis cecitatem eorum ab eis ipse non auferat. De libero autem hominis arbitrio, et reprobatione malorum, siue predestinatione reproborum ad penam ob peccata, clarius ipse Isidorus lib. II Different., num. 32: Dei est ergo bonum quod agimus propter gratiam preuenientem et subsequentem. Nostrum uero est propter obsequentem liberi arbitrii uoluntatem . . . . Proinde ergo in eo quod gratia preuenimur, Dei est; in eo uero  quod bene operando preuenientem gratiam sequimur, nostrum est. Nemo autem Deum meritis antecedit, ut tenere eum quasi debitorem possit. Sed miro modo equus omnibus conditor alios predestinando preeligit, alios in suis moribus prauis iusto iudicio derelinquit . . . . Quidam enim gratissime misericordie eius preuenientis dono saluantur, effecti uasa misericordie: quidam uero reprobi habiti ad penam predestinati damnantur, effecti uasa ire. Non desunt theologi qui predestinationem post preuisa merita tueantur, neque repugnare Augustinum contendant; nonnulli etiam hac in parte deserere Augustinum non uerentur: quo fortasse spectat opus in Codice uaticano Ottoboniano 392, sic inscriptum: Dialogus Christianus de Predestinatione contra S. Augustinum. In fine  Codicis elenchus auctoritatum pro stabilienda sententia, italice incipit: Felice e beato. Sed predestinatio ante preuisa merita, ut Augustino congruentior est, ita etiam inter theologos communior, et ad exposita Isidori uerba accommodatior.

14. Ex his aliisque huiusmodi Hincmarus colligere potuit, non ex reliquiis Gallorum Predestinatianorum, sed ex Augustini Gregoriique Magni libris Isidorum predestinationem reproborum ad penam docuisse, accepto predestinationis uocabulo in sensu quodam uero, non tamen in sensu magis proprio et usitato. Sententiam et uerba ipsa Isidori approbat Honorius Augustodunensis de libero Arbitr. tom. II Thes. Anecd. Pezii, ubi plures Patrum sententias colligit, presertim Isidori. Prima sententia: Arbitrium  est uoluntas libere potestatis, etc., ex lib. II Differ., n. 32, al. 27. Secunda sententia: Sciant liberi arbitrii defensores, etc.; ex lib. II Sentent., c. 5. Tertia sententia: Gemina est predestinatio, etc., usque ad uerba perpendere ordinem ex loco qui ab Hincmaro notatur. Quarta sententia: 192 Deus predestinauit quosdam, etc. Sed de tota hac controuersia, uti de aliis ad gratiam spectantibus, copiose et erudite aget amicus meus Franciscus Xauerius Perotes, qui uniuersam de controuersiis omnibus ad diuinam prouidentiam quoquo modo spectantibus historiam, multis uoluminibus comprehensam, exquisita doctrina refertam, et improbo labore concinnatam, iamdudum editioni paratam habet; quod ut exsequi possit, optandum maxime est ut munificus aliquis ac tanto molimini par Mecenas inueniatur.

 15. Aliam nobis controuersiam excitant heterodoxi, qui ueram corporis Domini nostri Iesu Christi presentiam, aut transsubstantiationem in eucaristia negant, et Isidorum in eamdem sententiam pertrahere conantur. Iosephus Binghamus, Origin. eccles. lib. Xu, cap. 5, allegat pro sua heresi Isidori locum ex lib. I, cap. 18, de Ecclesiast. Offic.: Panis enim, quem frangimus, corpus Christi est, qui dixit: Ego sum panis uiuus qui de celo descendi. uinum autem sanguis eius est, et hoc est quod scriptum est: Ego sum uitis uera. Sed panis, quia corpus confirmat, ideo corpus Christi nuncupatur; uinum autem, quia sanguinem operatur in carne, ideo ad sanguinem Christi refertur. Hec autem dum sunt uisibilia, sanctificata tamen per Spiritum sanctum in sacramentum diuini corporis transeunt.

 16. Alium locum profert Binghamus ex libro uI Etymol., cap. 19, in hec uerba: Panis et uinum ideo corpori et sanguini Domini comparantur, quia sicut uisibilis huius panis uinique substantia exteriorem nutrit et inebriat hominem, ita uerbum Dei, qui est panis uiuus, participatione sui fidelium recreat mentes. Aduertit hec uerba citari a Bertramo de Corpore et Sanguine Domini apud Flaccum in Catal. test. uerit., lib. X, sed nunc ex quadam fraude loco suo proprio non reperiri.

17. Querendum modo est an genuina sint censenda Isidori uerba secundo loco allegata, que fraude aliqua proprio loco mota dicuntur. Bertramus,  siue Ratramnus, quo secundo nomine notior est, seculo IX floruit. Cum autem uerba de Eucaristia ex Isidoro ab ipso adducta non solum nunc in editis non compareant, sed omnino a mss. Codicibus, etiam Bertramo antiquioribus, absint, cur Binghamus fidenter asserit, ex fraude quadam ea uerba proprio suo loco non reperiri? Equidem plurima Etymologiarum exemplaria mss. diligenter contuli, si ea uerba loco citato possem inuenire: 193 eorum exemplarium quedam seculum IX et Bertrami etatem antecedunt. Nusquam tamen reperire mihi licuit ea que Isidoro a Ratramno tribuuntur. Omnia exemplaria, etiam uetustissimum Regine Suecorum, num. 1953, cum editis consentiunt lib. uI, cap. 19, ubi ita de sacramento Eucaristie disseritur:  Sacrificium dictum, quasi sacrum factum; quia prece mystica consecratur in memoriam pro nobis dominice passionis: unde, hoc eo iubente, corpus Christi et sanguinem dicimus, quod dum sit ex fructibus terre, sanctificatur et fit sacramentum, operante inuisibiliter spiritu Dei, cuius panis et calicis sacramentum Greci eucaristiam dicunt, quod Latine bona gratia interpretatur. Et quid melius corpore et sanguine Christi? Ratramnus post hec Isidori uerba, ex libris Etymologiarum laudata, continenter ait: Panis uero et uinum, etc., ut supra ex Binghamo retuli. Nota marginis hec est: uerba, Panis, etc., non reperiuntur apud Isidorum loc. cit. uI Etymol., cap. 19; sed lib. I de Offic., cap. 18, hec habentur: Panis, quia corpus confirmat, etc. Pergit Ratramnus: Et iste doctor catholicus,  etc., dum dicit panem et uinum ideo corpori et sanguini Domini comparari, etc.

18. Cur igitur non concludemus aut Ratramnum in aliquod Isidori exemplar interpolatum incidisse, aut in Ratramni opus attributa Isidoro uerba cum subsequenti ratione ab aliquo falsario fuisse intrusa? Neque tale certe est Ratramni opus, cui fidere debeamus. Prohibitum nempe est in Indice Tridentino Romano, et Hispanico cardinalis Quiroge. Natalis Alexander in dissert. 13 ad seculum IX, etsi contendit Ratramnum in fide realis presentie corporis et sanguinis Christi in Eucaristia et transsubstantiationis conuenire, tamen concedit eius librum, ob duriores quasdam et obscuriores sententias, quas expositione aliqua molliri opus erat, in indice iussu Clementis  uIII pontificis maximi edito, inter libros non sanam aut suspectam doctrinam continentes, reiectum fuisse. Theophilus Raynaudus tom. XI, partit. I, erotem. 10, de bon. et mal. Libr., pag. 276, plures numerat scriptores qui Ratramno librum de Eucaristia ab Oecolampadio aut omnino aut magna ex parte suppositum fuisse censuerunt. Sed librum a Ratramno scriptum negari nequit; interpolatum ab aliquo facilius credam, quamuis multi cum Natali Alexandro nichil in re ipsa catholico dogmati contrarium reperiri existiment. In editione Parisiensi 194 Ratramni Gallice et Latine anno 1686 est prefatio sic satis erudita, qua Ratramnus uerus auctor operis asseritur. Adduntur note quibus Ratramni uerba catholico sensu exponuntur.

 19. Quod si Ratramnus in illo suo opere nichil doctrine catholice de transsubstantiatione contrarium habet, multo minus Isidorus, quem pro se Ratramnus allegat, uere fidei contrarius censendus est. Re uera locus Isidori nomine a Ratramno allatus nichil aliud euincit, nisi ideo corpus Christi sub specie panis, et sanguinem Christi sub specie uini in sacramento Eucaristie exhiberi, quia sicut panis hominem nutrit, et uinum inebriat, ita uerbum Dei, uel Christus ipse, qui est panis uerus, recreat mentes eorum a quibus participatur. Quis autem propterea neget conuersionem panis in corpus, et uini in sanguinem Domini nostri Iesu Christi? Hanc conuersionem, quam catholica Ecclesia apposite transsubstantiationem uocat, satis clare innuit Isidorus eodem cap. 19  lib. uI, genuinis que protulimus uerbis: Unde hoc, eo iubente, corpus Christi et sanguinem dicimus, quod, dum sit ex fructibus terre, sanctificatur, et fit sacramentum, operante inuisibiliter spiritu Dei . . . Et quid melius corpore et sanguine Christi?

20. Priorem nunc locum, qui certe Isidori est, ex lib. I de ecclesiast. Offic. cap. 18 explicemus. In dubium minime uerti potest, quin realem corporis Christi presentiam eo capite astruat: Sacrificium autem, inquit, quod a Christianis Deo offertur, primum Christus Dominus noster et magister instituit, quando commendauit apostolis corpus et sanguinem suum, priusquam traderetur, etc. Sic enim placuit Spiritui sancto per apostolos, ut in honorem tanti sacramenti in os Christiani prius Dominicum corpus intraret,  quam ceteri cibi; et ideo per uniuersum orbem mos iste seruatur. Panis enim, quem frangimus, corpus Christi est, etc. Hinc aliquis colliget, ab Isidoro substantiam panis simul cum Christi corpore in Eucaristia agnosci, adeoque transsubstantiationem ab eo negari. Non ita certe. Postquam enim Isidorus explicuit, panem, quia corpus confirmat, ideo corpus Christi nuncupari, et uinum, quia sanguinem in carne operatur, ideo ad sanguinem Christi referri, illico conuersionem panis in corpus, et uini in sanguinem Christi non obscuris uerbis indicauit: Hec autem dum sunt uisibilia, sanctificata tamen per Spiritum sanctum, in sacramentum diuini corporis 195 TRANSEUNT. Intelligi enim hic transitus non potest sine transsubstantiatione.

 21. Neque uero refert quod Isidorus dicat, Panis, quem frangimus, corpus Christi est. Loquitur enim cum Apostolo I ad Corinth., cap. X, uers. 16: Calix benedictionis, cui benedicimus, nonne communicatio sanguinis Christi est? Et panis, quem frangimus, nonne participatio corporis Domini est? Hanc sententiam ut Isidorus explicet, dixit, panem, quem frangimus, esse corpus Christi; quod nullo uero sensu intelligi potest, nisi panis in corpus Christi conuersus fuerit. Gregorius de ualentia libro II de Eucaristia, cap. 6, hereticis respondet qui transsubstantiationem negant, quoniam Apostolus uocat Eucaristiam panem etiam post benedictionem. Obseruat Apostolum declarare panem esse ipsum corpus Christi, cum dicit: Panis,  quem frangimus, nonne communicatio corporis Christi est? Quasi dicat, distributionem et communicationem huius panis non alterius rei  communicationem esse, quam ipsiusmet corporis Christi. Quo referende sunt plurime sententie Patrum, quibus illi affirmant, ut ait, eum panem Eucaristie reuera esse ipsum corpus Christi. Triplici autem ratione Eucaristia uocatur panis: prima, quia reficit, ut panis; altera, quia panis uidetur; tertia, quia ex pane confecta est. Postularet hic locus, ut opinionem quorumdam recentium theologorum in Germania propugnatam refellerem: qui fatentur quidem in Eucaristia et adesse corpus et sanguinem Christi, et abesse substantiam panis et uini: sed necessarium esse negant conuersionis uerbum  astruere. uerum hoc argumentum occupauit exhausitque uir et doctrina et dignitate eminentissimus, quem honoris causa nominatum uolo, cardinalis Gerdil in opere anonymo: Animaduersiones in notas quas nonnullis Pistoriensis synodi propositionibus damnatis in dogmatica constitutione SS. D. N. Pii uI, que incipit, Auctorem Fidei, cl. Feller clarioris intelligentie nomine adiiciendas censuit. Rome 1795, apud Lazarinos. Quamnam theologicam censuram mereatur illa opinio, dilucide Suarius iam exposuerat tom. XuIII, quest. 75, disput. 50, art. 8, sect. 1, in fine: Secundo infero, si quis confiteatur presentiam corporis Christi, et absentiam panis, neget tamen ueram conuersionem unius in aliud, in heresim labi, quia Ecclesia catholica non solum 196 duo  priora, sed etiam hoc tertium definit ac docet; sicut in miraculo facto a Christo Ioannis II non solum de fide est illis hydriis prius fuisse aquam impositam, et postea inuentum illic fuisse uinum, sed etiam est de fide aquam conuersam esse in uinum. Si quis tamen confidendo rem totam, uocem TRANSSUBSTANTIATIONIS abiiceret, ut ineptam et barbaram, in re ipsa non existimo esse hereticum, quia usus uocis per se non pertinet ad obiectum fidei; esset tamen ualde temerarius, scandalosus, ac pias aures offenderet, ac denique in externo foro habendus esset uehementer de heresi suspectus.

22. Alium errorem ex eodem cap. 19 Etymologiarum Isidori lib. uI confirmare nititur Binghamus lib. XII Origin. ecclesiast., cap. 1. Colligit enim unum idemque sacramentum esse baptismum et  chrisma ex his Isidori uerbis loc. cit.: Sunt autem sacramenta baptismus et chrisma, corpus et sanguis. Sicut ergo corpus et sanguis unum sacramentum constituunt, ita baptismus et chrisma. Hec est Binghami argumentatio, in coniunctione et post baptismus fundata: et ita quidem hunc locum exhibent non tantum editi, sed et plerique Codices mss. In Codice tamen 2 archiuii uaticani  diuerso modo legitur: Sunt autem sacramenta baptismum, corpus et sanguis Christi. uerbum Christi alia exemplaria Mss. et Edita addunt: editio regia Matritensis omittit. In codice Regine Suecorum, num. 1850, sic: Sunt autem sacramenta baptismus,  chrisma, corpus et sanguis. Utrolibet ex his modo legere uelimus, corruit Binghami argumentum.

23. Sed lectionem uulgatam retineamus, si placet. Quis ex sola illa coniunctione et recte colligi existimabit Isidorum sacramentum confirmationis a sacramento baptismatis non distinxisse? Eodem quidem modo unum Eucaristie sacramentum exprimit, corpus et sanguis: addo etiam omitti coniunctionem post chrisma, quod indicare potest duo tantum sacramenta ibi recenseri, unum per hec uerba baptismus et chrisma, alterum per hec corpus et sanguis. Sed cum agitur de re tam graui stabilienda, leuiora hec sunt indicia, quam ut ex his mens scriptoris aperte ostendi possit. Ex aliis autem uerbis que sequuntur contrarium potius demonstratur: cum enim  sacramentum Eucaristie paulo ante simul per corpus 197 Christi et sanguinem explicuerit, postquam sacramentum in genere definiuit, de baptismo seorsum agit: Baptismus Grece, Latine tinctio interpretatur, etc. Tum sacramentum chrismatis, ut a baptismate plane distinctum, exponit: Chrisma Grece, Latine unctio nominatur, ex cuius nomine et Christus dicitur, et homo post lauacrum sanctificatur. Nam sicut in baptismo peccatorum remissio datur, ita per unctionem sanctificatio Spiritus adhibetur. Atque ita in explicatione sacramenti chrismatis, siue confirmationis procedit, uerbis fere ex Tertulliano cap. 7 de Baptismo petitis, quibus doctrina de sacramento confirmationis mirifice traditur.

24. Ita etiam in libro II de Officiis ecclesiast. idem  Isidorus cap. 25 agit de baptismatis sacramento, deinde cap. 26 de chrismate, ac denique cap. 27 de confirmatione, uel manuum impositione: Sed quoniam, inquit, post baptismum per episcopos datur Spiritus sanctus cum manuum impositione, hoc in Actibus apostolorum apostolos fecisse meminimus, etc. Indicat hunc locum Gregorius de ualentia in libro de Numero sacramentorum noue legis, ubi catholicam doctrinam de septenario numero sacramentorum confirmat, et sententiam fere communem sectariorum refellit, qui docent sacramenta noue legis duo tantum esse, nempe baptismum et eucaristiam. Natalis Alexander dissert. 10 ad seculum II, contra Dalleum et alios hereticos, confirmationis sacramentum tuetur, et nominatim Isidori doctrinam exponit: nam ex Isidori  uerbis cap. 26 lib. II de Officiis. Sed quoniam post baptismum per episcopos datur Spiritus sanctus cum manuum impositione, etc., Dalleus colligebat, chrismatis unctionem, que manus impositionem precesserat, ad baptismum pertinere. Sed inepte Dalleus ita cauillatur: nam Isidorus aperte tradit tam chrismatis unctionem, quam manuum impositionem, baptismo posteriorem esse: datur igitur post baptismum primo chrisma, tum per episcopos manuum impositio.

25. Ea que in libro de Ordine creaturarum Isidori nomine edito traduntur de igne purgatorio et statu animarum post obitum, Nic. Antonio non omnino probata sunt. Hac tamen de re satis cap. 23 disputatum fuit. Quedam alia Isidori dicta a nonnullis notata  sunt de trium capitulorum, ut uocant, defensoribus: que Grialius in prefatione ad Isidori Opera breuiter exponit: qui 198 etiam malitiose et impie adiecta credit que de prefinitione extreme diei in quibusdam exemplaribus expositionis in Genesin cap. 6 reperiuntur, in aliis desunt. De his sermo suis in locis habebitur.



CAPUT XXXI. Isidorus a Romanis pontificibus et in multis conciliis laudatus.

1. Adriani I, qui seculo uIII uixit, egregia in Isidori laudem uerba cap. 29 deprompsi. Seculo IX floruit Leo Iu pontifex Romanus, qui in synodo Romana anni 853 plures canones de disciplina ecclesiastica promulgauit, et ob heroicas uirtutes inter sanctos  relatus est. Quo elogio is Isidorum ornauerit, cit. cap. 29 dixi. Gregorius IX negotium S. Raymundo de Pennafortio dedit, ut Romanorum pontificum responsa, et conciliorum generalium que postremis temporibus habita fuerunt decreta in unum corpus redigeret: atque adeo suo ipse pontifex nomine quinque Decretalium libros in uulgus edidit anno 1230 circiter, suaque auctoritate confirmauit. In his Decretalium libris sepe sententie ex Isidoro petuntur, ut lib. Iu, tit. 2, cap. 3, Isidorus : Puberes a pube sunt uocati, etc. Alia similia loca indicat Bigneus in prefatione ad Isidori Opera, mox exscribenda.

2. In duobus conciliis Toletanis, altero uIII, altero Xu, que seculo uII celebrata sunt, magnis laudibus  predicatus fuit Isidorus, ut iam cap. 29 expositum est. Inter hec duo concilia collocandum esset aliud Toletanum, quo diuisio prouinciarum Hispanie tempore Wambe regis, Quiriaco siue Quirico episcopo Toletano preside, peracta dicitur, nisi eam diuisionem commentitiam esse constaret. Quiricus prefuit uero concilio Toletano XI, anno 675. Supposititia diuisio exstat apud Labbeum tom. u Concil., col. 878, ex Mss. ecclesie Toletane et Ouetensis, ubi prope finem sic legimus: Statutum est preterea in dicto concilio, ut omnes clerici uiuerent secundum regulam sanctissimi Patris Isidori, prout continetur in libro eiusdem de Honestate clericorum. Innuitur liber secundus de Officiis ecclesiasticis. Certe Isidori doctrinam secute sunt plures 199 synodi Gallicane  et Germanice. Bigneus loc. cit. in testimonium profert synodum Francofordiensem ad Menum, Aquisgranensem utramque, Moguntinam, Triburiensem et Parisiensem: que Isidori auctoritate et uerbis catholicam doctrinam confirmarunt, et sapientissimos canones constituerunt. Nonnichil de singulis dicemus.

3. Synodus Francofordiensis, in qua heresis Feliciana, siue Adoptianorum, ab episcopis uniuersi regni Francorum Italie, Gallie et Germanie, presente Carolo Magno rege, atque Adriani pape legatis Theophylacto et Stephano episcopis, damnata est anno 794, in epistola synodica ad presules Hispanie sic Isidori meminit: Isidorus quoque in libro Etymologiarum: Sic autem, inquit, Dei Filio iuncta est humana  natura, ut ex duabus substantiis fieret una persona. Exstant hec uerba lib. uII, cap. 2, prope finem.

4. Anno 816 concilium Aquisgranense celebratum fuit, quo forma institutionis Canonicorum ex sacris canonibus et sanctorum Patrum dictis, Ludouico Pio rege et imperatore instante, excerpta est. Liber I est de Institutione canonicorum, liber II de Institutione sanctimonialium. In libro I sunt capita 145, quorum plurima ex S. Isidori contexta sunt libris: scilicet, Caput 1, de tonsura clericorum, ex lib. II, cap. 4, de ecclesiast. Offic. Caput 2, de ostiariis, ex cap. 14, ibid. Caput 3, de lectoribus, ex cap. 11, ibid. Caput 4, de exorcistis, ex cap. 13 ibid. Caput 5, de acolythis, ex lib. 7 Etym., cap. 12. Caput 6, de subdiaconibus, ex lib. II Offic., cap. 10. Caput 7, de diaconibus, ex cap. 8 ibid. Caput 8, de presbyteribus, ex  cap. 7 ibid. Caput 9, de sacerdotibus, ex cap. 5 ibid.

5. Post alia ex aliis Patribus iterum caput 15, de indignis prepositis, ex Isidori lib. III Sentent., cap. 34. Caput 16, de indoctis prepositis, ex cap. 35 ibid. Caput 18, de prepositis ecclesie, ex cap. 33 ibid. Caput 20, de doctrina et exemplis prepositorum, ex cap. 36 ibid. Caput 22, de humilitate prepositorum, ex cap. 42 ibid. Caput 29, de his qui bene docent et male uiuunt, ex cap. 37 ibid. Caput 30, de exemplis prauorum sacerdotum, ex cap. 38 ibid. Caput 31, de prepositis carnalibus, ex cap. 39 ibid. Caput 33, de iracundis doctoribus, ex cap. 40 ibid. Caput 36, de disciplina sacerdotum in his qui delinquunt, ex cap. 46 ibid. Caput 99, de clericis, ex libro Officior. II, cap. 1. Caput 100, de regulis clericorum 200 ex cap. 2 ibid.  Caput 101, de generibus clericorum, ex cap. 3 ibid. Caput 104, de subditis ex lib. III Sentent., cap. 17.

6. Aduertendum est, post cap. 113, quod est S. Augustini de uita et moribus clericorum, addi hoc monitum: Explicit. Quia ergo constat sanctam Ecclesiam predicatorum Patrum exempla sequi debere, quorum noscitur documentis post apostolica instituta ubertim coruscare, debent non solum prelati imitando, uerum etiam subditi obsequendo, usquequaque studere, qualiter eorum exemplis et doctrinis parentes, ad felicitatis gaudia, quo illi precesserunt, ualeant peruenire, etc.

7. Sequuntur alia capita: et caput 126 est: Qua auctoritate hore canonice celebrentur, quas scire ac religiose obseruare Canonicos oportet, excerptum ex Isidori lib. II Officior., cap. 19. Caput 127, de uespertinis,  ex cap. 20 ibid. Caput 128, de completis, ex cap. 21 ibid. Caput 129, de uigiliarum antiquitate ex cap. 22 ibid. Caput 130, de matutinis, ex cap. 23 ibid.

8. Longe igitur sepius Isidori auctoritas in hoc concilio laudatur, quam alterius cuiuslibet e Patribus, Hieronymo, Augustino, Gregorio, Prospero, siue potius Iuliano Pomerio, Leone papa, Gelasio papa, qui in eodem concilio producuntur. Ex hoc concilio Aquisgranensi desumpta sunt ea capita, que in inuentario bibliothece uaticane codice 1351 Isidoro adiudicantur, De tonsura, ostiariis, etc. Neque aliud puto esse quod Nic. Antonius lib. u, n. 179, in bibliotheca Ambrosiana asseruari ait Isidori opus De regulis  Canonicorum, quamuis ipse de libro II Offic. eccles. id intelligi suspicetur. Precipuam uero operam in eo concilio nauasse dicitur Amalarius Metensis diaconus, qui totum illud opus ex diuersis doctorum sententiis concinnauit, concilii iudicio et auctoritate comprobatum. Exstat preterea Canonicorum regula, a Chrodogango Metensi episcopo disposita, ab anonymo quodam ex laudati concilii Aquisgranensis nonnullis capitulis, atque aliunde aucta et interpolata: in qua plura Isidori loca iam indicata repetuntur. Inuenio etiam  cap. 62 quosdam uersus ex carm. 5 Eugenii Toletani part. I contra ebrietatem, tacito auctoris nomine, productos. Neque pretermittam, in inuentario bibliothece uaticane Codicem membranaceum concilii  Aquisgranensis sub Ludouico Primo imperatore recenseri: in quo, additur, est posita 201 regula Canonicorum fortior ac est illa que in impressis habetur etiam inserta in hoc concilio.

9. Ab episcopis quatuor prouinciarum Remensis, Senonie, Turonice et Rothomagensis uI, concilium Parisiense celebratum fuit anno 829. Cap. 19 libri I huius concilii uerba Isidori proferuntur ex cap. 28 lib. III Sentent., Quia, ut Isidorus in libro Sententiarum scribit, rectores a Deo solummodo, non a subditis, sunt iudicandi, etc. Idem Isidorus laudatur lib. II, cap. 1, ex capp. 28 et 29 libri III Sentent., ubi de regum probitate et iustitia disseritur. Rursus cap. 3 eiusdem libri, non indicato Isidori loco, ex lib. III Sent. cap. 21: Isidorus: Principes seculi nonnunquam intra ecclesiam potestatis adepte culmina  tenent, etc. Et cap. 3: Quod quando praui iudices populo Dei preferuntur, ad delictum illius pertineat a quo constituuntur, dicta Isidori manifestant quibus ait: Ad delictum pertinet principum qui prauo iudices contra uoluntatem Dei populis fidelibus preferunt, etc. Que desumpta sunt ex eod. lib. III Sentent., cap. 52. Sic cap. 5, ex lib. III Sentent. cap. 28: Ut enim Isidorus exponit, irascente Deo, talem rectorem populi suscipiunt qualem pro peccato merentur. Initio libri II, cap. 1, quamuis non exprimatur Isidori nomen, tamen eius doctrina profertur ex cap. 3 lib. IX Etymolog., ubi discrimen inter reges et tyrannos explicatur.

10. Eedem Isidori sententie celebrantur in concilio Aquisgranensi II anno 836, cap. 2, canon. 1, ubi  expresso Etymologiarum libro sic refertur: Antiqui autem, ut idem Isidorus libro Etymologiarum scribit, omnes reges tyrannos uocabant; sed postea pie, et iuste, et misericorditer regentes regis nomen sunt adepti; impie uero, iniuste crudeliterque principantibus non regis, sed tyrannicum aptum est nomen. uerba hec Isidori non sunt, sed sententia, ut dixi, lib. IX, cap. 3, Etymolog. reperitur. Libri Sententiarum sic in hoc concilio citantur: Ut quid rex dictus sit, Isidorus in libro Sententiarum scribit: Rex enim, inquit, a regendo uocatur.

11. Triburiense concilium pro reformanda disciplina ecclesiastica anno 895 coactum fuit, cui archiepiscopi Moguntinus, Coloniensis et Treuirensis,  pluresque alii episcopi interfuerunt. Canone 27 agitur de clericis qui ad seculum regrediuntur, atque ita concluditur: Sanctus Isidorus tales hippocentauris dicit esse similes, qui nec equi, nec homines, atque quasi bruta animalia libertate ac 202 desiderio suo feruntur. Excerpta sententia est ex Isidoro, libro II, Officior. ecclesiast., cap. 3.

12. His quinque conciliis a Bigneo indicatis alia addi possunt que Isidori doctrinam commendarunt. Anno 874 habitum fuit concilium Duziacense II. In epistola huius concilii synodica ad episcopos Aquitanie sic Isidorus ex lib. IX. Etymol. cap. 6 citatur: Isidorus itaque de consanguinitate sic loquitur: Cuius series septem gradibus dirimitur hoc modo, etc.

13. Generale concilium Florentinum pro unione  Grecorum anno. 1439 habitum fuit. Parte secunda huius concilii, collat. 21, Ioannes de Monte Nigro, ord. Predic., prouincialis Lombardie, processionem Spiritus sancti ex Patre et Filio Isidori uerbis contra Grecos confirmauit. Etiam de tempore beati Gregorii Dialogi floruit Isidorus nomine in Hispania: unum eius testimonium dicam. Fecit librum Etymologiarum diuisum in XXII libros. In duodecimo libro, cap. 3 sic ait: Hoc autem interest inter nascentem Filium et procedentem Spiritum, quia Filius ab uno nascitur, et Spiritus ab utroque procedit; ideo dicitur: Si quis Spiritum Christi non habet, non est eius . . . . . Et quia post istum doctorem tota patria Hispanorum cum rege Reccaredo, qui fuerat Arianus, cum predecessoribus suis, confutata heresi Arianorum, et ea anathematizata,  receperunt fidem, et fuit necesse plura in suo loco fieri, ut illa gens ex frequenti celebratione conciliorum imbueretur in fide, et hec concilia fuerunt magne auctoritatis, in quibus aliqua de fide dicta sunt contra hereticos: et Ecclesia uniuersa Greca et Latina cum magna ueneratione receperunt illa concilia, et ibi fuit facta regula fidei hoc modo: Regula fidei catholice, quam episcopi Carthaginenses, etc.: Credimus in unum uerum Deum, etc.

14. Quedam hoc loco animaduertenda sunt. De numero librorum Etymologiarum non conueniunt inter se Codices mss., ut alibi exponam. Ioannes Prouincialis  XXII libros agnouit, et libri XII caput 3 indicat cum Isidori allegata uerba exstent lib. uII cap. 3. Apud  Isidorum paulo aliter id legitur: et procedentem Spiritum sanctum, quia Filius ex uno nascitur, et Spiritus sanctus ex utroque procedit: et ideo dicit Apostolus: Qui Spiritum Christi, etc. Quod autem post Isidorum Hispania, heresin Arianam abiurasse dicitur, rationi temporum ac ueritati 203 historice id non congruit; ac legendum puto per istum doctiorem, non post ipsum doctorem, presertim quia ipse Prouincialis obseruat Isidorum tempore Gregorii Magni, qui a Dialogorum libris Dialogus uocari consueuit, floruisse.

15. Hac etiam de causa discrepantia lectionis in margine Labbeane collectionis indicata, scilicet cum rege Torismundo pro cum rege Reccaredo, reiici  debet, non solum uti falsa, sed etiam uti iis que precedunt contraria. Torismundus enim, Theodorici filius, anno 447 uiuebat; quod tempus ab Isidori et Gregorii Magni temporibus ualde distat. Alioquin Prouincialis historiam temporum satis clare perturbat: innuit enim, in conciliis Hispaniensibus celebratis post eiuratam heresin Arianam in Symbolo additam fuisse processionem Spiritus sancti ex Patre et Filio; quod primum factum asserit tempore Leonis pape in Regula fidei catholice, quam episcopi Tarraconenses, Carthaginenses, et Lusitani, et Betici fecerunt, et cum precepto pape Leonis urbis Rome ad Baleonium episcopum Gallecie miserunt.

16. Res ita se habet: anno 400 coactum fuit concilium Toletanum I, quo Regula fidei exhibita fuit, et  processio Spiritus sancti ex Patre Filioque conceptis uerbis expressa. Hec eadem Regula fidei ex precepto Leonis pape a concilio Hispanico, temporibus Theodorici et Torismundi anno 447 celebrato, ad Balconium  episcopum Gallecie transmissa fuit. Que omnia Reccaredi regis tempus sub quo Gothi, Ariana heresi eiurata, fidem catholicam amplexi sunt, longe precessisse, certum est. In indice Collectionis ueteris canonum Hispanie, quem Aguirrius, et Cennius ediderunt, lib. Iu, tit. 4, diserte allegatur Regula fidei habita in concilio Toletano primo. In hac Regula iam ab initio lectam fuisse particulam Filioque ostendit Florezius tract. 6, dissert. 1, Hisp. sacr., contra nonnullos qui nulla idonea ratione hac in parte interpolatam fuisse arbitrantur.



204 CAPUT XXXII. Isidori auctoritas apud collectores sacrorum canonum. Gratiani canones ex Isidori operibus a Carolo Sebastiano Berardo indicati, et correcti.


1. Sanctus Leo Iu pontifex Romanus censuit, ecclesiastica negotia, que ex conciliorum aut pontificum Romanorum decretis liquido iudicari non possunt, quia scilicet nichil certum antea eis de rebus definitum fuerat, ex dictis Hieronymi,. Augustini, Isidori, et similium Ecclesie doctorum esse decidenda. Eius uerba cap. 29 exhibui. In multis conciliis quanti ponderis Isidori auctoritas fuerit, cap. super. ostendi, ubi etiam de collectione Decretalium Gregorii IX, in qua Isidori uerba sepe producuntur,  uerba feci. Nunc de iis dicam qui ecclesiasticos canones in unum aliquod corpus priuato studio collegerunt et productis Isidori sententiis suis collectiones illustrarunt.

2. Collectionem canonum, in septem libros distributam, seculo XII ineunte confectam, exhibet Codex uaticanus 1346, de quo agunt etiam Ballerinii part. Iu, cap. 18, de antiq. canon. Collect. Passim in hac collectione Isidori auctoritas allegatur, et pag. 15 terg. catalogus hereticorum ex libris Etymologiarum Isidori sumitur. Collectionis Canonum, que exstat in Codice membranaceo in fol. episcopii Pistoriensis, titulus, siue caput 183: De resurrectione mortuorum, et de gaudio bonorum, ac pena malorum,  et de purgatione penali, contextum est nonnullis locis Gregorii, Isidori, Ambrosii, ac precipue Augustini. Bandinius, Plut. 19 bibliothece S. Crucis cod. 5 seculi XI, refert, inter quasdam canonicas constitutiones cap. 15 exstare Isidori sententiam de illis qui Deum heredem faciunt.

3. Burchardus Wormaciensis seculo X exeunte floruit, qui duodecim tomos decretorum cum ex multis aliis, tum ex Isidori operibus collegit, ex quo plurimum Gratianus profecit. Seculo XI claruit Anselmus Lucensis, e cuius Decreto, siue libris tredecim Collectionis canonum simili modo Gratianus multa sumpsit, ut notauit Latinus Latinius in Bibl. select. sacr. prof., p. 81. Collectio Anselmi Lucensis 205 ms. exstat in multis bibliothecis; et ad hanc collectionem  refertur, quod in inuentario bibliothece uaticane Cod. 3531 indicantur Collecta ex Isidori Etymologiis; que repetuntur in Codice 3551. Priori illo Codice papyraceo Decretum Anselmi Lucensis continetur, hoc altero membranaceo miscellanea quedam.

4. Preceteris commemorare oportet Decretum Gratiani, siue, ut ipse Gratianus inscripsit, Concordiam discordantium canonum. Floruit Gratianus seculo XII, de quo hec Nic. Antonius: Iam Gratianus, decretorum compilator, ecclesiastice discipline regulas ordine descripturus, populoque Christiano ueluti album sanctarum legum propositurus, non auctor, sed collector tantum selectissimorum ueterum Patrum documentorum ac sententiarum, ex nullo alio plures  quam ex Isidoro nostro decerpisse flores deprehenditur a uiris nempe diligentibus. Quod tamen nonnichil exaggeratum uideri possit, si Isidorus cum Augustino, Hieronymo, et nonnullis aliis conferatur. Illud certe extra omnem dubitationis aleam positum, Gratianum multa ex Isidoro sumpsisse. Index eorum locorum Isidori, quos Gratianus in suum Decretum inuexit, producitur in editionibus Parisiensibus Bignei et Breulii, in Matritensi ueteri, et altera recenti, et apud Caietanum in Elogio S. Isidori, pag. 35, sed accuratissime apud Berardum part. III. Canonum Gratiani genuinorum ab apocryphis discretorum cap. 27, quod totum est De Isidoro Hispalensi. Caietanus hec notanda censuit: in distinct. 2, can. Plebiscita sunt legi apud Isidorum scita, non plebiscita;  can. Responsa prudentum deesse prudentum apud Isidorum; distinct. 16, canonem Canones qui dicuntur, esse alterius Isidori, ut creditur: nam Isidorus de canonibus apostolorum egregie sensit. Sed fallitur Caietanus: nam Isidorus, qui canones apostolorum admisit, non Hispalensis est, sed commentitius Isidorus Mercator. uerba autem Canonis deprompta sunt ex prefatione genuine collectionis canonum Ecclesie Hispane, cuius auctorem fuisse Isidorum credidit Gratianus, et multi etiamnum credunt. Addit Caietanus, canonem, Qui peccantibus consentit, caus. XI, q. 3, coherere cum Isidori norma uiuendi, Non solum factor, sed et conscius peccati obnoxius tenetur. Iam caput quod dixi, siue  dissertationem Berardi, charactere minutiori, ut compendii aliquid faciam, in medium profero, ad editionem primam Taurinensem anni 1535 collatione adhibita: nam ueneta mendosior est.



206 Monumenta Isidori Hispalensis episcopi multa exstant apud Gratianum.

Ex lib. de Distantia ueteris et Noui Testamenti:---Can. 5, dist. 34, ad plures Isidori sententias exigendus.

Ex Commentariis in Exodum:---Can. 15, caus. 32, qu. 5, consonat cum editis Isidori Codicibus.

Ex lib. de ecclesiasticis Officiis:---Can. 3, dist. 23, ad integros Isidori Codices exigendus.---Can. 20, dist. 63, perperam Isidoro ascriptus.---Can. 10, dist. 76, consonat cum integris Isidoris Codicibus.---Can. 7, caus. 30, quest. 5, ex integris Isidori Codicibus supplendus.---Can. 19, de cons.,  dist. 4, ex integris Isidori codicibus emendandus.---Can. 74, de cons., dist. 4, consonat cum integris Isidori Codicibus.---Can. 13, dist. 93, iure Gelasio tributus in epistol. ad episcopos Lucanie.

Ex Epistola ad Ludifredum.---Can. 1, dist. 25, dubie fidei et auctoritatis.

Ex Regula Monachorum.---Can. 18, caus. 11, qu. 3, ad sententias Isidori et concilii Moguntini exigendus.

Ex lib. Sententiarum, seu de Summo bono.---Can. 3, dist. 6, fere consonat cum integris Isidori Codicibus.---Can. 2, dist. 9, paulo uarius in diuersis Codicibus.---Can. 15, dist. 37, ad integram Isidori sententiam exigendus.---Can. 10, dist. 45, consonat cum integris Isidori Codicibus.---Can. 9, dist. 81, fere consonat cum Isidori Codicibus.---Can. 72, caus. 11, qu. 3, consonat cum Isidori Codicibus.---Can. 13. caus, 22, qu. 1, consonat cum Isidori Codicibus.---Can. 13. caus. 22,  qu. 4, fere consonat cum Isidori Codicibus.---Can. 9, caus. 22, qu. 5, iungendus cum can. 13, caus. 22, qu. 4.---Can. 20, caus. 23, qu. 5, ex integris Isidori Codicibus emendandus.---Can. 15, caus. 32, qu. 7, partim ex integris Isidori Codicibus supplendus, partim ad Origenis commentaria referendus.---Can. 9, de pen. dist. 3, melius Isidoro quam Smaragdo tribuendus. 207---Can. 11, de penit. dist. 3, ex integris Isidori Codicibus emendandus.---Can. 24, de cons., dist. 2.---Can. 115, de cons., dist. 4. Simul iungendi, et ex integris Codicibus supplendi.

Ex libris Etymologiarum. Ex lib. u:---Can. 1, dist. 1.---Can. 2, dist. 1.---Can. 3, dist. 1.---Can. 4, dist. 1.---Can. 5, dist. 1.---Can. 6, dist. 1.---Can. 7, dist. 1.---Can. 8, dist. 1.---Can. 9, dist. 1.---Can. 10, dist. 1.---Can. 11, dist. 1.---Can. 12, dist. 1.---Can. 1, dist. 2.---Can. 2, dist. 2.---Can. 3, dist. 2.---Can. 7, dist. 2.---Can. 8, dist. 2.---Can. 3, dist. 3.---Can. 4, dist. 3.---Can. 1, dist. 4.---Can. 2,  dist. 4.---Can. 1, dist. 7.---Can. 2, dist. 7.---Simul iungendi atque ex integris Isidori Codicibus emendandi. ---Can. 48, caus. 27, qu. 2.---Can. 1, caus. 36. qu. 1.---Idem exhibent monumentum, ad integros sancti uiri Codices exigendum.

Ex lib. uI.---Can. 1, dist. 3.---Can. 2, dist. 3.---Can. 1, dist. 15.---Simul iungendi, et ex integris Isidori Codicibus emendandi.

Ex lib. uII.---Can. 1, dist. 21, ex integris Isidori Codicibus emendandus.

Ex lib. uIII.---Can. 39, caus. 24, qu. 3, ex integris Isidori Codicibus emendandus.---Can. 1, caus. 26, qu. 1, consonat cum integris Isidori Codicibus.

Ex lib. IX.---208 Can. 6, caus. 27, qu. 2, consonat cum integris Isidori Codicibus.---Can. 15, caus. 32, qu. 4, ex integris Isidori Codicibus emendandus.---Can. 1, caus. 35, qu. 4, potius ad Augustini sententias exigendus.

 Ex libro XuIII.---Can. 1, caus. 23, qu. 2, ex integris Isidori Codicibus supplendus.

Ex libris Synonymorum.---Can. 2, dist. 11.---Can. 16, caus. 22, qu. 2.---Can. 5, caus. 22, qu. 4.---Can. 8, caus. 32, qu. 5.---Can. 12, de pen., dist. 3.---Dubie auctoritatis et fidei.

Ex Epistola ad Massanum episcopum.---Can. 28, dist. 50.---Can. 11, caus. 33, quest. 2.---Apocryphi, et simul iungendi.

Adiiciuntur:---Can. 1, dist. 16, referendus ad Isidori Hispalensis prefationem in canones conciliorum.---Can. 4, uers. Isidorus, dist. 16, referendus ad prefationem Isidori Mercatoris.---Can. 1, dist. 29, referendus ad uarias sententias Isidoro tributas.---Can. 8, dist. 40, perperam Isidoro tributus.---Can. 59, caus. 1, qu. 1, ad sententias Isidori exigendus.---Can. 60, caus. 1, qu. 1, pertinet ad Capitularia Francorum.---Can. 84, caus. 1, qu. 1, compositus ex uariis Hieronymi, Gregorii, et Isidori sententiis.---Can. 100, caus. 11, quest. 3, ad uarias  Isidori sententias, exigendus.---Can. 101, caus. 11, qu. 3, referendus ad uarias sententias Isidoro tributas.---Can. 3, caus. 20, qu. 1.---Can. 4, caus. 20. qu. 1 .---Can. 19, caus. 22, qu. 4, est potius Basilii.---Can. 18, caus. 33, qu. 2, exigendus ad fusiores Isidori sententias---Can. 14, caus. 35, qu. 2, pertinet ad concilium uormaciense.---Can. 1, caus. 35, qu. 5.---Can. 6, caus. 35, qu. 5 .---Can. 23, de cons., dist. 4, referendus ad can. 59, caus. 1, quest. 1.

209 6. Post Isidorum Cordubensem, qui et senior dicitur, maxima cum doctrine ac sanctitatis fama apud Hispanos celebratum, floruit penes eosdem sub finem sexti et initium septimi seculi Isidorus alter, iunior proinde appellatus, Hispalensis episcopus, nimirum ab anno 595 ad annum 636, cuius preclara laus exstat in cap. 2, concilii Toletani uIII anni 653, his uerbis, etc. . . Multa et illustria sancti uiri opera  recensuit Ildelphonsus Toletanus archiepiscopus, qui prefuit ab anno 658 ad annum 667, in libro de uiris illustribus, cap. 9, ita scribens, etc. Utinam uero tanti uiri opera integra ad nos usque peruenissent! Nimirum lugendum est, quemdam Theodiscum, qui in episcopali sede Isidoro successit, decessoris sui opera corrupisse, resecando optima, inserendo improba; omniaque ita deprauata per Auicennam Arabem de Latino idiomate in Arabicum transtulisse. Nec quisquam miretur immane Theodisci flagitium: etenim fuit ille perditus uir, in Ecclesiasticis conciliis damnatus, atque ab episcopali sede depositus, tanquam hereticus, qui Christum hominem esse dicebat, non Deum, Dei autem filium uocandum nonnisi per quamdam adoptionem. Neque damnatus ab heresi recessit, sed potius defecit omnino apud Maomethem, cuius secte adscriptus plura docuit detestabilia ac nefanda sub Heraclio Imperatore. Nemo exinde non colligit, quanta solertia opus sit in meditatione Isidorianorum librorum, in quibus sane si quid offendiculi  esse potest, id non Isidoro tribuendum erit, aut Theodisco aut Auicenne.



De Libro de distantia ueteris et Noui Testamenti.

7. Nullus exstat inter opera Isidori liber sub ea inscriptione: De distantia ueteris et Noui Testamenti, et qualis apud Gratianum laudatur in cant. 5, dist. 34. Iuo Carnotensis eadem uerba descripturus in parte uIII decreti, cap. 66, hunc titulum edidit: Isidorus de Consonantia ueteris et Noui Testamenti, cap. 3. Huius inscriptionis auctores sunt ipsi canonum collectores, qui nimirum certas Isidori sententias explicaturi, quas sanctus antistes, uetus cum Nouo Testamento conferens, protulerat, memorauerunt Isidorum de Distantia uel consonantia utriusque Testamenti disserentem. Ceterum neque ipsum aut Iuonis, aut Gratiani capitulum apud Hispalensem doctorem habetur: tantum quedam apparent, que plurimum cum  eo capitulo consonant. In primis in lib. II de Differentiis spiritualibus num. 28, ita legitur: Inter Legem et Euangelium hoc interest, quod in Lege littera, in Euangelio gratia . . . illa coniugiorum indultum habens, crescere et generare precipit, ista continentiam suasit. Preterea in lib. II de Officiis ecclesiasticis, cap. 19, multa de coniugiis traduntur, inter que ista sunt cum Gratianeo canone admodum consonantia: Quod autem non unus et multe, sed unus et una copulantur, ipsa prima diuinitus facta coniunctio in exemplum est. Nam cum Dominus hominem figurasset, eique parem necessariam prospexisset, unam de costis eius mutuatus, unam illi feminam finxit, sicque Adam et mulier Eua inter se nuptiis iuncti formam hominibus de originis auctoritate et prima Dei uoluntate sanxerunt. 210 Item secundum spiritales nuptias, sicut unus Christus, et una Ecclesia, ita et unus uir, et una uxor tam secundum generis documentum, quam secundum Christi sacramentum. Numerus autem matrimonii a maledicto uiro cepit Lamech, qui duabus maritatus,  tres in unam carnem effecit. Sed dicit aliquis, quod et patriarche simul pluribus uxoribus usi sunt: ergo propterea licebit nobis plures ducere, siue habere. Sane licebit: sed si adhuc typi alicuius futuri sacramenti supersunt, quibus plures nuptie figurentur. Secundas autem nuptias propter incontinentiam iubet Apostolus; melius est enim denuo uni uiro nubere, quam explende libidinis causa cum pluribus fornicari; sepius enim nubendi licentia iam non est religionis, sed criminis. Nam quod in ipsa coniunctione connubii a sacerdote benedicuntur, hoc est a Deo in ipsa prima coniunctione hominis factum. Sic enim scriptum est: Fecit Deus hominem ad imaginem suam, masculum et feminam fecit eos, et benedixit eos dicens: Crescite et multiplicamini. Hac ergo similitudine fit nunc in Ecclesia quod tunc factum est in paradiso. Denique in lib. I Sententiarum cap. 20, cui titulus est, de Differentia Testamentorum, hec habentur: »Quidam ideo non recipiunt uetus Testamentum pro eo quod aliud in tempore prisco, aliud agatur in nouo: non intelligentes quod  Deus quid cuique congruerit tempori magna quadam distributione concesserit; sicut in Lege imperat nuptias, in Euangelio uirginitatem commendat . . . Illic enim fornicatio et retributio iniurie permissa sunt, nec nocebant, in Testamento autem Nouo graui animaduersione damnantur, si admittantur.« Ex quibus facile coniicitur, eos qui primum Gratianeum canonem elucubrarunt, paucis uoluisse perstringere, nonnullis adiectis, pluribus detractis, que sparsim apud Isidorum habentur.



De Commentariis in Exodum.

8. In nonnullos ueteris Testamenti libros commentaria edidit Isidorus, breuiore stylo usus, ut que multis sacer auctor explicauit, paucis legentibus obiiceret ipse ad leuandum desidiorum fastidium. Professus est sanctus antistes in sua prefatione, se secutum eo in opere fuisse antiquiores Patres, Origenem, uictorinum, Ambrosium, Hieronymum, Cassianum,  Augustinum, Fulgentium, et Magnum Gregorium. In Commentario in Exodum, cap. 29, expendens Isidorus precepta Decalogi ait: Quintum: non mechaberis: id est, ne quisquam preter matrimonii fedus aliis feminis misceatur ad explendam libidinem. Nam specialiter adulterium facit qui preter suam ad alteram accedit. Hec uerba exhibentur in can. 15, caus. 32, qu. 5; obseruandum autem ibidem occurrit, preceptum illud quinto loco ab Isidoro recenseri, et sexto loco preceptum aliud Non occides, non seruato preceptorum ordine, qualis habetur in cap. XX Exodi.



De libris de ecclesiasticis Officiis.

9. Primus ex recentioribus edidit Ioannes Cochleus duos libellos de ecclesiasticis Officiis sub nomine Isidori, quos scripsit se reperisse in codice 211 uetusto inter libros Amalarii, olim Treuerensis archiepiscopi, sub Carolo Magno. Missi hi fuerunt ab Isidoro  ad Fulgentium episcopum, hac breui preposita epistola, ex qua, quis fuerit operis et scopus et ratio, colligitur: Domino meo et Dei seruo Fulgentio episcopo Isidorus episcopus. Queris a me originem officiorum, quorum magisterio in Ecclesiis erudimur, ut quibus sint inuenta auctoribus, breuibus cognoscas indiciis. Itaque, ut uoluisti, libellum de genere officiorum ordinatum misi, ex scriptis uetustissimorum auctorum, ut locus obtulit, commentatum. In quo pleraque meo stylo elicui: nonnulla uero ita ut apud ipsos erant, admiscui, quo facilius lectio de singulis fidei auctoritatem teneret. Si qua tamen ex his displicuerint, erroribus meis paratior uenia erit, quia non sunt referenda ad culpe mee titulum, de quibus testificatio adhibetur auctorum. Prior liber uarias res ecclesiasticas exhibet, nimirum templorum, psalmodie, sacrarum lectionum, orationum, solemnitatum, atque ieiuniorum uarias institutiones. Posterior in distinguendis clericorum gradibus, item monachorum et laicorum generibus uersatur. Non defuerunt qui de horum librorum  ueritate dubitauerint; uerum argumenta, quibus probabilis dubitatio fiat, meo iudicio aut desiderantur, aut parum ualida proponuntur.

In cap. 1 lib. II exorditur Isidorus ab interpretando clericorum nomine, quos ideo appellatos scribit, quia uocati sunt in sortem Domini; quemadmodum et idem sanctus uir alibi tradidit, nimirum in libris Etymologiarum, unde depromptus est can. 1, dist. 21. Post hec in c. 2 progreditur ad expendendas clericorum regulas, ita scribens: His igitur lege Patrum cauetur, ut a uulgari uita seclusi a mundi uoluptatibus sese abstineant, nec spectaculis, nec pompis intersint, conuiuia publica fugiant, priuata non tantum pudica, sed et sobria colant. Usuris nequaquam incumbant, neque turpium occupationes lucrorum, fraudisque cuiusquam studium appetant, amorem pecunie quasi materiam cunctorum [Lege cunctorum criminum] fugiant, secularia officia, negotiaque abiiciant, honorum gradus per ambitiones non subeant. Pro beneficiis medicine  Dei munera non accipiant: dolos et coniurationes caueant: odium, emulationem, obtrectationem atque inuidiam fugiant. Non uagis oculis, non infreni lingua, aut petulanti tumidoque gressu incedant, sed pudorem ac uerecundiam mentis simplici habitu incessuque ostendant. Obscenitatem etiam uerborum, sicut operum, penitus exsecrentur. uiduarum ac uirginum uisitationes frequentissimas fugiant, contubernia extranearum feminarum nullatenus appetant, castimoniam quoque inuiolati corporis perpetuo conseruare studeant, aut certe unius matrimonii uinculo federentur. Senioribus quoque debitam obedientiam prebeant, neque ullo iactantie studio semetipsos attollant. Postremo in doctrina, in lectionibus, psalmis, hymnis, canticis, exercitio iugi incumbant. Tales enim esse debent qui diuinis cultibus se mancipandos student: scilicet, ut dum scientie operam dant, doctrine gratiam populo administrent. Integra Isidori uerba descripsi, ad que exigatur canon 3, dist. 23.

10. Quasi ad libros de officiis Isidorianos referendus  esset, laudatus fuit can. 20, dist. 63. uerum ne similis quidem sententia ibidem reperitur, 212 qua archidiaconorum eximia potestas in eligendis parochiarum rectoribus, iisdemque parochialibus uacantibus ecclesiis administrandis expendatur. Potius nonnulla quedam leguntur que uidentur eidem can. 20 aduersari. Ait Isidorus in lib. II cap. 6: Chorepiscopi, id est, uicarii episcoporum, iuxta quod canones ipsi testantur, instituti sunt ad exemplum septuaginta seniorum, tanquam sacerdotes propter sollicitudinem pauperum. Hi in uicis et uillis instituti, gubernant sibi commissas ecclesias, habentes licentiam constituere lectores, subdiaconos, exorcistas: presbyteros autem et diaconos ordinare non audeant preter conscientiam episcopi, in cuius regione preesse noscuntur; hi enim a solo episcopo ciuitatis cui adiacent ordinantur. Quorsum hec inferiorum prelatorum cercita iurisdictio ex sententia Isidori, in ordinandis presertim sacerdotibus, hac potestate solis episcopis reseruata, si  Isidorus idem ad manus archidiaconorum electionem parochorum retulisset? Fateor, erant archidiaconi episcoporum uicarii: sed et idem Isidorus tradidit, uicariam operam episcopo chorepiscopos prestitisse; cur quod uni uicario concessit, uicariis ceteris denegauit. Que obseruatio eo mihi solidior uidetur, quod clarius constat ex ueterum monumentis, archidiaconos in temporalibus, chorepiscopos in spiritualibus ecclesiarum negotiis episcoporum diligentiam adiuuisse. Fateor preterea archidiaconos, seculo Ecclesie septimo et sequentibus, maximam exercuisse in parochiis potestatem. uerum id ex facto eorumdem archidiaconorum proficiscebatur, mandate iurisdictionis excedentium fines. Hinc in concilio Cabilonensi, unde depromptus est can. 3, dist. 94, opere pretium fuit illorum circumscribere auctoritatem, et Hincmarus Rhemensis in suis capitulis, que dedit archidiaconis cap. 5, § 7, monuit illos, ne circumeuntes parochias, eas confunderent, unam ab altera diuiderent, aut unam alteri subiicerent. Generali  autem et sanctorum uirorum testimonio tanta non fuit confirmata potestas, quod uerum esset, si reuera fingeremus Isidorum canonis illius 20 auctorem. In conspectu huius obseruationis suspicari iuuat, editorem canonis uoluisse sequi in monumento elucubrando ea que traduntur sub Isidori nomine in can. 1, dist. 25, ubi nonnulla exhibentur que spectant potestatem archidiaconorum in negotiis parochialium ecclesiarum. Quid de eo can. dicendum sit, inferius explicabitur.

11. In libro 1, capite 42, leguntur uerba canonis 10, distinct. 76, ubi agitur de uariis ieiuniorum ecclesiasticorum temporibus.

12. Que habentur in can. 7, caus. 30, qu. 5, leguntur in cap. 19, libri II, ubi totus est Isidorus, ut demonstret unam tantum coniugem marito esse iungendam. Pluribus id ostendit sanctus uir, quemadmodum liquet ex iis que paulo antea animaduerti ad canonem 5, dist. 34, post que ita prosequitur: Quod uero eedem femine, dum maritantur, uelantur,  scilicet ut nouerint se per hec uiris suis esse subiectas et humiles; unde et ipsum uelamen uulgo Mauortem uocant, id est Martem, quia signum maritalis dignitatis ac potestatis est in eo. Caput enim mulieris uir est: licet proinde uelentur, dum nubunt, ut uerecundiam mulieris agnoscant, quia iam sequitur inde quod pudeat. Unde Rebecca, cum ad sponsum 213 duceretur, simul ut eum conspexit, salutationem uel oscula sustinuit, sed tamen statim sentiens, quid esset futura, pallio caput uelauit. Obnubere enim uelare dicitur, hinc etiam et nupte dicte, quod uultus suos uelent. Unde et nubes dicte, eo quod terram aut ethera obtegant. Quod autem nubentes post benedictionem uitte inuicem uinculo copulantur, uidelicet ne compagem coniugalis unitatis dissipent. At uero, quod eadem uitta candido purpureoque colore permiscetur, candor ad munditiam uite, purpura ad sanguinis posteritatem adhibetur, ut hoc signo continentie lex tenenda ab utrisque ad tempus admoneatur, et post hec ad reddendum debitum  non negetur. Quod enim dicit Apostolus coniugatis: Abstinete uos ad tempus, ut uacetis orationi, hoc ille candor uitte insinuat; quod uero subiungit: Et iterum reuertimini in idipsum, hoc purpureus color ille demonstrat. Illud uero quod in primis annulus a sponso sponse datur, fit hoc nimirum, uel propter mutue fidei signum, uel propter id magis, ut eodem pignore eorum corda iungantur. Unde et quarto digito annulus idem inseritur, quod per eum uena quedam  sanguinis ad cor usque perueniat. Antiquitus autem non amplius uno dabatur, ne pluralitas amorem unum carperet.

13. Siue canon 19, siue can. 74, de cons., dist. 4, habentur in cap. 24, libri II, ubi agitur de baptismo iisque qui uel suscipiunt, uel ministrant illud sacramentum. Ubi de baptizantis paruulis sermo est, exhibentur uerba canonis 74, que omnino consonant cum integris Isidori Codicibus. At uerba can. 19, in quibus disseritur de ministro sacramenti, erunt  emendanda. Demonstrabat sanctus antistes, sacerdotibus solis baptismatis ministerium fuisse a Christo commendatum, quod apostolis, quibus sacerdotes successerunt, dixerit Christus: Ite, docete omnes gentes, baptizantes, etc., quemadmodum et sacramentum Penitentie solis sacerdotibus reseruatur administrandum, quod apostolis data diuinitus potestas fuerit remittendi peccata; post que ita concludit: Unde constat baptismum solis sacerdotibus esse traditum, cuiusque mysterium nec ipsis diaconibus explere est licitum absque episcopis, uel presbyteris, nisi illis procul absentibus ultima languoris cogat necessitas, quod et laicis fidelibus plerumque permittitur, ne quisquam sine remedio salutari de seculo euocetur. Subiicit Gratianus nonnulla Gelasii nomine, que sane eadem sunt cum uerbis canonis 13, dist. 93, que quoniam suo loco a me pretermissa fuerunt, hic describam. Habentur in epist. Gelasii I ad episcopos Lucanie, cap. 7 et 8, ibi: Diaconos quoque propriam constituimus seruare mensuram, nec ultra  tenorem paternis canonibus deputatum quippiam tentare permittimus, nichil eorum penitus suo ministerio applicare, que primis ordinibus proprie decreuit antiquitas. Absque episcopo, uel presbytero baptizare non audeant, nisi, predictis fortasse officiis longius constitutis, necessitas extrema compellat. Quod et laicis Christianis facere plerumque conceditur. Non in presbyterio residere, cum diuina celebrantur, uel ecclesiasticus habetur quicunque tractatus. Sacri corporis prerogationem sub conspectu pontificis, seu presbyteri, nisi his absentibus, ius non habeant exercendi.



214 De Epistola ad Ludifredum.

14. Post duos libros de ecclesiasticis Officiis in editione Operum Isidori Breuliana subsequitur epistola ad Ludifredum Cordubensem episcopum, quam ibidem editor descripserat, ut ipse profitetur, qualem apud Gratianum in can. 1, dist. 25, apud Iuonem in parte uI decreti, c. 20, atque etiam in mss. Codicibus  inuenerat; deinde post libros Sententiarum eiusdem epistole antea omissam postremam partem adiecit, quam nuperrime, ut ipse ait, nactus fuerat. Aliqua sunt que apud Breulium discrimen habent; siquidem ubi legit Gratianus in canone 1, distinct. 25, Que in sequentibus . . . ad psalmistam pertinet officium canendi, dicere benedictiones . . . que prophete uaticinarunt . . . manutergium tenere, episcopoque, et presbytero, et leuitis . . . disponere in altario . . . primicerii, ac thesauri sollicitudine diuiduntur . . . Epistolam et Euangelium legat . . . et iurgia ad eius pertinent curam . . . et ab ipso publice in ecclesia predicatur  . . . supra omnes presbyteros . . . et officii meditandi, et peragendi sollicite, lectiones, benedictiones, psalmum, laudes, offertorium, et responsoria quis clericorum dicere debeat. Ordo quoque et modus psallendi in choro pro solemnitate temporum . . . Ad Thesaurarium pertinet basilicarum, et ostiarii ordinatio, etc. Ita edendum uoluit Breulius:  Que in consequentibus . . . Ad psalmistam pertinet officium canendi, scilicet dicere benedictiones . . . Que prophete uaticinarint . . . manutergium tenere episcopo, presbyteris et leuitis . . . disponere in altari . . . Primicerii ac thesaurarii sollicitudine diuiduntur . . . Apostolum et Euangelium legat . . . et iurgia ad eiusdem pertinent curam . . . et ab ipso publice in ecclesia predicantur . . . super omnes presbyteros . . . et officium cantandi, et peragendi sollicite lectiones, psalmum, laudes, responsoria officiorum quis clericorum dicere debeat. Ordo quoque, et modus canendi in choro pro solemnitate, et tempore . . . Ad thesaurarium pertinet ostiarii basilicarum ordinatio, etc. Non erit inutile his adiicere postremam epistole partem, a Gratiano omissam, et a Breulio, uti prenotauimus, editam: etenim edita integra epistola clarius patefaciet officiorum ecclesiasticorum distributiones. Prosequitur auctor epistole post uerba Gratiani: Ad eum  uenient de parochiis pro Chrismate. Cereos et  oblationes altaris ipse accipit a populo. Ipse colligit per ecclesias cereos in festiuitatibus. Ad eum pertinent ornamenta et uestimenta altaris: et quidquid in usu templi est, sub eius ordinatione existit. uela et ornamenta basilicarum, que in urbe sunt, et non habent presbyterum, ipse custodit. De candelis autem et cereolis quotidianis quidquid superest in basilicis, basilicarius per singulos menses huic deportat. Ex quibus thesaurarius dat quartum basilicario. Tres reliquas partes diuident equaliter sibi cum primicerio et presbytero, qui Missam celebrat in eadem basilica. Ad economum pertinet separatio  basilicarum, atque constructio, actiones ecclesie in iudiciis, uel in proferendo, uel in respondendo, tributi quoque acceptio, et rationes eorum que inferuntur. Cura et agrorum, et culture uinearum, 215 cause possessionum, et seruitialium stipendia clericorum, uiduarum et deuotarum pauperum: dispensatio uestimenti et uictus domesticorum clericorum, seruitialium quoque, et artificum, que omnia cum iussu et  arbitrio sui episcopi ab eo implentur. Hec sunt, que uel a maioribus per officiorum ordines distributa sunt, uel consuetudine Ecclesiarum in unumquemque seruata, nec aliquid ex his nostri iudicii deputes, nisi quod aut ratio docuit, aut uetustatis antiquitas sanxit. Patrem autem Monasterii, unde innotuistis, illum preferri oportet, quem sancta uita et probitas morum commendat, quique dum subiectus exstitit, fraus in illo non fuit. Huic iuste gratia cumulatur, dicente Domino: Quia in pauca fuisti fidelis, in multa te constituam. Qui uero adhuc sub regimine positus improbe uixit, et fratribus fraudem facere non pertimuit, hic prelatus licenter ac libere maiora et deteriora committet, dum se in potestate ac libertate aspexerit. De talibus enim dicit Apostolus: Sed uos iniuriam facitis, et hoc fratribus. An nescitis quia iniqui regnum Dei non possidebunt? Sed nobis sufficiat ista dicere tibi: Quod Deo dignum existimas, adimple. Post hec autem precari tuam sanctitatem non desino, ut pro me intercessor  apud Dominum existas; ut quia meo uilio lapsus sum, per te remissionem consequar peccatorum. Sic ex Breuliano Codice descripta integra epistola, deliberandum est, an eadem iure optimo Isidoro Hispalensi tributa fuerit. Fuit quidem, non ignoro, Ludifredus metropolitico iure Isidoro Hispalensi subiectus, qui anno iam 633 Cordubensem Episcopatum habuisse probatur, quod eodem anno subscripserit concilio Toletano Iu, nomine tamen Leodefici apud Labbeum, et anno 638, concilio Toletano uI, nomine Laufredi apud eumdem Labbeum. Sed quocunque nomine appellatur, uel Ludifredi, uel Laodefici, uel Laufredi, an interrogauerit Isidorum, ut singula clericorum officia recenseret, plurimum dubito. Sane ubi integra epistola consideretur, que rescripti instar obtinet, statim argumenta emergent, ex quibus coniiciatur eam esse apocrypham, nisi quisquam dicat libros de officiis Ecclesiasticis uere Isidori non esse. Certum est Ludifredum eo tempore ad Cordobensem fuisse episcopatum euentum, quo Isidorus iam senio confectus  erat; uix enim duobus aut tribus annis post adeptum Ludifredi episcopatum Isidorus obiit, quemadmodum colligitur ex collatione subscriptionum episcopalium in conciliis Hispanicis. Itaque ea epistola ab Isidoro iam sene conscribi potuit, ac propterea eo demum tempore, quo iam editi fuerant libri duo de officiis Ecclesiasticis superius memorati. Quis facile dixerit, post integros officiorum editos libros, et quidem ampliores, de eadem re interrogatum fuisse Isidorum a Ludifredo, quasi illi ad eruditionem Ludifredi non sufficerent? Quis facile dixerit respondentem Isidorum de iis officiorum libellis nullam fecisse mentionem, nec Ludifredum ad illorum lectionem in ea parte fuisse hortatum? Adde his, disparem fuisse huius epistole methodum ab ea quam seruauit Isidorus in libro de Officiis, ita ut in libris de Officiis, in quibus ex proposito singulos clericorum recensuit gradus, eos penitus preterierit quos in epistola recensuit, et e conuerso in epistola  preterierit omnes gradus quos recensuit in libris Officiorum. Ut enim exempla tradam, 216 multa de chorepiscopis traduntur in libris Officiorum, multa de clericis minoribus tonsura initiatis. Ubinam de istis occurrit sermo in epistola ad Ludifredum? In hac autem epistola omnia fere spectant potestatem archipresbyterorum, archidiaconorum, primiceriorum, basilicariorum, et similium personarum. Ubinam de iis mentio fit in libris Officiorum? Denique magna Codicum uarietas, in quibus epistola diuersa ratione descripta apparet, fusior hic, illic contractior, suspicionem augere uidetur. Romani Correctores ad Gratianeum canonem nonnulla iam de hac Codicum uarietate adnotarunt; qui enim uersiculi alicubi exhibentur, alibi desiderantur, alibi etiam inuerso ordine describuntur. Edidit aliud epistole exemplar Garzias Loaisa apud Labbeum t. uII. uenet. ed., p. 434, professus se illud accepisse ex Codice ms. bibliothece D. Laurentii  perantiquo dicto uigilano. Huius  exemplaris referam uerba, que ad Gratianeum canonem, imo et editionem Breulianam, si uideatur, emendandam facere plurimum possunt. Ibidem ita legitur: »Perlectis sanctitatis tue litteris, gauisus sum quod optatam salutem tuam eorum relatu cognoui. De his autem que in sequentibus insinuare eloquii tui sermo studuit, gratias ago Deo quod sollicitudinem officii pastoralis impendis, qualiterque ecclesiastica officia ordinentur perquiris? Et licet omnia prudentie tue sint cognita, tamen quia affectu paterno me consulis, ex parte, qua ualeo, expediam, et de omnibus Ecclesie gradibus, quid ad quemque pertineat, eloquar. Ad ostiarium namque pertinent claues ecclesie, ut claudat et aperiat templum Dei, et omnia que sunt intus extraque custodiat, fideles recipiat, excommunicatos et infideles proiiciat. Ad acolythum pertinet preparatio luminariorum in sacrario, ipse cereum portat, ipse suggesta pro Eucaristie calice preparat. Ad exorcistam pertinet exorcismos memoriter retinere, manusque super  energumenos et catechumenos in exorcizando imponere. Ad psalmistam pertinet officium canendi, dicere benedictiones, laudes, sacrificium, responsoria, et quidquid pertinet ad canendi peritiam. Ad lectorem pertinet lectiones pronuntiare, et ea que prophete uaticinarunt populis predicare. Ad subdiaconum pertinet calicem et patenam ad altare Christi deferre, et leuitis tradere, eisque ministrare, urceolum quoque et aquam, manile et manutergium tenere; episcopoque, et presbytero, et leuitis pro lauandis ante altare manibus aquam prebere. Ad diaconum pertinet assistere sacerdotibus, et ministrare in omnibus que aguntur in sacramentis Christi, in baptismo scilicet, in chrismate; in patena et calice oblationes inferre, et disponere in altario, componere etiam mensam Domini atque uestire, crucem ferre, et predicare euangelium et Apostolum. Nam sicut lectoribus uetus Testamentum, ita diaconis Nouum predicare preceptum est. Ad ipsum quoque pertinet  officium precum, et recitatio nominum; ipse premonet aures haberi ad Deum: ipse hortatur orare, ipse clamat, et pacem ipse annuntiat. Ad presbyterum pertinet sacramentum corporis et sanguinis Domini in altario Dei conficere, orationes dicere, et benedicere dona Dei. Ad episcopum pertinet basilicarum consecratio, unctio altaris et confectio chrismatis. Ipse predicta officia, 217 et ordines ecclesiasticos constituit, ipse sacras uirgines benedicit, et dum precessit unusquisque in singulis, ipse tamen est preordinator in cunctis. Hi sunt ordines et ministeria clericorum, que tamen auctoritate pontificali in archidiaconi cura, et primicerii, ac thesaurarii sollicitudine diuiduntur. Archidiaconus enim imperat subdiaconis et leuitis, ad quem ista ministeria pertinent: ordinatio uestiendi altaris a leuitis, cura incensi et sacrificii deferendi ad altare, cura subdiaconorum de subinferendis ad altare in sacrificio necessariis. Sollicitudo, quis leuitarum Apostolum et Euangelium  legat, quis preces dicat, seu responsorium in Dominicis diebus, aut solemnitatum. Sollicitudo quoque parochitanorum; et ordinatio, et iurgia ad eius pertinent curam; pro reparandis diecesanis basilicis ipse suggerit sacerdoti, ipse inquirit parochias cum iussione episcopi, et ornamenta uel res basilicarum parochitanarum: gesta libertatum ecclesiasticarum episcopo idem defert, collectam pecuniam de communione ipse accipit, et episcopo defert, et clericis proprias partes idem distribuit. Ab archidiacono nuntiantur episcopo excessus diaconorum, ipse denuntiat sacerdoti in sacrario ieiuniorum dies atque solemnitatum, et ab ipso publice in ecclesia predicatur; quando uero archidiaconus absens est, uicem eius diaconus sequens adimplet. Ad primicerium pertinent acolythi, exorciste, psalmiste, atque lectores, signum quoque dandum pro officio clericorum, pro uite honestate, et officium meditandi et peragendi; sollicitudo, lectiones, benedictiones, psalmum, laudes, offertorium, et responsoria quis  clericorum dicere debeat. Ordo quoque et modus psallendi in choro pro solemnitate et tempore. Ordinatio quoque pro luminaribus deportandis: Si quid etiam necessarium est pro reparatione basilicarum que sunt in urbe, ipse denuntiat sacerdoti, epistolas episcopi pro diebus ieiuniorum parochitanis per ostiarios ipse dirigit. Clericos, quos delinquere cognoscit, iste distringit. Quos uero emendare non uult, eorum excessus ad agnitionem episcopi defert, basilicanos ipse constituit, et matriculas ipse disponit. Quando autem primicerius absens est, ea que predicta sunt ille exsequitur, qui ei aut loco est proximus, aut eruditione in his expendendis intentus. Ad thesaurarium pertinent basilicarii et ostiarii, ordinatio incensi preparandi, cura chrisme conficiende, cura baptisterii ordinandi, preparatio luminariorum in sacrario, preparatio sacrificii de his que immolanda sunt, etc.« Quedam hinc sequuntur de officio basilicariorum et economorum, que hic non expendo, quod ea epistole pars apud Gratianum  non exhibeatur. Interea uero colligere iuuat ex dictis, parum ualere posse laudatum Gratiani canonem ad disciplinam clericorum stabiliendam, siue quia de epistole ueritate non satis constat, siue quia magna est Codicum dissimilitudo.



De Regula monachorum.

15. Quam ad institutionem monachorum edidit regulam Isidorus, uiri ecclesiastici, ipsi etiam monachi, maximi semper fecerunt. Habetur illa inter cetera sancti antistitis opera, atque una cum ceteris regulis prodiit 218 cura Luce Holstenii eisdem fere uerbis, scilicet aliqua quidem cum uarietate uocularum, que tamen sententias non immutant. Exinde depromptus est canon 18, caus. 11, q. 3, quem more suo Gratianus tanquam generalis ecclesiastice discipline monumentum exhibuit, nonnullis preterea adiectis que aliunde exhausit. In capite 18 Isidoriane regule ita legitur de monacho, a communione  ceterorum monachorum excluso: Cum excommunicato neque orare, neque loqui cuilibet licebit. Cum excommunicato nulli penitus uesci ticeat, ne ipsi quidem qui alimenta uictui prebet. Addiderunt Collectores, Gratiano antiquiores, uerba illa, nisi que ad eamdem excommunicationem pertinent. Preterea Gratianus adiecit ea que subsequuntur in uers. Si quis enim, et que ad Isidorum minime pertinent. Errandi occasionem Gratiano prebuit Ino, qui, descriptis Isidori uerbis in parte XIu decreti, cap. 95, ita subdidit in cap. 96: Unde supra: Si quis frater, aut palam, aut absconse cum excommunicato fuerit locutus, communem statim cum eo excommunicationis contrahet penam. uerba illa unde supra ita ille intellexit, ut putaret subiectum fragmentum ad eumdem Isidorum precedentis capitis auctorem referretur [Forte referri], quod tamen falsum est; nam potius erat referendum ad auctorem capitis 93 et 94, nimirum ad concilium Moguntinum anni 888, in quo canon legitur  aduersus raptores ita conceptus: Si quis autem post hanc sententiam a nobis prolatam sciens cum eis communicauerit, uno eodemque mucrone cum ipsis sciat se a nobis esse percussum. Hanc Moguntinorum Patrum sententiam aliis uerbis Iuo descripserat in laudato capite 96, atque ita descriptam in suum Codicem collector noster transduxit. Itaque quicunque uelit Gratianeum canonem recte interpretari, primo intelliget apud monachos cautum fuisse, ut ob certa crimina monachi a ceterorum consortio separarentur; deinde intelliget eos qui raptoribus communicauissent, ex definitione Moguntinorum Patrum simili pena fuisse damnandos. Hanc ipsam definitionem sub nomine octaue synodi legimus in canone 28, eadem causa et questione; quanquam in nullo concilio, quod octauum dicitur, reperiatur. Sunt hec emblemata Gratiani, qui corruptis usus Codicibus, non semel sub nomine octaue synodi laudauit ea que Isidori esse putabantur, uti animaduertendum mihi fuit in prima parte capit. 56, principio, et in  hac ipsa parte III, cap. 9.



De libris Sententiarum, seu de Summo Bono.

16. Libri Isidori qui Sententiarum dicuntur, appellantur etiam de Summo Bono, quia prima operis uerba hec sunt: Summum bonum Deus est, etc. Tribus libellis distributum illud est, pulcherrimum sane, et ad bene dirigendos humanos affectus recte accommodatum. Ex cap. 6 libri III in fine depromptus est canon III, dist. uI, ibi: Non esse peccatum, quando nolentes imaginibus nocturnis illudimur; sed tunc esse peccatum, si antequam illudamur, cogitationum affectibus preueniamur. Luxurie quippe imagines, etc. Reliqua cum Gratianeo canone consonant.

17. In eodem libro III, cap. 51, legitur canon 2, dist. 9, ubi nonnulli 219 Isidori Codices pro illis uerbis nec in se conuenit posse damnare iura, habent nec in se conuenit frustrari iura; in editione autem Breuliana: neque in se posse damnare iura.

18. Item in lib. III c. 13 habentur uerba canonis  15, dist. 37, ubi priora uerba ita legenda sunt ex Breuliana editione, Ideo prohibetur Christianis, etc. Querebatur ibidem Isidorus de iis qui petarum fabulis delectabantur duplici de causa: primo quia in iis obscena quedam menti obiicerentur, et legentes inde ad libidinem excitarentur; secundo quia Christiani quidam ita delicium suum constituebant in illis, ut diuinarum litterarum meditationem fastidirent. Ita enim post uerba a Gratiano relata prosequitur Isidorus: »Quidam plus meditari delectantur gentilium dicta propter tumentem et ornatum sermonem, quam Scripturam sanctam propter eloquium humile. Sed quid prodest in mundanis doctrinis perficere [Leg. proficere], et inanescere in diuinis? Caduca sequi figmenta, et celestia fastidire mysteria? Cauendi sunt igitur tales libri, et propter amorem sanctarum Scripturarum uitandi.«

19. Que leguntur in can. 10, dist. 45, integra habentur in l. II c. 52, ubi plurima de iudicum officiis  S. antistes tradebat. Canon 9, dist. 81, legitur in fine capitis 10 lib. II, ubi pro illis uerbis, quod sepe ibi uel cogitauit, uel gessit, edidit Breulius: quod semper ibi uel cogitauit, uel gessit.

20. In libro III, cap. 54, aduersus illos iudices orationem conuertit Isidorus, qui muneribus corrumpi se a diuitibus patiuntur, proptereaque pauperes opprimunt, ita scribens inter cetera: Diues muneribus cito corrumpit iudicem. Pauper autem, dum non habet quod offerat, etc. Sunt hec uerba cum sequentibus relata in can. 72, caus. 11, q. 3.

21. Multa tradidit de iureiurando Isidorus in cap. 31 lib. II. Siquidem ibi ita prefatur: Sicut mentiri non potest qui non loquitur, sic peierare non poterit qui iurare non appetit. Cauenda est igitur iuratio, nec ea utendum, nisi in sola necessitate. Non est contra Dei preceptum iurare, sed dum usum iurandi facimus, periurii crimen incurrimus. Habentur hec in can. 13, caus. 22, qu. 1. Deinde post aliqua ita prosequitur:  Quacunque arte uerborum quisque iuret, Deus tamen, qui conscientie testis est, ita hoc accipit, sicut ille, cui iuratur, intelligit. Dupliciter autem reus fit, qui et Dei nomen in uanum assumit, et proximum dolo capit. Non est conseruandum sacramentum, quo malum incaute promittitur, ueluti si quispiam adultere perpetuo cum ea permanendi fidem polliceatur. Tolerabilius est enim non implere sacramentum quam permanere in stupri flagitio. Descripsit hec uerba Gratianus in can. 13, caus. 22, qu. 4., et in can. 9, caus. 22, qu. 5., que sane si quis accurate perpendat, statim intelliget inde euerti illorum opinionem qui mentalibus, ut uocant, restrictionibus mendacia fouere non dubitant.

22. In libro III, cap. 51, paulo post uerba superius relata in can. 2, dist. 9, leguntur uerba canonis 20, caus. 23, qu. 5, ubi hec que sequuntur pro Gratianeis erunt substituenda: Principes seculi . . . Ceterum intra Ecclesiam . . . potestas hoc imperet per discipline terrorem . . . et ut uenerationem mereatur, uirtute potestatis impertiat, etc.

 220 23. Ad librum II, cap. 39, referendus est canon 15, caus, 32, qu. 7, ubi Isidorus indicabat, quandonam homo peccati adhuc lubrico inquinetur, his uerbis: Si plus oblectat mentem delectatio fornicationis quam amor castitatis, adhuc in homine peccatum regnat. Certe si amplius delectat pulchritudo intime castitatis, iam non regnat peccatum, sed regnat iustitia. Nam non solum de commissa fornicatione peccatum regnat in homine; sed si adhuc delectatur, atque animum teneat, procul dubio regnat. Fornicatio carnis adulterium est, fornicatio anime seruitus idolorum est. Est autem et spiritualis fornicatio, secundum quod Dominus ait: Qui uiderit mulierem ad concupiscendam eam, iam mechatus est eam in corde suo. Omnis immunda pollutio fornicatio dicitur, quamuis quisque diuersa turpitudinis uoluptate prostituatur. Ex delectatione enim fornicandi uaria gignuntur flagitia, quibus regnum Dei clauditur, et homo a Deo separatur. Inter cetera septem uitia fornicatio maximi est sceleris, quia per carnis immunditiam templum Dei uiolat, et  tollens membra Christi, facit membra meretricis. Que sequuntur apud Gratianum in uers. Sunt autem quedam, non sunt Isidori, sed potius Origenis ita scribentis in homilia 5 in Genesim ad cap. XIX et XX: »Nonnulle uero mulieres , sed sunt quedam, que sicut animalia absque ulla discretione indesinenter libidini seruiunt, quas ego nec mutis pecoribus comparauerim. Pecora enim et ipsa sciunt, cum conceperint, ultra non indulgere maribus copiam sui.«

24. Sub Smaragdi nomine exhibetur apud Gratianum canon 9 de pen., dist. 3. Sane Smaragdus, qui initio noni seculi apud monachos floruit, commentaria scribens in regulam sancti Benedicti, multas ueterum Patrum, ac presertim Isidori Hispalensis sententias congessit. Quando uero sententia illa canonis 9 integra apud Isidorum reperitur, de recentiore scriptore, quem collectorem potius nominauero, minus solliciti esse debemus. Ait Isidorus in lib. II cap.  13: »Ille penitentiam digne agit, qui reatum suum satisfactione legitima plangit condemnando scilicet ac deflendo que gessit, tanto in deplorando profusius, quanto exstitit in peccando procliuius. Ille penitentiam digne agit, qui sic preterita mala deplorat ut futura iterum non committat; nam qui plangit peccatum, et iterum admittit peccatum, quasi si quis lauet laterem crudum, quem quanto magis eluerit, tanto amplius lutum fecit.« Plura ex Isidoro descripsi, quam Gratianus ediderit, ut palam explicarem duplicem penitentie partem iuxta sententiam Isidori, priorem nimirum que preterita crimina respicit, posteriorem que futuris prospiciat.

25. Ad cap. 16 libri II exigendus est canon 11 de penit., dist. 3., et his uerbis describendus: »Irrisor est, non penitens, qui adhuc agit quod penitet; nec uidetur Deum poscere subditus, sed subsannare superbus. Canis reuersus ad uomitum est penitens ad peccatum. Multi enim lacrymas indestinenter  fundunt, et peccare non desinunt. Quosdam accipere lacrymas ad penitentiam, et effectum penitentie non habere constat, quia inconstantia mentis nunc recordatione peccati lacrymas fundunt, nunc uero reuiuiscente usu, ea que fleuerant, iterando committunt. 221 Qui et preterita uult plangere, et actionibus secularibus incubare, iste mundationem non habet, quoniam adhuc agit que penitendo deflere possit. Isaias peccatoribus dicit: Lauamini, mundi estote: lauatur itaque et mundus est qui et preterita plangit, et flenda iterum non admittit. Lauatur itaque et non est mundus qui plangit que gessit, nec deserit, et post lacrymas ea que fleuerat repetit.«

26. Simul iungendi sunt can. 24 de cons., dist. 2, can. 115 de cons., dist. 4; uterque enim depromptus est ex cap. 22 lib. I, ubi Isidorus agebat de baptismo et eucaristica communione; imo uerba que leguntur in fine canonis 115 eadem sunt cum iis que descripta fuerunt in canone 24. Referam hic integrum Isidori monumentum. Ait ipse: »Qui in maternis  uteris sunt, ideo cum matre baptizari non possunt, quia qui natus adhuc secundum Adam non est, renasci secundum Christum non potest. Neque enim dici regeneratio in eo poterit, quem generatio non precessit. Qui intra Ecclesiam non ex dignitate Ecclesie uiuunt, sed fidem, quam uerbo tenent, operibus destruunt, de ipsis legitur: Multiplicati sunt super numerum, ut subaudias, in regno predestinatorum. Qui scelerate uiuunt in Ecclesia, et communicare non desinunt, putantes se tali communione mundari, discant nichil ad emundationem proficere sibi, dicente propheta: Quid est quod dilectus meus in domo mea fecit scelera multa? Nunquid carnes sancte auferent a te malitias tuas? Et Apostolus: Probet, inquit, se homo, et sic de pane illo edat, et de calice bibat.«



De libris Etymologiarum.

27. Omnigene eruditionis uirum fuisse Isidorum uel soli Etymologiarum, qui et Originum dicuntur,  libri uiginti demonstrare facile possunt; siquidem in illis per omnes scientias adeo late sanctus uir expatiatus est, ut singularum materies, et res uniuersas paucis perstrinxerit, precipue notans uocabulorum, quibus disciplinarum cultores utuntur, significationes et discrimina. Atque utinam libros illos perfecisset Isidorus; tum enim mirari uehementer deberemus magnam elegantiam cum eximia doctrina coniunctam. Nouerat Braulio Cesaraugustanus episcopus, Isidorum eo genere laboris defatigari, quo rerum omnium et uocabulorum origines ac uires inuestigaret; quamobrem nichil impensius ab eo expostulauit, quam ut libelli iidem quam citissime bono publico ederentur. Re nondum omnino absoluta, morem gessit sanctus Hispalensis uir amico suo Braulioni, ad quem propterea libellos misit ut ut adhuc informes minimeque perfectos. Hos ut accepit Cesaraugustanus episcopus, in certum ordinem redegit, atque sub Isidori nomine euulgauit. Id testatur ipse Braulio in epistola ad Isidorum ita scribens: Septimum, nisi  fallor, annum tempora girant, ex quo me memini libros a te conditos Originum postulasse, et uario diuersoque modo presentem uos me frustratum esse, et absenti nichil inde uos rescripsisse, sed subtili dilatione modo necdum esse perfectos, modo necdum scriptos, modo meas litteras intercidisse, aliaque multa opponentes ad hanc usque diem peruenimus, et sine petitionis effectu manemus. Ob hoc et ego uertam preces 222 in querelam, ut quod supplicatione nequiui, uel calumnia lacessendo ualeam adispici, etc. His ita rescripsit Isidorus: Codicem Etymologiarum cum aliis Codicibus de itinere transmisi, et licet inemendatum pre inualitudine, tamen tibi modo ad emendandum statueram offerre, si ad destinatum concilii locum uenissem. Itaque etsi librorum auctor sit Isidorus, liberum tamen Braulioni fuit eosdem digerere, atque emendare, quod nondum suprema manus imposita illis esset. En paucis adumbratam libellorum partitionem.  Agitur in primo de Grammatica, in secundo de Rhetorica et Dialectica, in tertio de Arithmetica, Geometria, Musica et Astronomia, in quarto de Medicina, in quinto de Legibus et Temporibus, in sexto de Libris et Officiis ecclesiasticis, in septimo de Deo, Angelis, et fidelium Ordinibus, in octauo de Ecclesia et uariis sectis, in nono de Linguis et Societatibus, in decimo de Litteris, et earum Alphabeto, in undecimo de Homine et Portentis, in duodecimo de Animalibus, in decimo tertio de Mundo et partibus, in decimo quarto de Terra et partibus, in decimo quinto de Aedificiis et Agris, in decimo sexto de Lapidibus et Metallis, in decimo septimo de Rebus rusticis, in decimo octauo de Bello et Ludis, in decimo nono de Nauibus, Aedificiis et uestibus, denique in uigesimo de Penu, Instrumentis rusticis et domesticis.

28. Non meliora sue collectionis auspicia capere potuit Gratianus, quam exordiendo a generalibus legum principiis que Isidorus iecit in libro u Originum, in quo diximus materiem legum fuisse tractatam.  Hinc ad hunc librum referendi sunt canon 1 et sequentes tota dist. 1, can. 1 et sequentes tota dist. 2, canon 3 et 4 dist. 3, canon 1 et 2 dist. 4, canon 1 et 2 dist. 7. Eam rem ordinate explicaturus Isidorus in cap. 1, expendit legum uniuersarum originem, breuiter tradens, quinam fuerint spectabiliores legum auctores. Hinc ait in cap. 1: Moyses genti Hebraice primus omnium diuinas leges sacris litteris explicauit, etc. Hic est canon 1, dist. 7, ubi pro uerbis illis: Lycurgus primus Lacedemoniis iura ex Apollinis auctoritate confinxit, legendum est iuxta uulgatos Isidori Codices: Lycurgus primus Lacedemonis iura legum ex Apollinis auctoritate confinxit. Statim post canonem 1 nectendus est canon 2 eadem dist. 7, cuius uerba paulo aliter in uulgatis Isidori Codicibus exhibentur: Fuerunt autem hi Appius Claudius, Genutius, ueterius, Iulius, Manilius, Sulpitius, Sextius, Curatius, Romelius, Posthumius . . . incuria exoleuerunt, quarum, etc. Notandum hoc in loco est, altum seruari  silentium apud Isidorum de compilatione legum, facta auctoritate Iustiniani, quanquam meminerit Theodosiani Codicis. Quod argumentum est grauissimum, unde deducitur, apud Hi panos tunc temporis ignotos fuisse Iustiniani Codices, quod imperio Iustiniani aut subsequentium imperatorum subiecti non fuissent. Prosequitur Isidorus in cap. 2: Omnes autem leges aut diuine sunt, aut humane. Diuine natura, humane mo ibus constant; ideoque he discrepant, quoniam alie aliis gentibus placent. Fas lex diuina est, ius lex humana; transire per agrum alienum fas est, ius non est. Hic est canon 1, distinct. 1. Forte cuiquam negotium facesset, quod ibidem dicitur, leges diuinas natura constare, quasi nullum discrimen inter naturales 223 ac diuinas leges Isidorus agnouerit. Ego uero quanquam dicere possem, Isidorum de legum auctore, origine et causa locutum fuisse, in quo genere diuine leges a naturalibus minime discrepant, cum idem sit et naturalium et diuinarum omnium legum auctor, nichilominus  puto sententiam Isidori referendam esse ad legum uim ac firmitatem, secundum quam diuine iure dicuntur natura constare, quemadmodum moribus humane; et cum natura iuxta philosophorum effata perpetua causa sit, eam ob rem perpetuum ius diuinum est, siue tale, quod ubique locorum, quod quandocunque temporum obtineat; uice uersa humane leges, quod moribus innitantur hominum, pro uarietate morum, uarie esse poterunt. Neque dicas, diuinas aliquot ueteris Testamenti leges Euangelio fuisse antiquatas. Siquidem non est inuerosimile, Isidorum tantum de diuinis, que sane perpetue sunt, Euangelii legibus instituisse sermonem; nisi dicere malis, etiam ipsas leges omnes ueteris Testamenti adhuc in eo sensu perpetuas posse dici, uel quod nonnisi statuto diuinitus tempore antiquari potuerint, uel quod eedem si non in specie, saltem in genere, perseuerauerint: nimirum ceremonialia  precepta seu uetera, seu noua ad Christum referuntur uniuersa: et que Christum uenturum prefigurabant ante Christi aduentum, formam quidem eo ueniente mutarunt, non genus, quod aliis successerint alia, que ad Christum pariter referrentur, non quidem uenturum, sed natum, passum, gloriosum, et ad dexteram Dei sedentem. In cap. 3 leguntur canones 2, 3, 4 et 5 dist. 1 his uerbis: »Ius generale nomen est, lex autem iuris est species. Ius autem dictum, quia iustum est; omne autem ius legibus et moribus constat. Lex est constitutio scripta. Mos est uetustate probata consuetudo, siue lex non scripta. Nam lex a legendo uocata est, quia scripta est. Mos autem longa consuetudo est de moribus tracta tantum. Consuetudo autem est ius quoddam moribus institutum, quod pro lege suscipitur, cum deficit lex, nec differt scriptura an ratione consistat, quando et legem ratio commendat. Porro si ratione lex constat, lex erit omne iam quod ratione constiterit, duntaxat quod religioni congruat,  quod discipline conueniat, quod saluti proficiat; uocata autem consuetudo, quia in communi est usu.« In capite 4, 5 et 6, traditur uulgaris diuisio iuris in naturale, gentium, et ciuile, his uerbis: In cap. 4: »Ius naturale est, aut ciuile, aut gentium. Ius naturale est commune omnium nationum, eo quod ubique instinctu nature, non constitutione aliqua habeatur; ut uiri et femine coniunctio, liberorum successio  et educatio, communis omnium possessio, et omnium una libertas, acquisitio eorum que celo, terra marique capiuntur. Item deposite rei, uel commendate pecunie restitutio, uiolentie per uim repulsio. Nam hoc, aut si quid huic simile est, nunquam iniustum, sed naturale equumque habetur.« In c. 5: »Ius ciuile est quod quisque  populus uel ciuitas sibi proprium humana diuinaque causa constituit.« In c. 6: »Ius gentium est sedium occupatio, edificatio, munitio, 224 bella, captiuitates, seruitutes, postliminia, federa pacis, inducie, legatorum non uiolandorum religio, connubia inter alienigenas prohibita: et inde ius gentium, quod eo iure omnes fere gentes utuntur.« Ad hec exigendi sunt canones 6, 7, 8 et 9 dist. 1. Non hic constitit Isidorus, qui ulterius expendit quid sit ius militare, quid ius publicum, quid ius singulare Quiritum. Hinc ait in cap. 7, ad quod exigendus erit canon 10 dist. 1: »Ius militare est belli inferendi solemnitas, federis faciendi nexus, signo dato, congressio in hostem, uel commissio. Item signo dato receptio; item flagitii militaris disciplina, si locus deseratur; item stipendiorum modus, dignitatum gradus, premiorum honor, ueluti cum corona uel torques donatur. Item prede decisio, et pro personarum qualitatibus et laboribus iusta diuisio, ac principis portio.« In c. 8, quod idem est cum can. 11 dist. 1: »Ius publicum  est in sacris et sacerdotibus, et in magistratibus.« In c. 9, quod idem est cum can. 12, dist. 1: »Ius Quiritum est proprie Romanorum, quod nulli tenent nisi Quirites, id est Romani, tanquam de legitimis hereditatibus, de cretionibus, de tutelis, de usucapione, que iura apud nullum alium populum reperiuntur, sed propria sunt Romanorum, et in eisdem solis constituta. Constat autem Quiritum ius  »ex legibus et plebiscitis, constitutionibus principum et edictis, siue prudentium responsis.« Post hec explicantur singule memorate iuris Quiritum species in cap. 10, 11, 12, 13 et 14, unde Gratianus excepit canones 1, 2, 3, 4 et 5 dist. 2. In cap. 10: »Lex est constitutio populi, qua maiores natu simul cum plebibus aliquid sanxerunt.« In cap. 11: »Scita sunt, que plebs [Al., plebes] tantum constituunt; et uocata scita, quod ea plebs sciat, uel  quod sciscitatur et rogat ut fiat.« Adnotat hoc in loco Ioannes Grialus, mendum irrepsisse in uulgares Codices Isidorianos, et legendum potius esse: Quod ea plebs sciat, uel quod sciscit, ita, uti rogata fuit, uti in aliquibus uetustis Codicibus exhibetur, quod sane magis congruit priscis plebiscitorum formulis, quibus non rogabat plebs, sed rogabatur. In cap. 12: »Senatus consultum est quod tantum senatores populis consulendo decernunt.« In c. 13: »Constitutio uel edictum, quod rex, uel imperator constituit, uel edicit.« In c. 14: »Responsa sunt, que iurisconsulti respondere dicuntur consulentibus; unde et responsa Pauli dicta. Fuerunt enim quidam prudentes et arbitri equitatis, qui institutiones ciuilis iuris compositas ediderunt, quibus dissidentium lites contentionesque sopirent.« Singulares alias leges, nimirum consulares, tribunitias, et ceteras ab suis auctoribus nuncupatas, item satyras ac Rhodias expendit Isidorus in cap. 15, 16 et 17, quorum uerba ita legenda sunt in can. 6, 7 et 8 dist. 2 ex cap. 15.  »Quedam etiam leges dicuntur ab iis qui condiderunt, ut consulares, tribunitie, Iulie, Cornelie. Nam et sub Octauiano Cesare suffecti consules Papius et Pompeius legem tulerunt, que a nominibus eorum appellatur Papia et Pompeia, continens primum premia pro suscipiendis liberis. Sub eodem quoque imperatore Falcidius tribunus plebis legem fecit, ne quis plus in extraneis testamento legaret, quam ut quarta pars superesset heredibus. Ex cuius nomine lex Falcidia 225 nuncupata est. Aquilius quoque legem condidit, que hactenus Aquilia uocatur.« Ex capite 16: »Satyra uero lex est que de pluribus rebus simul loquitur, dicta a copia rerum, et quasi a societate; unde et satyram scribere est pemata uaria condere, ut Horatii, Iuuenalis, et Persii.« Ex capite 17: »Rhodie leges Naualium commerciorum sunt, ab insula Rhodo cognominate, in qua antiquitus mercatorum fuit usus.« Que prosequitur Isidorus in cap. 18 et 19 edidit Gratianus in can. 3  et 4 dist. 3. Legitur in cap. 18: »Priuilegia autem sunt leges priuatorum, quasi priuate leges. Nam priuilegium inde dictum, quod in priuato feratur.« Et in capite 19: »Omnis autem lex aut permittit aliquid, ut uir fortis petat premium; aut uetat, ut sacrarum uirginum nuptias nulli petere liceat; aut punit, ut qui cedem fecerit, capite plectatur, aut enim premio aut pena uita moderatur humana.« Duobus adhuc capitibus, uigesimo et uigesimo primo Isidorus generalia legum precepta explicauit, que recensentur in can. 1 et 2 dist. 4. In capite 20 hec habentur: »Facte sunt leges, ut earum metu humana cerceatur audacia, tutaque sit inter improbos innocentia, et in ipsis improbis formidato supplicio, refrenetur nocendi facultas.« In cap. 21: »Erit autem lex honesta, iusta, possibilis, secundum naturam, secundum patrie consuetudinem, loco temporique conueniens, necessaria, utilis, manifesta quoque, ne aliquid per obscuritatem in captione contineat, nullo priuato commodo, sed pro communi  ciuium utilitate conscripto.«

29. Sic tradita generali legum notitia, gradum fecit sanctus antistes ad uarias res in quibus legum disciplina uersatur, hereditates nimirum, contractus, et criminum cercitionem. Hinc in capite 26 eiusdem libri u multas criminum species distinguens, ait inter cetera: »Stuprum, id est raptus, proprie est illicitus coitus, a corrumpendo dictus, unde et qui rapto potitur; stupro fruitur.« Hec retulit Gratianus duobus in locis non solum ab Isidoro, sed et a semetipso dissimilis, uti uidere unusquisque potest in can. 48, caus. 27, quest. 2, et in can. 1, caus. 36, qu. 1. Qui his canonibus uti uelit, semper pre oculis habere debebit, Isidorum nominis tantum originem adnotauisse, non naturam seu raptus, seu stupri uoluisse explicare.

30. In sexto Etymologiarum libro, in quo agitur de libris et officiis ecclesiasticis, nonnulla traduntur  de canonibus ecclesiasticorum conciliorum in cap. 15, ad quod exigendi sunt canones 1 et 2, dist. 3., necnon can. 1, dist. 15. Principio ita legitur: »Canon autem Grece, Latine regula nuncupatur. Regula autem dicta, quod recte ducit, nec aliquando aliorsum trahit. Alii dixerunt, regulam dictam, uel quod regat, uel quod normam recte uiuendi prebeat, uel quia distortum, prauumque corrigat.« Sunt hec uerba can. 1 et 2, dist. 3, post que ita sequitur Isidorus: »Canones autem generalium conciliorum a temporibus Constantini ceperunt, etc. Exhibentur hec in can. 1, dist. 15, ubi pro illis uerbis: »In unum conueniendi . . . una Patrum sententia damnauit . . . in hoc opere constita continentur . . . Concilii uero nomen,« etc., ita legendum est ex Breuliana editione. »In unum conuenire . . . una Patrum sententia predamnauit . . . in hoc opere condita continentur . . . Concilii autem nomen tractum est ex Romano more. Tempore 226 enim, quo cause agebantur, conueniebant omnes in unum, communique intentione tractabant.  Unde et concilium a communi intentione dictum. Nam cilia oculorum sunt; unde et considium, id est, consilium, d in l litteram transeunte. Cetus uero conuentus est, uel congregatio a ceundo, id est, conueniendo in unum. Unde et conuentus est nuncupatus; sicut a conuentu cetus, uel concilium a societate multorum in unum.«

31. In libro septimo Etymologiarum superius adnotauimus, agi inter cetera de uariis ecclesiasticorum uirorum ordinibus. Eo pertinet canon 1, dist. 21, depromptus ex cap. 12, ubi pro uerbis Gratiani, »cleros et clericos hinc appellatos credimus, quia . . . Summus Patrum interpretabatur . . . Archiepiscopus Greco dicitur uocabulo, quod sit summus episcoporum . . . ipsis commissa est . . . Princeps, inde archiepiscopus . . . Episcopatus autem uocabulum inde ductum, quod ille qui efficitur episcopus, superintendat . . . Grece intendere dicitur . . . antea autem qui reges erant, et pontifices erant, nam maiorum hec  erat consuetudo, ut rex esset etiam sacerdos et pontifex . . . consecrat enim et sacrificat, sacerdotes autem gentilium . . . quod cum propter estum ferre non possent . . . non modo pro etate . . . sed etiam propter honorem . . . iidem episcopi . . . nomen dignitatis est et non etatis . . . sicut episcopi . . . quod solis deberi episcopis . . . mystici sacramenti ministeria explebantur . . . et officiis leuitarum. Oblationes enim in templo Dei . . . ita miserabiliter pronuntient . . . iidem etiam et pronuntiatores uocantur, . . . Latine dicere poterunt precentor et succentor. Precentor scilicet, qui, . . . Concentor autem dicitur, quia consonat, . . . nec cantor, nec consentor erit . . . adiurantes, siue increpantes . . . Ostiarii iidem et ianitores, qui in ueteri Testamento . . . ut non ingrederetur in illud immundus . . . habentes iudicium fideles recipiunt, et recipiunt infideles;« ita legendum erit ex Breuliana editione: »Clerus et clericus hinc appellatur, quia . . . summus pater interpretatur . . . archiepiscopus Grece dicitur summus episcoporum . . . ipsis episcopis commissa  est . . . princeps. Archiepiscopus . . . Episcopatus autem uocabulum inde dictum, quod ille qui superefficitur superintendat . . . Grece, Latine intendere dicitur . . . antea autem pontifices et reges erant; nam maiorum hec erat consuetudo ut rex esset etiam sacerdos et pontifex  . . . consecrat enim et sanctificat. Sacerdotes gentilium . . . quod cum pro estu  ferre non possent . . . non pro etate . . . sed propter honorem . . . idem episcopi . . . nomen dignitatis, hoc est etatis . . . sicut et episcopi . . . quod solum deberi episcopis . . . mystici sacramenti mysteria  explebantur . . . et officiis Leuitarum, qui in Esdra Nathanei appellantur, id est in humilitate Domino seruientes. Oblationes enim in templo Dei . . . ita misera ter pronuntient . . . Iidem etiam pronuntiatores uocantur . . . Latine dicere potuerunt precentor, et  succentor. Precentor, qui . . . concentor autem dicitur, qui consonat . . . nec cantor, nec succentor erit . . . adiuratores, siue increpantes . . . Ostiarii, 227 id est ianitores, qui in Esdra custodes templi dicuntur seruorum Salomonis filii  qui in ueteri Testamento . . . ut non ingrederetur eum immundus . . . habentes  iudicium, fideles recipiunt, respuunt infideles.

32. In lib. uIII Etymologiarum, in quo de Ecclesia et uariis sectis agitur, legitur, cap. 5, canon 39, caus. 24, qu. 3, in quo perspicue texitur series hereticorum per ordinem temporum digesta. Nonnulla iam Romani Correctores emendauerunt: ut uero ad Breulianam editionem Canon exigatur, pro illis Gratiani uerbis: »Quidam autem heretici . . . magice artis perito . . . Menandrini . . . factum asserunt . . . coniugia commutarentur . . . quod odisti facta Nicolaitarum . . . Latine Millenarii sunt appellati . . . Nazareus  est appellatus . . . Appellite, quorum auctor Appelles fuit . . . illum ignem affirmans, dixit et Christum non in ueritate Deum . . . Cainani inde sunt appellati . . . a filio Ade . . . Apostolici hoc sibi nomen ideo sumpserunt . . . qui aliquo in hoc mundo utuntur . . . principia asseruit. Marcioniste a Marcione . . . creationis, et bonitatis. Artotyrite . . . dicentes a primis hominibus . . . et fructibus ouium . . . Cataphrygis nomen prouincia Phrygia dedit, quia ibi exstiterunt. Auctores eorum Montanus, Prisca et Maximilla fuerunt. Hi aduentus Spiritus sanctus non in apostolos . . . hic duas naturas . . . ex aliquo fonte manere asseruit . . . ex parte recepit. Anthropomorphite . . . Hierarchite ab Hierarcha . . . Nouatiani a Nouatiano . . . Cathedram sacerdotalem . . . Apostatas suscipere rebaptizans baptizatos . . . per profectum solum uirum iustum . . . intelligentie appellati sunt. Hi enim semiiudei . . . Gallogrecie Syrmii . . . Aeriani ab Aereo . . . Aetiani ab Aetio sunt uocati, idemque . . . Aetii discipulo . . . peccatorum a celis usque ad terras diuersa corpora . . .  eaque causa factum esse mundum. Netiani . . . qui dicebant Christum . . . quia Patrem passum dicunt . . . quod ait Dominus: Ego et Pater . . . Antidicomartie . . . uiro suo fuisse commixtam . . . asserunt enim, sic esse . . . intra uas maius . . . Colluthiani a quodam Collutho . . . non facere mala . . . quod scriptum est: Dominus creans mala. Floriani a Floriano . . . contra hoc, quod . . . Circumcelliones dicuntur . . . quos Scototopicos uocant . . . a Lucifero Sardinie episcopo orti, qui episcopos catholicos, qui Constantii persecutione perfidie Arianorum consentientes erant, et postea correcti in catholicam redire delegerunt . . . ab Ecclesie communione recesserunt . . . nullam nuptarum et uirginum . . . de suo Ioseph peperisse . . . exorti inferiores corporis partes . . . atque in nouissimo utrumque resurgere . . . tantummodo matrem asseruit . . . nec unum Christum . . . alterum Filium Dei, alterum hominis . . . existere in duabus naturis, sed solam in eo diuinam asseruit naturam . . . id est sine  capite, nullus enim eorum reperitur auctor . . . Agnoite . . . ex quibus Agnoite . . . quia ad peruersitatem . . . que sunt subscripta . . . tres asserunt Deos esse . . . Sunt alie hereses . . . Christi descensione non credunt . . . et quecunque 228 animalia . . . Scripturam sanctam intelligit, etc.,« ita legendum erit: »Quidam etiam heretici . . . magice discipline perito . . . Menandriani . . . factum esse asseruit . . . coniugia mutarentur . . . quia odisti facta Nicolaitarum . . . Latine Milliaste sunt appellati . . . Nazarenus est appellatus . . . Appellite, quorum Apelles princeps fuit . . . illum igneum affirmans. Appellite, quorum auctor Appelles, qui dixit Christum non Deum ueritate . . . Cainiani proinde sic appellati . . . a filio Adam . . . Apostolici hoc sibi nomen ideo presumpserunt . . . qui aliquid in hoc mundo utuntur . . . principia asserunt. Martioniste a Martione . . . Creatoris, et bonitatis. Artoterite . . . dicentes primis hominibus . . . et a fructibus ouium . . . Cataphrygiis nomen prouinc e Cataphrygia   dedit, quia ibi exstiterunt auctores eorum Montanus, et Prisca, et Maximilla. Hi aduentum Spiritus Sancti non in apostolis . . . Hic Manes duas naturas . . . ex aliquo fonte manare asseruit . . . ex parte recipit. Anomiani, id est, Latine sine lege dicuntur. Anthropomorphite . . . Heraclite ab Heraclio . . . Nouatiani a Nouato . . . Cathedram pontificalem . . . Apostatas recipere, et rebaptizans baptizatos . . . per prophetam  solum uerum iustum . . . intelligentie compellati sunt. Hi semi-Iudei . . . Gallogrecie Sirmie . . . Aetiani ab Aetio . . . Aetiani ab Aetio quodam sunt uocati, iidemque . . . Aetii discipulo . . . peccatorum de celis usque ad terras lapsas, diuersa corpora . . . eaque causa mundum factum fuisse. Netani . . . qui dicebat Christum . . . quia Patrem passum aiunt . . . quod ait Dominus dicens: Ego, et Pater . . . Antidicomarite . . . uiro suo commixtam . . . asserunt enim esse . . . inter uas maius . . .  Colliuthiani a quodam Colliutho . . . non facere malum . . . quod scriptum est: Ego Dominus creans mala. Floriani a Florino . . . contra id, quod . . . Circumcelliones dicti . . . quos Cotopitas uocant . . . a Lucifero Sirmie episcopo, qui contra episcopos catholicos, qui Constantii persecutione  perfidie Arianorum consentientes erant, et postea correcti redire in catholicam delegerunt . . . a communione recesserunt . . . nullam nuptiarum et uirginum . . . de uiro Ioseph peperisse . . . exorti, qui inferiores corporis partes . . . atque in nouissimo die utrumque resurgere . . . tantummodo asseruit genitricem . . . neque unum Christum . . . alterum Filium Dei, et alterum hominis . . . existere de duabus naturis, sed solam in eo asseruit diuinam naturam esse . . . id est sine capite, quem sequuntur heretici: nullus enim eorum reperitur auctor . . . Gnoite . . . quia peruersitate . . . que sunt scripta . . . tres astruunt deos esse . . . sunt et alie hereses . . . Christi descensionem non credunt . . . et  in quecunque animalia . . . Scripturam sacram intelligit, etc.«

33. In capite 9 eiusdem libri uarias magorum species Isidorus enumerat, atque inter cetera ita scribit: »Sortilegi sunt, qui sub nomine ficte religionis per quasdam, quas sanctorum sortes uocant, diuinationis scientiam profitentur, aut quarumcunque scripturarum inspectione futura promittunt.« Hic est canon 1, caus. 26, qu. 1.

229 34. De linguis et societatibus, ut diximus, agitur in libro IX Etymologiarum; in postremis autem capitibus de necessitudine coniugum et consanguineorum. Eo pertinet, nimirum ad caput 8, canon 6, caus. 26, qu. 2, ubi ita scribit Isidorus: »Coniuges appellati propter iugum quod imponitur matrimonio coniungendis. Iugo enim nubentes subiici solent, propter futuram concordiam, ne separentur. Coniuges autem uerius appellantur a prima desponsationis fide, quamuis adhuc inter eos ignoretur coniugalis  concubitus, sicut Maria Ioseph coniux uocatur, inter quos nec fuerat nec futura erat carnis ulla commixtio.«

Ad caput 5 eiusdem libri referendus est canon 15, caus. 32, qu. 4, ubi Isidorus ita scribit: »Item liberi dicti, quia ex libero sunt matrimonio orti. Nam filii ex libero, et ancilla seruilis conditionis sunt; semper enim qui nascitur, deteriorem parentis statum sumit. Naturales autem dicuntur ingenuarum concubinarum filii, quos sola natura genuit, non honestas coniugii.« Et paulo infra, postquam de spuriis egerit [Forte egerat], quibus certa mater est, pater incertus, ait: »Unde et ii qui non sunt de legitimo matrimonio, matrem potius quam patrem sequuntur.«

35. Que sub Isidori nomine leguntur in Can. 1, caus. 35, qu. 4, non in omnibus Isidori Codicibus exhibentur, quemadmodum testificatus est Breulius ad calcem capitis 6. lib. IX, ea adiiciens, quod in  quibusdam exemplaribus«, ut ipse ait, haberentur. Ibidem autem pro Gratiani uerbis: »Consanguinitas . . . ad sextum generationis gradum« legitur: »Hec consanguinitas ad sextum generis gradum.« Ego facile puto cum Romanis Correctoribus, adiecta fuisse ex sancti Augustini monumentis, nimirum ex lib. Xu de Ciuitate Dei, cap. 16, ubi ita legitur: »Fuit autem antiquis Patribus religiose cure, ne ipsa propinquitas se paulatim propaginum ordinibus dirimens, longius abiret, et propinquitas esse desisteret, eam nondum longe positam rursus matrimonii uinculo colligare, et quodammodo reuocare fugientem.« Ceterum que subduntur de gradibus cognationum intra sextum gradum cercendis exemplo sex mundi etatum, eruditis uiris minime placent, cum exemplum illud uetustis Ecclesie Patribus nullibi probatum fuisse reperiatur, unde ait uanespen in breui Commentario in Gratianum ad eumdem canonem. »De hac restrictione usque ad sextum gradum alibi me legisse non memini, multo minus rationem  adductam ab ullo probatam scio.«

36. De bello et ludis egisse Isidorum in lib. XuIII Etymologiarum, superius animaduertimus. Eo spectat canon 1, caus. 23, qu. 2. Nimirum in capite 1, postquam tradidit sanctus antistes, a Nino Assyriorum rege bella originem habuisse, ita prosequitur: »Quatuor autem sunt genera bellorum, id est iustum, iniustum, ciuile, et plusquam ciuile. Iustum bellum est, quod ex predicto geritur de rebus repetitis, aut propulsandorum hostium causa. Iniustum bellum est, quod de furore, non de legitima ratione initur.« Et post pauca: »Nullum bellum iustum habetur, nisi denuntiatum, nisi indictum, nisi de repetitis rebus.« Que subiiciuntur apud Gratianum in uers. Iudex, non uidentur proposito eiusdem Gratiani accommodata; habentur autem in capite 15 eiusdem libri, ubi Isidorus nonnulla tradidit 230 de fori contentionibus, et postquam docuit sex personas iudicium constituere, iudicem, accusatorem,  reum, et tres testes, ait: »Iudex dictus, quasi ius dicens populo, siue quod iure disceptet. Iure autem disceptare est iuste iudicare. Non est autem iudex, si non est in eo iustitia.«



De libris Synonymorum.

37. Libri duo, qui sub nomine Isidori Hispalensis appellantur Synonyma, alias etiam et uerius dicuntur Soliloquia. In iis inducitur homo uariis pressus et fractus erumnis conquerens et fere in desperationem adductus, quem ratio proposita Dei clementia consolatur. Asceticum sane opus, quod humanam mentem ad rerum diuinarum contemplationem pene impellit, tanquam ad eam in qua uera felicitas sita est. Breulius huic operi epistolam adiecit Isidori, librum ad Braulionem dirigentis sub hac inscriptione: In nomine Domini, in Christo carissimo et dilectissimo fratri Braulioni archidiacono Isidorus, et in ipsa epistola ita inducitur scribens: Mittimus uobis Synonymorum libellum, non quod alicuius utilitatis sit,  sed quia eum uolueris. Synonymorum librum uulgo dictum putant, quia multa uerba ibidem in unam ceunt significationem. Ego sane uix mihi persuadere possum, germanum esse Isidori Hispalensis fetum, quanquam in eo multa utilia contineantur. Siquidem obseruo in primis, in epistola Braulionem non episcopum, sed archidiaconum nominari; una etiam appellari fratrem, quando episcopi cepiscopos suos fratres appellare solebant. Deinde in eadem epistola inducitur Isidorus exspectans a Braulione decadem sancti Augustini, subdens: Posco ut quoque modo me cognitum ei facias; que uerba ad uiuentem adhuc hominem, quam ad diu uita functum commodius referuntur. Addo his, proferri sub eiusdem Isidori nomine duos alios libros, quorum prior inscribitur de Contemptu mundi, posterior de Norma uiuendi: in omnibus autem eadem fere uerba, nedum eedem sententie passim repetuntur, ut inuerosimile admodum sit, sanctum uirum pluries eamdem rem fuisse  persecutum. Que ratio si plurimum potuit apud eruditos uiros, ut nonnulli ex ipsis apocryphos esse putarent libros de Contemptu mundi, et de Norma uiuendi, nescio, cur non possit etiam quemquam inducere, ut spurium librum Synonymorum, seu Soliloquiorum esse arbitretur. Sic pauca de operis auctoritate prefatus, ad Gratianeos canones exinde depromptos accedo, qui omnes ad librum II referendi sunt, uno dempto canone 12 de pen., dist. 3, qui sane apud Gratianum perperam Augustino tribuitur. Legitur ille in fine libri I, ubi completo dialogo inter hominem et rationem, tandem ita concludit ratio: »Deplorato delicta, ne rursus facias, quod iterum plangas, ne culpam pro qua ueniam postulas iterare presumas; inanis est penitentia, quam frequens culpa coinquinat. uulnus iteratum tardius sanatur, frequens peccans et lugens ueniam uix meretur. Nihil prosunt lamenta, si replicantur peccata, nichil ualet ueniam malis poscere, et mala denuo iterare. Persiste ergo in confessione, esto in penitentia  firmiter confirmatus. uitam bonam, quam cepisti, tenere non deseras; 231 propositum bone uite conserua iugiter. Beatus eris, si permanseris, beatus, si perseueraueris. Salus perseuerantibus promittitur, premium perseuerantibus datur. Beati qui custodiunt iudicium, et faciunt iustitiam in omni tempore. Non est beatus qui bonum facit, sed qui incessanter facit. Qui enim perseuerauerit usque in finem, hic saluus erit.«

38. In capite 16 lib. II legitur canon 1, dist. 11, in quo deplorabat auctor humanos actus ex longa peccandi consuetudine deprauatos, in eam rem regulam tradens his uerbis: »Multa sunt consuetudine uitiata, multa prauo usu presumpta; multa contra pudicos mores illicite usurpata. Adime consuetudinem; serua legem. Cedat consuetudo auctoritati, prauum usum lex, et ratio uincat.« Liquet ex his ita descriptis, non de quacunque consuetudine ibidem sermonem institui, sed de ea qua quis aduersus  publicas leges priuatim se gerat. Ut paucis dicam, eam consuetudinem in mala improbatam uoluit, cui contrarium usum in bona procliuem reddentem hominem laudauit in cap. 12, ita scribens. »Sepe natura moribus immutatur, sepe natura consuetudine superatur. Assiduitas enim mores facit, iugis usus in naturam se uertit. Omnia usui cedunt, usui omnia parent, res ipsa se agit, ut usus erit. Quod cum difficultate ceperis, per usum cum uoluntate perficies.«

In capite 10 eiusdem libri principio legitur canon 16, caus. 22, qu. 2, ibi: »Omne quoque genus mendacii summopere fuge, nec casu, nec studio loquaris falsum. Nec per testes mentiri studeas, nec qualibet fallacia uitium alicuius defendas. Caue mendacium in omnibus, mendacio enim fides tollitur, error inducitur, ueritas aboletur. Et in fine eiusdem capitis ita habetur: In malis autem promissis rescindatur fides, in turpi uoto muta decretum; quod incaute uouisti, non facias. Impia est promissio,  quod scelere impletur.« Hic est canon 5, caus. 22, qu. 4.

39. In capite 1 eiusdem libri exhibetur canon 8, caus. 32, qu. 5, his uerbis legendus: »Non potest corpus corrumpi, nisi prius animus corruptus fuerit. Dum anima habetur, statim caro ad peccandum parata est. Anima enim carnem precedit in crimine, nichilque potest caro facere, nisi quod uoluerit animus. Munda ergo cogitatione animum, et caro non peccabit; si enim uolueris uinci, omnino non poteris.«



De epistola ad Massanum episcopum.

40. Prodiit pene integra apud Gratianum tum in can. 28, dist. 50, tum in can. 11, caus. 33, qu. 2, epistola sub nomine Isidori ad quemdam episcopum, quem modo Massanum, modo Massionem appellauit. Alii etiam nominauerunt Masonem, alii Massenum. Non piget integram hoc in loco describere, ad quam  propterea commodius Gratianei canones exigantur. Ita edita est in editione Breuliana, pag. 352, ex Codice ms. bibliothece cenobii S. Germani a Pratis: »Domino uere sancto  meritisque beato fratri Massano episcopo, Isidorus episcopus. ueniens ad nos famulus uester, uir religiosus Nicetius, litteras honorificentie 232 uestre nobis detulit, in quibus agnitio salutis uestre nichilominus perpatuit: maxime per eum portitorem, cuius lingua epistola uiuens erat. Unde pro salute uestra gratiarum actionibus Deo nostro repensis, in quantum ualuit mediocritas nostra inquisitioni uestre studuit respondere: poscentes uestrorum meritorum suffragiis, diuinis nos commendare conspectibus. uerum quod sequenter in epistolis fraternitas tua nobis innotuit, uidelicet, quod in canone Ancyritano capitulo 19 legitur, post lapsum corporalem restaurandum honoris gradum post penitentiam: et alibi legitur, post huiusmodi delictum nequaquam reparandum antiqui ordinis meritum, hec diuersitas  hoc modo distinguitur. Illos enim ad pristinos gradus redire canon precipit, quos penitentie precessit satisfactio, uel condigna peccatorum confessio. At contra hi, qui neque a uitio correpti emendantur, atque hoc ipsum carnale delictum, quod admittunt, etiam uindicare quadam superstitiosa temeritate nituntur, nec gradum utique honoris, nec gratiam communionis recipiunt. Ergo ita est utraque dirimenda sententia, ut necesse sit, illos restaurari in locum honoris qui per penitentiam reconciliationem meruerunt diuine pietatis. Hi enim non immerito consequuntur adempte dignitatis statum, qui per emendationem penitentie recepisse noscuntur uite remedium. Id autem ne forte magis ambiguum sit, diuine auctoritatis sententia confirmetur. Ezechiel enim propheta sub typo preuaricatricis Hierusalem ostendit, per penitentie satisfactionem pristinum restaurari honorem. Confundere , o Iuda, et porta ignominiam tuam. Et post paululum: Et tu, inquit, et filie tue reuertimini ad antiquitatem uestram.  Quod dixit, Confundere, ostendit, post peccati opus debere quemque erubescere, et post confessionem, pro admissis sceleribus uerecundam frontem humi prostratam demergere, pro eo, quod dignum confusione perpetrauerit opus. Deinde precipit, ut portet ignominiam depositionis sue, lugens cum humilitate. Quam si portauerit, reuocari secundum prophetam ad priorem statum poterit. Idem Ioannes euangelista angelo Ephesi Ecclesie inter cetera simile quiddam scribit. Memor esto unde cecideris, et age penitentiam, et prima opera fac: alioquin ueniam tibi, et mouebo candelabrum tuum de loco eius. In angelo Ecclesie, prepositum utique, id est, sacerdotem ostendit, iuxta Malachiam, qui dicit: Labia sacerdotis custodiunt scientiam, et legem exquirunt de ore eius, quia angelus Domini est. Prepositus ergo lapsus in uitium per euangelistam monetur, ut memor sit unde ceciderit, et penitentiam agat, et prima faciat opera, ut non moueatur candelabrum  eius. Nam candelabrum angeli doctrina sacerdotalis, uel honor potestatis, quem gestat, intelligitur. Iuxta quod scriptum est apud Samuelem in damnationem Heli: Oculi eius caligauerunt, nec poterat uidere lucernam Dei, antequam exstingueretur. Lucerna quippe Dei fuerat, quando dignitate sacerdotali pollens iustitie claritate fulgebat. Exstinctam propheta asserit, dum ob scelera filiorum sacerdotis potestatem meritorumque lumen amisit. Candelabrum ergo, siue lucerna sacerdotis  tunc penitus iuxta Ioannem exstinguitur, uel mouetur, quando post delicti casum neglecta penitentia 233 admissa scelera non deflentur. Non enim dixit, Pro eo quod cecidisti, commouebo candelabrum tuum; sed, Nisi penitentiam egeris, mouebo candelabrum tuum. Erga quemquam prepositum peccantem si preuenerit penitentia delicti, utique sequitur et meriti. Et in Prouerbiis: Qui abscondit scelera sua, non dirigetur: qui confessus  fuerit, et reliquerit ea, misericordiam consequitur. Nam et ipsum  quod canonum censura post septem annos remeare penitentem in statum pristinum precipit, non hoc ex electione proprii arbitrii Patres, sed potius ex sententia diuini iudicii sanxerunt. Nam legitur, quod Maria soror Aaron prophetissa cum obtrectationis  aduersus Moysem incurrisset delictum, illico stigmate lepre perfusa est, cumque peteret Moyses, ut emendaretur, precepit eam Dominus extra castra septem diebus egredi, et post emundationem rursus eam in castra admitti. Maria ergo soror Aaron, caro intelligitur sacerdotalis, que dum superbie dedita sordidissime corruptionum contagiis maculatur, extra castra septem diebus, id est extra collegium sancte Ecclesie septem annis proiicitur, ubi post emundationem uitiorum loci, siue pristine dignitatis recipit meritum. Ecce in quantum ualui , concilii Ancyritani  antiquam plane et plenam auctoritate sententiam sacris testimoniis explanaui, ostendens, eum proprio honori posse restaurari qui per penitentie satisfactionem nouerit priora delicta deflere; eum uero non posse restaurari qui nec luget que gessit, et lugenda sine ullo pudore religionis, uel timore iudicii diuini committit. In fine autem  epistole huius hoc adiiciendum putaui, ut quotiescunque in gestis conciliorum discors sententia inuenitur, illius concilii teneatur sententia cuius antiquior aut potior est auctoritas. Data sub die II Kal. Martii, anno III regnante domino nostro uicterico glorioso rege.« Inde Breulius hanc epistolam referendam uult ad annum 609, cum in hunc inciderit annus tertius regni uicterici. Sic ad integram epistolam restitutis Gratiani Canonibus, non sunt omittende eruditorum animaduersiones, qui arbitrati sunt epistolam eamdem falso fuisse Isidoro tributam, quemadmodum tradidit Natalis Alexander  in historia septimi seculi cap. 4, art. 4. Sane non desunt ad id demonstrandum grauia argumenta. Siquidem in primis multa ibidem inueniuntur inconcinne digesta preter Isidori morem, et diuinarum litterarum exempla parum rei proposite accommodata, quemadmodum illud est Marie sacerdotum carnem significantis, ut quemadmodum Maria per septem penitentie dies restituta est, ita sacerdotes post septem penitentie annos restituantur. His addi potest quod dicitur in fine epistole de seruandis conciliorum canonibus, quoties alios aliis aduersari contingat. Quanquam enim ea obseruatio opportuna fuisset, ubi plurium conciliorum canones oppositi Isidoro exstitissent, frustra fiebat ubi unus Ancyrani concilii canon expendebatur. Quod uero maximum argumentum est, depromitur ex aliis sententiis Isidori, qui non semel docuit sacerdotes publico crimine lapsos in suam dignitatem non posse ordinario iure reuerti. Ita habet ille in 234 epistola ad Helladium et ceteros episcopos cum eo  conuenientes de episcopo Cordubensi, in graue crimen misere lapso: »Cum effusione lacrymarum uestram sanctitatem deposcimus, ut idem lapsus sancto cetui uestro presentatus, agnito a uobis confessionis eloquio, synodali sententia a gradu sacerdotii deponatur. Melius est illi, ut temporaliter iudicetur a uobis, quam eterno damnetur iudicio. Leuior est illi presentis temporis ignominia, quam futura gehenne tormenta. Sciat enim, se amisisse nomen et officium sacerdotis qui meritum perdidit sanctitatis. Quapropter iudicii uestri decreto penitentie perpetim flagitia perpetrata lamentatione deploret, plangat sacerdotii cultum, quem male uiuendo perdidit. Lugeat anime sue statum, quam tanto putredinis ceno coinquinauit. Fortasse porriget illi manum quandoque Spiritus sanctus, ut per dignam satisfactionem mereatur peccatorum remissionem.« Hec eadem doctrina traditur ab Isidoro in lib. II de  ecclesiasticis Officiis, cap. 5. Denique cum in tota epistola nichil aliud explicetur quam Ancyranus Canon, quo sacerdotes publico graui crimine inquinati de gradu in perpetuum deiiciuntur, non uidetur Isidoro digna interpretatio, qua Ancyranus canon intelligatur de sacerdotibus illis, qui in peccato perseuerant. Que enim de illis ad sacerdotii munera non admittendis esse dubitatio potuisset? Amplius quidquam rigor exigebat ecclesiastice discipline apud Ancyranos antistites.



De ceteris canonibus Isidoro tributis.

41. Ad Isidori opera exigendi adhuc supersunt nonnulli canones sancto uiro apud Gratianum inscripti. Ii sunt in primis canon 1 et canon 4, dist. 16, uers. Isidorus, qui sane quoties inuicem conferantur, opus diuersorum auctorum esse illico uidebuntur, cum in canone 1 canones apostolici tanquam apocryphi reiiciantur, in canone 4 tanquam uenerabiles proponantur. Sed iamdiu post Romanos Correctores  uiri eruditi numero plurimi Isidorum ab Isidoro distinguere sciuerunt, uidelicet Hispalensem a Mercatore, et canonem 1 Hispalensi, Canonem 4 Mercatori tribuere. Uterque prefationem edidit in canones conciliorum. Et quidem Hispalensis Isidori prefationem uiderunt laudati Correctores Romani ad se missam ex bibliotheca Toletane Ecclesie, in qua memoratum canonem 1 legisse se profitentur. uidit etiam eamdem prefationem prepositam Conciliis Hispanicis Antonius Augustinus, uti ipse testatur in lib. I de Emendatione Gratiani, dial. 6 et dial. 20, lugens, pro prefatione Hispalensis Isidori in editione Conciliorum a recentioribus fuisse substitutam prefationem Mercatoris. Ceterum Isidoras Hispalensis a canonibus apostolicis canonum ecclesiasticorum originem nunquam uoluit repetendam, sed potius a concilii Niceni temporibus, siue a rebus Ecclesie pacatis sub imperio Constantini, uti luculentissime probatur ex lib. uI Originum cap. 16, quod refertur in can. 1, dist. 15, superius  laudato. Quod spectat canonem 4, is sane legitur in prefatione Mercatoris, cuius et qualis, et quanta esse debeat auctoritas, uel fides, nemo ignorat, ea nimirum, que debetur insigni, uti ab omnibus nominatur, deceptori. 235 Non opus est, ut hoc in loco eam controuersiam explicem, qua de canonibus apostolicis disputatur. Fuit iam alibi fusius discussa. Tantum adnotabo, canonem illum 4 referri apud Iuonem in parte Iu Decreti, cap. 106, cuius auctor expresse nominatur Isidorus Mercator, in quo preterea pro uerbis illis, quoniam plures eos recipiunt, que descripsit Gratianus, legitur, quia populares eos recipiunt. Si recipienda sit Iuonis editio, concludere oportebit, ne Isidorum quidem Mercatorem credidisse tanquam uere apostolicos primos illos, quos proponebat, canones, sed eos exhibuisse, ut uulgari seu populari, qualiscunque esset, traditioni indulgeret.

42. In canone 1, dist. 29, non uerba ipsa Isidori Hispalensis descripta puto, sed sententiam, qualis describitur in libris Isidoro eidem tributis. Etenim  in primis in libro de norma uiuendi, ita legitur: »Prospice, quid aptum sit tibi, et tempore, et ubi, quando, quare, quandiu facere debeatur, causas rerum, et tempora inspice, et singulorum operum discretiones diligenter distingue.« Item in libro de contemptu mundi hec habentur: »Ante factum cogita, ante opus premeditare diu, quam uis agere, diuque acquire, diu proba, et sic age, cum diu cogitaueris, tunc fac quod probaueris . . . . suscipienda est enim ueritas personarum, et quem quoquomodo erudias, tracta. Communia omnibus, secretiora perfectioribus loquere, aperta cunctis, operta paucis annuntia.« Que omnia iisdem fere uerbis leguntur in libro II Synonymorum, cap. 16 et sequentibus. uerum cum incerta sit auctoritas horum quorumcunque librorum, uti superius attigi, tuto sententie ille, sicut et Gratianeus canon, Isidoro ascribi non poterunt.

43. Quod sub Isidori nomine legitur in can. 8,  dist. 40, non solum inter opera Isidori minime reperitur, sed etiam ecclesiastico quocunque uiro, nedum Isidoro, minus dignum uidetur. Quis enim probare possit crassas illas similitudines perperam congestas inter uiri et mulieris coniunctionem, unde unum coniugum corpus efficitur, atque electionem ac consecrationem episcoporum, unde unus emergat episcopatus? Quid preterea ineptius subiici potest, quam dicere ea omnia unum corpus efficere, quod citius corrumpatur, et ad terram trahatur, nisi legaliter seruetur, nisi iuste uiuendo laudetur? Ego puto auctorem huius fragmenti studuisse imitari formulas Isidori Mercatoris, qui ad nauseam usque in epistolis a se confictis similitudines illas corporalis spiritualisque coniugii passim persequitur, uti exemplum est precipue in can. 11, caus. 7, qu. 1, ex qua imitatione nomen Isidori irrepere potuerit in laudatum canonem 8. Quod si Isidorus Hispalensis aliquando coniugiorum similitudinem ad res sacras protraxit, elegantius id factum uideo, ut liquet ex lib. II de  Officiis c. 19, ubi hec leguntur: »Quod autem non unus, et multe, sed unus et una copulantur, ipsa prima diuinitus facta coniunctio in exemplum est. Nam cum Dominus hominem figurasset, eique parem necessariam prospexisset, unam de costis eius mutuatus, unam illi feminam finxit, sicque Adam et mulier Eua inter se nuptiis iuncti formam hominibus de originis auctoritate et prima Dei uoluntate sanxerunt. Item secundum spiritales nuptias, sicut unus Christus et una Ecclesia, ita et unus uir et una uxor tam secundum generis documentum, quam secundum Christi sacramentum;« in quibus 236 sane uerbis enitet ipsa Pauli apostoli doctrina, qualis habetur in cap. u Epistole ad Ephesios.

44. Cum canone 59, caus. 1, qu. 1, iungendus est canon 23 de cons., dist. 4, utrobique enim sub Isidori nomine eadem sententia describitur. Non est consistendum in Codice Gratiani, sed ad antiquiores Collectores, quos Gratianus sequebatur, respiciendum est, ut in monumenti auctorem inquiratur. Iuo  Carnotensis in parte I Decreti, cap. 294, laudat illud ex dictis Isidori episcopi, que sane inscriptio nichil aliud indicat quam nonnulla ex Isidoro in illud caput deriuata fuisse. Clarius quiddam apparet in codice ms. Panormie Regii Athenei. in quo pag. 11, col. 1, recensentur uerba canonis 23 laudati sub hac inscriptione: Augustinus ad Fortunatum ex dictis Isidori episcopi, item in margine alio charactere: ex dictis Isidori episcopi. Hinc facile colligo, auctorem canonis eam composuisse sententiam, qualis recentioribus seculis obtinuit, eamdemque ita compositam ueteribus Patribus Augustino et Isidoro tribuisse, quod apud Augustinum et Isidorum nonnulla inuenirentur, ex quibus ea disciplina Ecclesie stabiliretur. Quod ut clarius explicetur, obseruandum est, ueterem controuersiam, que diu Africanam Ecclesiam aduersus Romanam exagitauit temporibus Stephani pape et Cypriani Carthaginensis, fuisse definitam iam seculo tertio, de recipiendo hereticorum  baptismate, siue de non rebaptizandis iis qui ab hereticis semel rite baptizati fuissent. Num uero et ii tanquam uere baptizati haberentur, qui a non baptizatis baptizati fuissent, perspicue nondum traditum fuerat. Hinc Augustinus in ea questione se dubitantem exhibuit, quanquam in eam potius sententiam inclinaret, qua diceret ualidum esse baptismum, ut apparet ex can. 31 de cons., dist. 4. Recentioribus seculis, prout res incideret, singularibus pontificum maximorum rescriptis, definiri controuersia cepit. Hinc legimus in lib. u Capitularium, capite 6: »Si quis baptizatus est a presbytero non baptizato, et sancta Trinitas in ipso baptismo inuocata fuit, baptizatus est, sicut Sergius papa dixit, Impositione uero manus indiget. Gregorius episcopus Romanus, et Ioannes Sacellarius sic senserunt.« Item sub Nicolao I Bulgari in eadem controuersia Romanum antistitem consuluerunt, rescriptoque definitum, ualere baptismum etiam a non baptizato collatum, ubi legitima  baptismatis fuisset forma seruata, can. 24, de cons. dist. 4. Ita rescribendi causam Romani antistites pro data occasione exhauriebant ex ueterum Patrum Augustini et Isidori monumentis. Etenim Augustinus passim in libris suis tradebat, in conferendo baptismatis sacramento, sicut non probitatem, ita neque fidem ministrantis attendi oportere, cum baptismatis uirtus tota dependeat ex institutione Christi, non ex merito conferentis. Atque ut de Isidoro loquar, ipse in cap. 24 lib. II de ecclesiasticis Officiis ita scribebat: »Constat, baptisma solis sacerdotibus esse traditum, cuiusque mysterium nec ipsis diaconibus explere est licitum absque episcopis uel presbyteris, nisi illis procul absentibus ultima languoris cogat necessitas; quod et laicis fidelibus plerumque permittitur, ne quisquam sine remedio salutari de seculo euocetur. Heretici autem, si tamen in Patris, et Filii, et Spiritus sancti attestatione docentur baptisma suscepisse, 237 non iterum sunt baptizandi, sed solo chrismate et manus impositione  purgandi. Baptismus enim non est hominis meritum, sed Christi: ideoque nichil interest hereticus an fidelis baptizet. Quod sacramentum tam sanctum est, ut nec homicida ministrante polluatur. Habet quidem hereticus baptismum Christi; sed quia extra unitatem fidei est, nichil ei prodest. At ubi ingressus fuerit, statim baptisma, quod habuerat foris ad perniciem, incipit illi iam prodesse ad salutem. Quod enim accipit, approbo, sed quia foris accipit, improbo. Dum autem uenerit, non mutatur, sed agnoscitur: character est enim regis mei baptismus, non error sacrilegus; corrigo desertorem, non muto characterem.« Itaque sententie Patrum Augustini et Isidori perspicue erant in ea parte qua tradebatur baptisma collatum ab hereticis ualere; in altera autem parte, qua queri posset, an baptizatum esse oporteret qui baptizaret, dubie quodammodo uidebantur; ubi enim tradebant illi, non attendi meritum baptizantis, sed unam Christi sacramenti auctoris institutionem, generalis traditio uidebatur ad  non baptizatos facile producenda; at ubi de hereticis ac proinde de baptizatis hominibus precipuum sermonem habebant, cerceri uidebatur generalis illa definitio ad eos tantum qui iam baptizati proponerentur. Dubia mens Patrum explicari debuit per pontifices maximos, inter quos nominatus est Sergius et Gregorius, nominari autem etiam potuisset Nicolaus I, unde Collectores canonum, ut rem uniuersam paucis perstringerent, exposuerunt, aliud forte erui posse ex Augustino et Isidoro; sed Romanorum antistitum definitionem omnibus ueterum dubitationibus preualere. En paucis explicatam laudati canonis 59 sententiam, in cuius initio dubitatio proponebatur, qualis ex Isidori aut Augustini dictis emergebat; in cuius deinde fine prodita est sententia pontificum maximorum. Nonnulla adiicio ad interpretationem laudati capitis 6 libri u Capitularium, ubi dicitur, haptizatum a presbytero non baptizato impositione manuum indigere; uel enim nomine impositionis  manuum intelligitur impositio manuum ceremonialis, et eam facere iure non poterat presbyter non baptizatus: uel intelligitur impositio manuum ab episcopo facienda in sacramento confirmationis. Fingamus enim uero agi de presbytero non baptizato, qui una et sacramentum baptismatis, et sacramentum confirmationis iuxta aliquarum prouinciarum ueterem morem contulisset, uti in can. 1, dist. 95 et in cap. 4 de consuetudine: licet non esset iterandum baptismatis sacramentum, erat tamen iterandum sacramentum confirmationis, quod passim apud ueteres nomine impositionis manuum appellatur. Aliter dicendum est de manus impositione, cum qua loco supra laudato Isidorus aiebat recipiendos esse baptizatos ab hereticis; etenim manus illa impositio erat reconciliatoria, qua scilicet heretici ad Ecclesiam reuertentes reconciliari solebant. Quod uero in eodem canone legitur, presbyterum non baptizatum baptizandum esse, sed non  iterum ordinandum, nullibi legitur apud ueteres Patres, uel Augustinum, uel Isidorum. Neque ego ibi arbitror abiectum fuisse, ut indicaret auctor canonis ita aliquando fuisse seruatum, sed potius ut quedam dubitandi causa proponeretur. Siquidem que inde sequuntur, sed Romanus pontifex, etc., ideo adsuta fuerunt, ut 238 significaretur precedentia canonis uerba in disciplinam Ecclesie nunquam recepta fuisse. Auctor Palearum ad id respexisse uidetur, cum descripsit canonem subsequentem, id est 60, ubi statuitur, presbyterum non baptizatum, et baptizandum esse, et iterum ordinandum. Depromptus ille canon fuit ex lib. uI Capitularium, cap. 94, ibi: Si quis presbyter ordinatus deprehenderit, se non esse baptizatum, baptizetur, et ordinetur iterum, et omnes quos prius baptizauit. Burchardus eumdem canonem retulit sub nomine concilii apud Compendium  in cap. 74 lib. I, et ex Burchardo Iuo in parte I, cap.  268. Baluzius autem in notis ad Capitularia iam animaduertit, in concilio Compendiensi illum canonem non reperiri. Ego illud monumentum inuenio inter canones penitentiales Theodori Cantuariensis, de quibus inferius suo loco disserendum erit. Sane in ea parte, qua statuitur presbyterum non baptizatum et baptizandum esse, et iterum ordinandum, rectam agnoscimus sententiam relatam deinde in cap. 1 de Presbytero non baptizato, iuxta quam iure rescribendum uoluit Innocentius III in cap. 3, eod. tit. uerum in ea parte, qua traditur baptizatos ab eodem presbytero esse rebaptizandos, referri quidem potest ad ueterum dubitationes, de quibus modo sermonem habebam; at postquam aliud rescriptis maximorum pontificum definitum est, recipi minime potuit. Hinc omissa fuit ea capitis pars in dicto cap. 1 de Presbytero non baptizato, et Romani Correctores in dicto can. 60 eamdem detrahendam a Gratianeis Codicibus non immerito existimarunt.

45. Ex uariis ueterum Patrum sententiis, Hieronymi,  Gregorii Magni et Isidori compositum a Gratiano fuisse canonem 84, caus. 1, qu. 1, iam alibi animaduerti; nimirum tum in cap. 59 partis II, tum in cap. 3 partis huius III, ubi et que Gregorii, et que Hieronymi essent, exhibui. Superest nunc ut ea describam que deprompta fuerunt ab Isidoro. Nimirum apud Isidorum in lib. uI Etymologiarum, cap. 19, nonnulla leguntur, ad que exigendus est uersiculus Mysterium itaque, usque ad uersiculum, Hoc de corpore, ibi: »Sacrificium dictum, quasi sacrum factum, quia prece mystica consecratur, in memoriam pro nobis dominice passionis: unde hoc eo iubente corpus Christi et sanguinem dicimus, quod dum sit ex fructibus terre, sanctificatur et fit sacramentum, operante inuisibiliter Spiritu Dei, cuius panis et calicis sacramentum Greci Eucaristiam dicunt, quod Latine bona gratia interpretatur. Et quid melius corpore et sanguine Christi? Sacramentum est in aliqua celebratione, cum res gesta ita sit, ut aliquid significare  intelligatur, quod sancte accipiendum est. Sunt autem sacramenta, baptismum, et chrisma, corpus et sanguis Christi, que ob id sacramenta dicuntur, quia sub tegumento corporalium rerum uirtus diuina secretius salutem eorumdem sacramentorum operatur, unde et a secretis uirtutibus, uel sacris sacramenta dicuntur. Que ideo fructuose penes Ecclesiam fiunt, quia sanctus in ea manens Spiritus eorumdem latenter sacramentorum operatur effectum, unde seu per bonos, seu per malos ministros intra Dei Ecclesiam dispensetur; tamen 239 quia Spiritus sanctus mystice illa uiuificat, que quondam apostolico in tempore uisibilibus apparebat operibus, nec bonorum meritis dispensatorum amplificantur hec dona, nec malorum attenuantur, quia neque qui plantat est aliquid, neque qui rigat, sed qui incrementum dat Deus, unde et Grece mysterium dicitur, quod secretam et reconditam habeat dispensationem.«

Obseruauerunt iam Romani Correctores, non Isidori  tantum, sed aliorum complurium monastice uite institutorum sententias congestas fuisse in can. 100, caus. 11, qu. 3, qui integer exstat apud Smaragdum monachicarum regularum compilatorem. Paulo aliter canonem descripsit Iuo in parte 14 decreti, cap. 110, his uerbis: »Qui consentit peccantibus, et defendit alium delinquentem, maledictus erit apud Deum, et apud homines, et corripietur increpatione seuerissima. Hinc et quidam sanctissimus Pater ait: Si quis errori alterius consenserit, sciat se cum illo simili modo culpabilem iudicandum et excommunicandum.« Laudat autem Iuo ex dictis Basilii. Reuera in regula Basilii ab Holstenio edita, interrogatione 26, nonnulla leguntur similia, ibi: »Quale iudicium esse debet de his qui fratres defendunt? Resp. ut mihi uidetur, grauius ab illo quod dixit Dominus: Quia expedit illi, ut suspendatur mola asinaria ad collum eius, et precipitetur in mare, quam ut scandalizet unum ex minimis istis. Non enim iam correptionem, ac emendationem, sed defensionem ad  confirmandum peccatum suum suscipit qui delinquit, sed et alios ad simile prouocat malum, ita ut conueniat ei, qui peccantes defendit, illud quod dictum est: quia si non ostenderitis fructus dignos penitentie, excidemini, et in ignem mittemini.« Preterea in regula S. Pachomii ab eodem Holstenio edita, cap. 176, exhibentur ipsa priora uerba Gratianei canonis, ibi: »Qui consentit peccantibus, et defendit alium delinquentem, maledictus erit apud Deum et homines, et corripietur increpatione seuerissima.« Ut uero huc referantur consonantes Isidori sententie, ex quibus monumentum sancto eidem uiro non iniuria attributum uidetur, animaduerto in primis, Isidorum ita scripsisse in lib. III Sententiarum cap. 32, in fine: »Plerique mali similes sibi in malum defendunt, et patrocinio suo prauos contra correptionem bonorum suscipiunt, ne unde displicent emendentur; adiicientes in se aliena delicta, ut non tantum de suis malis, sed etiam de aliorum facinoribus puniantur quorum peccata defendunt.« Et in  cap. 50, in fine: »Cuius peccatum quisque sequitur, necesse est ut eius penam sequatur. Neque enim impar erit supplicio, cuius erroris quisque par est ac uitio.« Item in regula monachorum, cap. 14: »Peccantem autem nullus occultet, criminis enim est consensio post secundam admonitionem celare quempiam peccantem.« Similia preterea sunt in libellis Isidoro tributis. Sic in Norma uiuendi, cap. 12, ita legitur: »Non solum quippe factorum, sed conscius peccati tenetur obnoxius; neque immunis est a scelere, qui ut faceret male, obediuit. Similis est qui obtemperat, malo ei qui facit malum; facientem et obsequentem pari pena constringe.« Et in lib. II Synonymorum cap. 16; »Similis est qui obtemperat in malo ei qui agit malum.« Porro hec fere omnia nemo non uidet ad monachorum institutiones pertinere, ad quas propterea memoratus Gratiani canon precipue exigetur.

240 46. Non dissimili ratione Isidori nomen presefert  canon 101, caus. 11, qu. 3, cuius sententiam in regulis breuioribus S. Basilii inueniri iam adnotauerunt Correctores Romani. Plurimum etiam conuenit cum iis que tradit Basilius in Asceticis cap 11, ita scribens: »Si malus sit Dominus iniqua precipiens, et seruum ad transgressionem mandati ueri Domini nostri Iesu Christi cogens, satagendum est ut caueatur ne nomen Domini blasphemetur propter seruum illum, si faciat aliquid quod Deo displiceat.« Consonat preterea Hieronymus in iis uerbis, que superius retuli ad can. 93, caus. 11, quest. 3. Ut uero ad Isidori unius sententias respiciamus, cuius proinde nomine canon descriptus est, lego in libro eiusdem de Contemptu mundi: »Ita autem obtempera homini, ut uoluntatem Dei non offendas.« Item in libro de Norma uiuendi: »Cunctis in preceptis sic obtempera, ut obtemperando hominum uotis Deum non offendas.« Denique in libro II Synonymorum cap. 16: »Malum facere iussus, non acquiescas, malum  facere iussus non consentias. Noli in malum potestati cuipiam consentire, etiamsi pena compellat: melius est mortem pati, quam perniciosa iussa complere, etc.« Ceterum que horum librorum fides sit et auctoritas, iam superius attigimus.

Quod sub nomine Isidori legimus in can. 4, caus. 20, qu. 1, non uidetur omnino placuisse Isidoro eidem, si ipsius est regula monachorum illi tributa; si quidem in cap. 4 ita legitur inter cetera: »Omnis conuersus non est recipiendus in monasterio, nisi prius ipse scripto se spoponderit permansurum.« Ceterum sub Isidori nomine, uti testantur Romani Correctores, legitur apud Smaragdum in expositione regule S. Benedicti. Ego uero non puto, uerba ipsa esse Isidori, sed potius Smaragdum paucis exposuisse, quid temporibus Isidori uigeret de paruulis uoluntate parentum monasteriis addicendis. Id deductum in primis fuit ex canone 49 concilii Toletani Iu, cui prefuit Isidorus, quem ego ideo huc referendum censui  his uerbis: »Monachum aut paterna deuotio, aut propria professio facit; quidquid horum fuerit all gatum  tenebit. Proinde his ad mundum reuerti intercludimus aditum, et omnem ad seculum interdicimus regressum.« Notat ad hunc canonem Baluzius, hanc disciplinam renouatam deinde fuisse a Chindasuinto rege edita constitutione que exstat in lib. III legis Wisigothorum, tit. 5, cap. 3. Itaque ex canone Toletano regulam efformauit Smaragdus sub nomine sancti Hispalensis antistitis, adiiciens Samuelis exemplum; de quo nonnulla etiam apud Isidorum inuenerat, tum in Comment. in lib. 1 Regum cap. 1, tum in allegoriis in sacram Scripturam uersic. Anna, et uersic. Samuel.

47. Ex iis que dicta sunt colligitur aliquando Gratianum Isidorum pro Basilio laudauisse. Id euenire facile potuit ex breuiatis notis, quibus ueteres amanuenses utebantur. Finge enim, illos ita scripsisse  Bsius pro dictione Basilius. Qui legebant, occasionem capiebant, ut legerent: B. Isidorus, id est, Beatus Isidorus. Id euenisse puto in canone 19, caus. 22, qu. 4, cuius uerba habentur in regulis breuioribus Basilii Rulfino interprete interrogatione 184, ibi: »Si quis preuentus fuerit, ut diffiniat agere aliquid 241 eorum, que non placent Deo, penitentiam debet agere . . . . Oportet irrita reuocare, quecunque ex presumptione contra mandatum Dei statuuntur.« Nihil in presentia adiicio de uersiculo Tribus: hunc enim iam superius expendi, ubi agendum fuit de Hieronymi monumentis.

48. In canone 18, caus. 33, qu. 2, non ipsa Isidori uerba exhibentur, sed paucis perstringitur ea sententia, quam sanctus uir habet in cap. 19 libri II de Officiis ecclesiasticis, ibi: Apostolus, precipio, inquit, non ego, sed Dominus, uxorem a uiro non discedere. »Prohibet enim dimitti quacunque ex causa, ne aliis coniungatur secundum consuetudinem Iudeorum,  quam Dominus interdixit, dicens: Quicunque dimiserit uxorem suam, excepta fornicationis causa, et aliam duxerit, mechatur. Solum, ut ait Hieronymus, adulterium est, quod uxoris uincat affectum, imo cum illa unam carnem in aliam diuiserit, et se fornicatione separauerit, a marito non debet teneri, ne uirum quoque sub maledicto faciat, dicente Scriptura, qui adulteram tenet, stultus et impius est. Ubicunque est igitur fornicatio, et fornicationis suspicio, libere uxor dimittitur. Quid ergo, si sterilis est, si deformis, si etate uetula, si fefida, si temulenta, si iracunda, si malis moribus, si luxuriosa, si gulosa, si fatua, si uaga, si iurgatrix, et maledica? Tenenda est, uelis, nolis, et qualiscunque accepta est habenda.« Non multum quoque a Gratianeo canone distat quod legitur apud Hincmarum Rhemensem in opusculo de diuortio Lotharii in responsione ad quintam interrogationem ibi: »Legaliter initum coniugium nulla potest ratione dissolui, nisi coniuncta separatione  spirituali, aut manifesta confessione, uel aperta conuictione ex corporali fornicatione.«

49. Nemo inficiari potest deprauatam esse inscriptionem canonis 14, caus. 35, qu. 2, ita conceptam: Isidorus ex concilio Manticensi, uel, ut alique editiones habent, Maciensi. Iuo Carnotensis in parte IX Decreti cap. 44, idem monumentum laudauit omisso Isidori nomine ex concilio Manticeno. Hugo autem a S. uictore in lib. II de Sacramentis, parte XI, cap. 15, ex concilio Mantisconensi. Quid uero ultra inuestigemus? Legitur canon ille in concilio uormaciensi anni 868, numero 78, his uerbis: »Contradicimus quoque, ut in quarta generatione nullus amplius coniugio copuletur; ubi autem post interdictum factum inuentum fuerit, separetur. Sane eadem, que in uiri, hec nimirum in uxoris parentela de lege nuptiarum regula custodienda est; quoniam constat eos duos esse in carne una. Ideo communis illis utrinque parentela esse credenda est; sicut scriptum est: Erunt duo in carne una.« Eadem uerba leguntur  in concilio Moguntino I anni 847, can. 30; similis autem sententia reperitur in concilio Cabilonensi anni 813, can. 29, ibi: »Sane que in proprio uiro, hec nimirum in uxoris parentela de lege nuptiarum regula custodienda est. Quia ergo constat eos duos esse in carne una, communis illis utrinque parentela esse credenda est, sicut scriptum est: Erunt duo in carne una.« Itaque concilium uormaciense apud Collectores Maciense corrupto nomine appellari cepit, aut Manticense, unde Gratianus in inscriptione canonis facile lapsus deprehenditur. Sed queres, qua ratione fieri potuerit ut Isidori nomen irreperet? Ego puto Gratianum errauisse ex Codice Iuonis; 242 etenim apud Iuonem canon memoratus sub nomine concilii Manticeni describitur in parte IX, cap. 44, deinde in cap. 45 subsequitur hec inscriptio: Item ex dictis Isidori: ex particula Item, que coniunctionem facere uidetur, arbitratus est Gratianus etiam precedenti canoni posse Isidori nomen ascribi.

50. Supersunt adhuc canones 1 et 6, caus. 35, qu.  5, in quibus non Isidori uerba referuntur, sed tantum ideo Isidori nomen laudatur, quod multa ad hanc rem Isidorus tradidit in lib. IX Etymologiarum, cap. 5 et sequentibus, imo canon 6 totus est Iulii Pauli in libro Iu Sententiarum, t.t. 11, de Gradibus. Hunc canonem descripsit Iuo in parte 9 Decreti, cap. 64, nullo adiecto auctoris nomine, ubi tamen notatum fuit ad marginem, multa de ea re ab Isidoro tractari, quod censeo occasionem dedisse Gratiano putandi Isidorum fuisse canonis auctorem. Hinc palam faciam Isidori uerba in dicto cap. 5 et seqq., ad que Gratianea monumenta exigantur atque emendentur. Ait ille: »Pater est, a quo nascitur initium generis: itaque is paterfamilias uocitatur. Pater autem dictus eo quod patratione peracta filium procreet . . . . Mater dicitur, quod exinde efficiatur aliquid; mater enim est quasi materia, nam pater causa est . . . . Auus patris pater est, ab euo dictus, id est ab antiquitate. Proauus aui pater est, quasi prope auum. Abauus  proaui pater, iam longe ab auo. Atauus abaui pater. Tritauus ataui pater, quasi tretauus [F. leg. tetrauus], id est, quartus supra abauum. Sed tritauus ultimum cognationis nomen est. Familia autem oritur a patre, terminatur in tritauo. Filius et filia a familia dicti, ipsi enim primi in ordine nascentium existunt . . . . Nepos est qui ex filio natus est, dictus autem nepos quasi natus post . . . . Pronepos est, qui ex nepote conceptus, natusque est; et dictus pronepos, quasi natus porro post . . . . Pronepos dictus, quia prope nepotem. Abnepos, quia seiungitur ab nepote. Est enim inter illum et nepotem pronepos. Adnepos abnepotis filius, trinepos adnepotis filius, quia post nepotem quartus in ordine est, quasi tetranepos. Minores autem non dicimus, nisi quoties graduum deficit nomen, ut puta, filius, nepos, pronepos, abnepos, adnepos, trinepos. Ubi isti gradus defecerint, merito iam dicimus minores, sicut et maiores dicimus post patris, aui, proaui, abaui, ataui, tritaui uocabulum.« Post hec  transit Isidorus in capitibus subsequentibus ad explicanda cognatorum agnatorumque nomina, quos collaterales appellamus, ibi: »Fratres dicti eo quod sint ex eodem fructu, id est ex eodem semine nati . . . Soror autem, ut frater, nam soror est ex eodem semine dicta, quod sola cum fratribus in sorte agnationis habeatur. Fratrum filii patrueles dicti, eo quod patres eorum germani fratres inter se fuerunt. Consobrini uero uocati, qui aut ex sorore et fratre, aut ex duabus sororibus sunt nati, quasi consororini. Fratrueles autem matertere filii sunt: sobrini consobrinorum filii. Tius Grecum nomen est. Patruus frater patris est quasi pater alius, unde decedente patre pupillum prior patruus suscipit, et quasi filium lege tuetur. Auunculus est matris frater, cuius nomen formam diminutiui habere uidetur, quia ab auo uenire monstratur. Amita est soror patris, quasi alia mater. Matertera 243 est soror matris, quasi altera mater. Socer est qui filiam dedit. Gener est qui filiam duxit, gener autem dicitur quod asciscatur ad  augendum genus. Socer autem, et socrus, quod generum, uel nurum sibi associauit. uitricus autem, qui uxorem ex alio uiro filium, aut filiam habentem duxit, et dictus uitricus quasi nouitricius, quod a matre superducatur nouus. Priuignus est, qui ex alio patre natus est, et priuignus dici putatur, quasi priuigenus, quia prius genitus, unde et uulgo ante natus. uocabula autem a gente hec uidentur declinata, genitor, genitrix, agnati, agnate, cognati, cognate, progenitores, progenitrices, germani, germane.« Post hec in aliquibus exemplaribus, uti superius iam adnotatum est, leguntur uerba canonis 1, caus. 35, qu. 4, ac denique in cap. 7 exspatiatur Isidorus clarius indicans ascendentium et descendentium gradus, item collateralium, id est patruorum, amitarum, auunculorum et materterarum, his uerbis: »Auctor mei generis, pater mihi est, ego illi filius, aut filia. Patris mei pater, mihi auus est, ego illi nepos, aut neptis. Patris mei auus, mihi proauus est, ego illi pronepos, aut proneptis. Patris mei proauus, mihi  abauus est, ego illi abnepos, aut abneptis. Patris mei abauus, mihi atauus est, ego illi adnepos aut adneptis. Patris mei atauus mihi tritauus est, ego illi trinepos, aut trineptis. Patris mei frater, mihi patruus est, ego illi fratris filius, aut filia. Patrui mei pater, mihi pater magnus est, ego illi filii fratris filius, aut filia. Patrui mei auus, mihi propatruus est, ego illi filii, aut filie nepos, aut neptis. Patrui mei proauus, mihi adpatruus est, ego illi nepotis, aut neptis filius, aut filia. Matris mee soror, mihi amita est, ego illi fratris filius, aut filia: Amite mee mater, mihi amita magna est, ego illi filie fratris filius, aut filia. Amite mee auia, mihi proamita est, ego illi neptis filius, aut filia. Amite mee proauia, mihi abamita est, ego illi neptis nepos, aut neptis. Matris mee frater, mihi auunculus est, ego illi sororis filius, aut filia. Auunculi mei pater, mihi auunculus magnus est, ego illi filii sororis filius, aut filia. Auunculi mei auus,  mihi proauunculus est, ego illi filii nepos, aut neptis. Auunculi mei proauus mihi abauunculus est, ego illi neptis filius, aut filia. Matris mee soror mihi matertera est, ego illi sororis filius, aut filia. Matertere mee soror, mihi matertera magna est, ego illi sororis nepos, aut neptis. Auie mee soror, mihi abmatertera est, ego illi pronepos sororis, aut proneptis. Proauie mee soror, mihi promatertera est, ego illi neptis filius aut filia.«

51. Utilissimam operam Berardum in Gratianeis canonibus genuinis ab apocryphis discernendis, corruptis ad emendatiorum Codicum fidem exigendis, difficilioribus interpretatione illustrandis, posuisse, satis opinor, uel ex hoc specimine de Isidoro nostro constat. Eius tamen iudicium de legitimis quibusdam Isidori operibus minus probo. uellem etiam canones  Isidorianos ad editionem potius Grialianam quam ad Breulianam 244 exegisset. Sed editionem Grialii, ut uidetur, ad manus non habuit, neque mss. alia exemplaria inspexit quibus iuuari posset.



CAPUT XXXIII. Isidori laudes ex quibusdam ueteribus scriptoribus collecte.

1. Satis quidem multa iam allata sunt, ex quibus liquido colligi possit doctrinam Isidori magno in pretio ab antiquis scriptoribus habitam fuisse. Quedam tamen addere iuuabit, ut intelligatur, Isidorum non solum ab iis laudatum fuisse, qui data opera gesta eius exposuerunt aut elogium adornarunt, ut Braulio, Ildefonsus, Redemptus, historici anonymi eius uite, aut translationis corporis, Martinus Legionensis  in sermonibus de eiusdem translatione, et alii, sed etiam ab his qui, aliud agentes, aut in Isidori laudes excurrerunt, et ad confirmanda religionis nostre dogmata et instituta, uel ad omnigene eruditionis copiam Isidori auctoritate usi sunt. Neque uero anxie querendi mihi sunt istiusmodi scriptores: quis enim modus, aut finis huic labori et studio esset? sed nonnullos tantum, qui sese mihi facile obtulerunt, producam; plures in notis ad ipsa opera, cum sese dabit occasio, reuocabo, aut denuo in medium proferam.

2. Ioseph Rodriguez de Castro, tom. II Bibl. Hisp., pag. 293, caput de S. Isidoro ita exorditur: De S. Isidoro  altero Daniele, ut S. Gregorius Magnus sensit, doctore Hispaniarum, ut S. Braulio, et archiepiscopus  D. Lucas Tudensis, speculo episcoporum et  sacerdotum, ut S. Ildefonsus, prelato episcoporum, et principe sacerdotum, ut S. Martinus , apostolo Christi, ut archiepiscopus Compostellanus D. Petrus iudicauit, etc. Dolendum, quod Rodriguezius loca non indicet ex quibus preclaras has Isidori laudes deprompsit. Sed illa Gregorii Magni, Braulionis et Ildefonsi uerba ex apocryphis, ut opinor, libris hausit. Archiepiscopus ille Compostellanus per me fuerit Petrus Monsoro, siue, ut alii uocant, Monsoncio, qui a nonnullis seculo X ascribitur, ab aliis seculo XII, de quo uideri potest Nic. Antonius. Sed cum ipse Rodriguezius p. 487, contendat, nullum Petrum Monsoro, siue Monsoncium episcopum 245 Compostellanum inter Hispanos scriptores locum tenere posse, rursus hereo,  atque scire aueo quem Petrum archiepiscopum Compostellanum Isidori laudatorem appellauerit.

3. S. ualerius abbas monasterii Montensis, scriptor uite S. Fructuosi, episcopi Bracharensis, seculo uII exeunte, S. Isidorum cum Fructuoso his uerbis comparat: Postquam antiquas mundi tenebras superne ueritatis noua irradiauit claritas, et a sede Romana prima sancte Ecclesie cathedra, fidei catholice dogmatum fulgurans rutilaret immensitas, atque ex Aegypto, orientali prouincia, excellentissima sacre religionis premicarent exempla, et huius occidue plage exigue perluceret extremitas, perspicue claritatis egregias diuina pietas duas illuminauit lucernas: Isidorum, reuerentissimum scilicet uirum, Hispalensem  episcopum, atque beatissimum Fructuosum ab infantia immaculatum et iustum. Ille autem oris nitore clarens, insignis industrie sophiste artis indeptus primitias, dogmata reciprocauit Romanorum: hic uero in sacratissimo religionis proposito, Spiritus sancti flamma succensus, ita in cunctis spiritualibus exercitatus, omnibusque operibus sanctis perfectus emicuit, ut ad Patrum se facile cequaret antiquorum meritis [Forte merita] Thebeorum. Ille actiue uite industria uniuersam extrinsecus erudiuit Hispaniam: hic autem contemplatiue uite peritia uibrante fulgore micans, intima cordium illuminauit arcana. Ille egregio rutilans eloquio, in libris claruit edificationis; hic autem culmina [Forte culmine] uirtutum coruscans, exemplum relinquens sancte religionis, et innocuo gressu secutus est uestigia Domini nostri et Saluatoris, etc.  Ita edidit Florezius tom. Xu Hisp. sacr., ex noua Codicum mss. recensione post Sandoualium, Tamayum et Mabillonium.

4. Hoc idem elogium editum fuit a Constantino Caietano, p. 6, nomine anonymi Benedictini in uita S. Fructuosi abbatis et episcopi Bracharensis. Sed constat iam auctorem uite S. Fructuosi abbatis Dumiensis et episcopi Bracharensis, qui paulo post Isidorum floruit, fuisse ualerium abbatem monasterii S. Petri de Montibus seculo uII exeunte Edita fuit ea uita a Prudentio Sandoualio, Ioanne Tamayo de Salazar, Mabillonio in Actis sanctorum Benedictinorum seculo II, p. 581, a Bollandianis ad diem XuI Aprilis. Florezius tom. Xu Hisp. sacr., pag. 139, et Bayerius in not. ad Biblioth. uet. Hisp., l. u. c, n.  263, obseruant, in Codicibus Ouetensi, 246 Carrazedensi, Arlanziensi, Toletano et aliis uitam S. Fructuosi inter genuina ualerii opera recenseri stylumque plane ualerii esse. Monachatus uero Benedictinus Fructuosi et ualerii Benedictinis facilius quam aliis probabitur. Consule Nic. Antonium loc. cit. Bibliothece uet. Hisp.

5. Isidoro laudi uerti debet, quod in antiquis sententiarum collectionibus ex sanctis Patribus eius nomen et auctoritas reponatur. Hoc in studio excerpendi flores ex sanctis Patribus multi olim floruerunt. In libro Ioannis Egonis de uir. illustr. monast. Augie Diuitis apud Pezium tom. I Anecd., part. III, laudatur cap. 9. Reginbertus monachus, qui seculo IX bibliothece prefuit, plura uolumina manu sua descripsit,  preposito plerumque epigrammate: Magno in honore Dei, etc., et excerpsit compendia et flosculos ex SS. Patribus. Celeberrimum est hoc in genere opus inscriptum Liber scintillarum collectus de sententiis sanctorum Patrum, scilicet Ambrosii, Athanasii, Augustini, Basilii, Cesarii, Clementis, Cassiani, Cypriani, Effren, Isaie, Eusebii, Gregorii, Hieronymi, Hilarii, Isidori, Iosephi, Origenis, et uitarum Patrum. Tom. uII Operum Bede titulus huic operi est, Questiones Patrum, et initio inter Patres commemoratur Sedulius, fortasse peta auctor carminis de historia euangelica; cuius tamen nichil in opere ipso inuenio. Non diuersum puto opus quod apud Bandinium, plut. 35, tom. Iu, cod. 5, S. Crucis inscribitur Alcuini Scintillarius,  in quo cum Ambrosio et aliis Isidorus laudatur. Hic scintillarum liber, qui in nonnullis Codicibus Bede ascribitur, in aliis tribuitur Paulo Aluaro Cordubensi, de quo uideri potest Nic. Antonius in Bibl. uet. Hisp. cum not. Bayerii, et Florezius Hisp. sacr. tom. XI, p. 47 seqq., in aliis Defensori, monacho Locogiacensi apud Pictones, quod ex prefatione colligit Fabricius in Biblioth. med. eui uerbo Defensor. Alii minus recte Cesarium episcopum, aut Cassiodorium auctorem eius collectionis asserunt. Beda certe in comment. in sacram Scripturam uerba Isidori cum aliorum Patrum uerbis colligit.

6. In Codice uaticano Regine Suecorum 254 exstat similis collectio: Incipiunt sententie de diuersis libris sanctorum doctorum excerpte. Incipit: Dei omnipotentis Filius; desinit: feruentius inhiare cognoscit. Auctores  sententiarum laudantur Isidorus, Beda, Xystus, Gregorius, Augustinus, Seneca, Hieronymus. Sequitur in eodem Codice 247 aliud opus, cuius primus titulus est: Incipiunt capitula de callidi hostis insidiis: sed reuera est collectio sententiarum Isidori, Cassiodorii, Hilarii, Hieronymi, Gregorii, Xysti.

7. Inter mss. Codices Florentinos S. Crucis Bandinius, plut. 10, enumerat Codicem 10 membranaceum seculi XIII ineuntis, in quo aduertit, post Auroram Petri de Riga ascripta esse quedam dicta sententiosa ex Petro apostolo, Seneca, Bernardo, Augustino et Isidoro. Ibidem plut. 36 recenset Codicem 9 membr. seculi XIu, Liber de auctoritatibus sanctorum editus a Fratre uincentio Belluacensi ordinis Predicatorum.  Sententie deprompte sunt ex Isidoro et aliis. Liber neque ab Echardo, neque a Fabricio memoratur, ut Bandinius obseruat.

8. In Codice Bibliothece ueteris uaticane 2951, post Isidori librum De mundo et alia, pag. 135, incipiunt sententie ex pluribus ueteribus ad multiplex rerum argumentum, inter quos Isidorus etiam nominatur. uerum hoc opus auctoris non ita prisci est. Sic etiam seculo XIII Thomas Hibernicus scripsit Manipulum florum, siue Flores omnium doctorum, qui super sacris litteris scripserunt: quod opus sepissime recusum fuit. Antiquius est collectaneum sententiarum Megingoti ad Reginmarum episcopum Patauiensem seculo XII, cuius meminit Pezius in dissert. Isagog. Tom Iu Thesauri Anecdot., p. 3. Mengigotus  sententias collegit ex Cypriano, Ambrosio, Augustino, Hieronymo, Prospero Aquitanico, Claudio Mamerto, Gregorio Magno, Beda, Heymone  Halberstadiensi, Smaragdo abbate, et Seuerino episcopo. A Pezio non nominatur Isidorus. Fabricius in Bibl. med. eui de Mengigoto isto, siue Mengoto hec pretermisit, et pauca alia annotauit.

9. Inter appendices Operum Augustini tom. uI relatum est opus inscriptum Speculum, quod Maurini editores arbitrantur collectum ex sententiis Augustini, Gregorii et Isidori, imo et Alcuini: Mabillonius uero in Analectis, p. 492 edition. Paris. 1723, asserit excerptum ex Confessione fidei, quam Alcuino adiudicat. Sed, ut recte Riscus tom. XXXI  Hisp. sacr. pag. 162 animaduertit, Taio seculo uII, quo floruit etiam Isidorus, cum sententias ex Gregorio Magno colligere sibi proposuisset, additis nonnullis ex Augustino, ex Speculo non pauca decerpsit, tanquam ex opere, ut Riscus putat, Augustiniano uel quod tunc tale censebatur. Loca ergo que Maurini 248 indicant ex Isidori Sententiarum libris ab auctore Speculi desumpta, potius ab Isidoro ex Speculo excerpta sunt.

10. Inter recensendos mss. Codices sepe occurret Isidori nomen in istiusmodi antiquis sententiarum collectionibus, ut in Codice uat. 4250, in quo sunt Isidori Collecta ex libris de Trinitate. In Ottobon. 2524, de quo cap. 106, Flores ex Isidoro et aliis Patribus. Inter opera autographa S. Laurentii Iustiniani,  anno 1684 bibliothece uaticane ab Innocentio XI donata, Codex est 6460, partim papyraceus, partim membranaceus, in 8o paruo, in quo sunt Flores ex uariis SS. Patribus et ex S. Isidori libro I de Summo Bono: Compunctio cordis, etc.

11. Clarum etiam est Isidori nomen inter eos qui chronica ex antiquioribus, uti ipso Isidoro et aliis, contexuerunt. Paulo post Isidorum Fredegarius Scholasticus floruit circa annum 641, cuius Chronicon editum est inter Opera Gregorii Turonensis, curante Theodorico Ruinart, col. 585, ubi initio sic prefatur: Itaque beati Hieronymi, Idacii, et cuiusdam Sapientis, seu et Isidori, imoque et Gregorii chronicas a mundi origine diligentissime percurrens, usque decedente regno Guntramni, his quinque chronicis  huius libelli, nec plura pretermissa, singillatim congruentia stylo inserui: quod illi solertissime absque reprehensione condiderunt. Notat Ruinartius nec plura pretermissa forte esse pro sexto casu nec pluribus pretermissis. Hanc loquendi rationem in Isidoro aliisque equalibus sepe ego animaduerti: quam tamen inepti correctores Codicum interdum corruperunt.

12. Nic. Antonius Bibl. uet. lib. u, cap. 4, num. 111, nota dignum censet quod Fredegarius uix de auctore Chronici Isidoriani certum se esse ostenderit. Sed, ut ego puto, Fredegarius chronicon alicuius anonymi ab Isidoriano distinctum intelligit, cum chronicon cuiusdam sapientis laudat, et particulas seu et pro simplici coniunctione et accipit. Suspicatur  etiam Nic. Antonius legendum Georgii, scilicet monachi, pro Gregorii; sed cur sermonem de Gregorio Turonensi esse non intelligemus? Iam multi alii in chronicis conficiendis simili modo Isidorum auctorem laudarunt, precipue Hispani, ut Isidorus Pacensis, Lucas Tudensis, auctor Historie generalis Hispanie sub Alfonsi Sapientis nomine, et alii. Theodoricus Engelhusius seculo Xu scripsit Chronicon chronicorum, et ex libris 249 Etymologiarum Isidori profecit. Ranulphus Higdenus seculo XIu in suo Polychronico auctoribus usus est Plinio, Isidoro, etc. Ioannes Fordun seculo Xu in suo Scotichronico  sepe Isidorum laudat et sequitur.

 13. Alchuuinus, siue Alcuinus, preterquam quod in officiis per ferias ex Isidoro quasdam inserit orationes, ita libr. II. aduersus Elipandum laudes Isidori exprimit: Quiescite, uiri fratres, quiescite, et nolite uestri blasphemiam erroris patribus imputare uestris. Illi sua habuerunt tempora, nobisque preclara sui sudoris in sancta conuersatione reliquerunt uestigia, quos laudamus, amamus. Beati itaque Isidori clarissimi doctoris non solum Hispanie, uerum etiam cunctarum Latine eloquentie Ecclesiarum perplurima legebamus opuscula, et in magna habemus ueneratione: in quibus nunquam de Redemptoris nostri humanitate adoptionis nomen exaratum inuenimus.

14. Ipsum Elipandum, cuius Alcuinus errores refellit, auctoritate Isidori in epistola ad Carolum  Magnum usum fuisse innuit Bigneus in prefatione ad Opera S. Isidori, et ostenditur ex epistola Caroli Magni ad Elipandum et ceteros episcopos Hispanie: Exemplum mihi Constantini imperatoris proposuistis, cuius initium beatum Isidorum laudasse dicitis, et finem doluisse: quod ne mihi accidat per quemdam Beatum, quem Antiphrasium cognominastis, benigne suadetis. In collectione Conciliorum Labbeana tom. uII, col. 1051, legitur per quemdam beatum: sed scribendum est per quemdam Beatum: nam Beatus uocabatur doctus quidam presbyter Hispanus, qui Elipandi heresin confutauit. Elipandus autem eum Antiphrasium uocabat, scilicet Beatum per antiphrasin, quasi infelicem. Epistola ad Carolum Magnum edita demum fuit a Florezio e ms. Codice Toletano tom. u Hist.  sacr., ubi proposito exemplo Constantini: De quo, inquit, beatus Isidorus dicit: Heu pro dolor! bono usus principio, et fine malo. Ex Chronico petita hec sunt, que Elipandus in epistola ad Alcuinum iterum atque iterum produxit. In hac autem epistola ita Isidori elogium texit: Beatus quoque Isidorus, iubar Ecclesie, sidus Hesperie, doctor Hispanie, in libro Etymologiarum dicit, etc.

15. Regino Prumiensis cenobii abbas, qui seculo X claruit, in Chronico ad annum 572 sic habet: Sub his etiam regibus Isidorus, Hispalensis Ecclesie episcopus, floruit, nulli modernorum doctorum 250 postponendus, qui multa de fide, regulis ecclesiasticisque disciplinis disputauit. Simili modo alii scriptores Chronicorum.

 16. Apud Schelstratum tom. I Antiquit. eccles. exstat Chronicon seculo XI exaratum ex Codice uaticano 1358, ubi sub Heraclio: Isidorus episcopus Spalensis in Hispania clarus, doctor eximius, cum Eugenio Toletano, et Selua Narbonensi, et aliis. Antea premiserat: Concilia Hispanie Toletana et Hispalense, ubi Leander et Euphemius clari.

17. Hermannus Contractus ad annum 616, tom. I Antiq. lect. Canisii, pag. 497: Hoc tempore Isidorus Hispalensis episcopus clarus in Hispaniis habetur; qui huc usque temporum abbreuiationem produxit, at multa egregia opuscula edidit.

18. Sigebertus ad annum 627, in editione Auberti Mirei Antuerpie anno 1608, pag. 90: In Hispaniis  Isidorus Spalensis tum sanctitate, tum doctrina clarebat. Notatur in mss. Codicibus legi Spalensis, ut olim Hispania dicta est Spania.

19. Martinus Polonus ad annum 621: Hoc tempore floruit Isidorus Hispalensis episcopus, beati Leandri successor. Hic uir eruditissimum Etymologiarum librum composuit, etc.

20. Guilielmus Malmesburiensis, lib. II de Gest. Angl., cap. 10: Per Leandrum episcopum Hispanensem  et per Richardum  . . . . Gothi catholico choro uniti sunt. Successit Leandro Isidorus, doctrina sanctitateque nobilis, etc. Confer cap. 28 de hoc Guilielmi loco.

21. uincentius Bellouacensis, siue Belluacensis, Spec. Hist. l. XXIII, cap. 31: Hic sanctus Isidorus,  Hispalensis episcopus, scripsit multa utilia, etc. Recenset Opera. Commentarium in libros ueteris Testamenti allegoriarum nomine donat. Tribuit Isidoro tractatum unum de Corpore et sanguine Domini, et librum Decretorum apostolicorum quem primus, ait, compilauit Isidorus, et ex quo Iuo et Gratianus profecerunt.

22. S. Antoninus in Chronico, part. II, tit. 13, cap. 2, fuse agit de S. Isidoro eiusque operibus: Imperante Heraclio, de quo supra, in Hispaniis claruit beatus Isidorus Hispalensis episcopus circa annum Domini sexcentesimum quadragesimum, sanctitate et doctrina copiosus, etc. In Chronico Leodiensi apud Labb., Biblioth. mss. tom. I, pag. 335, breuiter: Anno 613 Isidorus episcopus claruit.

 23. Petrus Equilinus in Catalogo sanctorum, lib. Iu, cap. 30: Isidorus 251 episcopus Hispalensis, etc., qui multa uolumina Ecclesie Dei utilia condidit, etc. Quieuit Hispali, uita et doctrina prefulgidus, pridie Nonas Aprilis, ibique iacet humatus. Ignorabat uidelicet Petrus de Natalibus translationem corporis Isidori. In recensendis eius libris interdum de uno eodem libro bis sermonem facit, ac multa errat: quatuor libros Sententiarum nominat, Synonymorum uiginti, nisi error exscriptorum est; alia ex uincentio Bellouacensi uidetur mutuatus, presertim de libro Decretorum apostolicorum Romanorum pontificum, canonumque conciliorum. Longum esset omnes chronicorum et catalogorum auctores recensere qui Isidori nostri laudes celebrant.

 24. Panormiuon ignotum mihi nomen est, neque in Bibliotheca Hispanica repertum: exscribam tamen de eo uerba Constantini Caietani in Isidori Elogio, pag. 34: Coronidis loco hic tandem nobis liceat commendare summam summi huius uiri scientiam, ex eo etiam quod utilissimam nauauerit operam Ecclesie catholice, ut cum ex aliis multis, tum uero ex decretis constat, quorum non minima pars ex illius lucubrationibus decerpta est. Quare hoc in loco animaduertendum illud est, quod Panormiuon quidam episcopus  scriptor uetustissimus in libro illo suo de multimoda scripturarum distinctione, dum eorum librorum qui suo tempore ab Ecclesia catholica recepti erant, mentionem facit, uniuersa  quoque S. Isidori scriptorum monimenta connumerat. Exstat huius auctoris opus in ecclesia Bracharensi litteris Gothicis manu exaratum. An Maurus Castella, siue quiuis alius, ex Pannormia Iuonis Panormiuonis episcopi nomen confinxit? Ita ego coniiciebam.

25. Samson abbas Cordubensis seculo IX, lib. I Apologetici cap. 3, tom. XI Hist. Sacr., pag. 344: De nominibus uero eiusdem Filii Dei tam propriis, etc., non mihi aliquid uidetur necessarium huic operi inseri. De quibus beatum Isidorum constat mirifice disputasse: quem lector, interrogando eius Opera, ad liquidum poterit cognoscere celesti fuisse dono refertum. Sepius Sampson Isidori uerba cum laude profert, uti etiam eius equalis Aluarus Cordubensis in epistolis et indiculo luminoso, eodem tom. XI Hisp. Sacr., et  alii deinde scriptores Hispani. Libri Luce Tudensis contra Albigenses pleni sunt Isidori laudibus, cuius sententias sepissime Lucas usurpat. Clarissimus, ait lib. II, cap. 7, philosophus catholicorum Isidorus, tam etymologiis 252 quam rerum naturis disserendis, scientiarum et linguarum uarietate inter doctores obtinet principatum.

26. Aliquoties iam in his Prolegomenis accidit, et sepius deinceps occurret, ut antiqui scriptores proferantur qui in suam rem Isidori uerba allegant. Eiusmodi sunt, ut de nonnullis nunc dicam, Theodulfus Aurelianensis, qui in opere de Spiritu sancto, tom. II Oper. Sirmondi, Isidorum excitat ex lib. uII Etym., cap. 3, ex lib. Differ. II, al. I, cap. 3, ex lib. I Sent., cap. 17. Auctor descriptionis rhythmice  uerone, quam regnante apud Langobardos Pipino Caroli Magni filio, ex Italia retulit Ratherius ueronensis episcopus, et in Lanbiensi autographo apponi curauit, apud Mabillonium tom. I, pag. 371, edition. Parisiens. 1675: Magna et preclara pollet urbs hec in Italia in partibus uenetiarum, ut docet Isidorus, que uerona uocitatur olim antiquitus.

27. Apud Pezium tom. II Thes. Anecd., part. II, col. 41, Adhelerus in admonit. ad Nosuindam, cap. 13: Dicit enim Isidorus quod orationibus mundamur, lectionibus instruimur: ex lib. III Sent., cap. 8, initio. Ibidem col. 91 Placidus Nonantulanus de Honore Ecclesie cap 16: Ex dictis S. Isidori episcopi: Sub regiminis disciplina seculi potestates, etc. Petrus Cellensis, lib. Iu, epist. 2, apud Sirmondum tom. III  Oper.: Unde dicitur Deus simplex non ob aliud, teste Isidoro, nisi quia non est aliud ipse, et aliud quod in ipso est: ex lib. I Sent. cap. 1. His adiungi possunt Anonymus Rauennas, siue is fuerit Guido presbyter, qui in sua Geographia Isidorum pag. 12 laudat, et Scholiastes uetus Horatii, qui pag. 207 edit. Iac. Crucquii Isidori auctoritate utitur.

28. In Euangeliario quadruplici Blanchini pag. 603, terg., recensetur Codex Regio-uaticanus num. 76, exaratus seculo XI, cuius specimen characterum representatur num. 7, tab. 5, post pag. 60. Is Codex continet Pauli problemata de enigmatibus, ac tomis canonicis, quorum initium hoc est: uetus Testamentum, Isidorus dicit, ideo dicitur, quia ueniente  Nouo cessauit. Non explicatur quisnam sit iste Paulus, qui fortasse est diaconus Warnefridus, siue, ut alii uocant, Warnefridi. Obiter aduertam, ab auctoritate quoque Isidori initium ducere duos auctores historie Romane, Italico ueteri sermone conscripte, alterum in ms. Codice Ottoboniano 2616: Dice lo glorioso missore santo Isidoro, alterum in Codice Ottoboniano 2658. Dice 253 lo glorioso santo Isidoro nello liuro delle Etimologie, etc. Prioris operis auctor dicitur Lello Petroni: alterum anonymum est. In codice Regio uaticano 1573 mox describendo, in quo quedam sunt Isidori, reperitur opus inscriptum: De XIu diuisionibus temporum. Incipit: Diuisiones temporum quot sunt? XIIII, id est, atomus, momentum, etc. Passim laudatur Isidorus: Isidorus definiuit  dicens, etc. Tomo I Operum Bede exstat opus ita inscriptum, cuius Codex ms. auctior commendatur a Mabillonio tomo I Musei Italici pag. 69. In alio Codice Regine Suecorum, infra etiam recensendo, opus reperitur auctoris non ita prisci, hoc titulo: Auctoritates quod Rome a sancto Siluestro Constantinus baptizatus est. Indicatur Isidorus pro hoc argumento inter alios: sed, ut ego puto, ex apocrypha collectione Isidori Mercatoris.

29. Codex uaticanus 1343 exhibet quamdam decretorum et canonum collectionem, et nonnulla de rebus ecclesiasticis opuscula. Primum opus initio mutilum est, in quo de uestibus sacerdotalibus, sacramentis et aliis agitur, et in rubricis sepe citatur Isidorus, ut de exorcismis, de scrutinio, etc.  Ibidem, pag. 445, opusculum de baptismo et omni eius ordine, iuxta indaginem catholicorum, incipit: Baptismi sacramentum si prima repetens ab origine pandam ex cap. 24, lib. II de Officiis Isidori, qui expresse nominatur in titulo: De catechumenis exorcismi: Isidori: scilicet ex lib. II de Officiis, cap. 20.

30. Nomen Isidori celebratum uidere etiam poteris in Codice Laurentiano S. Marci, recensendo cap. 44, in quo est quedam homilia sub Isidori nomine. Bandinius tom. II Codd. Latinor. biblioth. Medicee, plut. 47, describit Codicem seculi XI ineuntis, continentem scholia in Priscianum, quibus preter alios Isidorus et Beda laudantur.

31. Curiosum est opus inscriptum, Tomus singularis insignium auctorum tam Grecorum quam Latinorum,  quos ex uariis bibliothecis accersitos nunc primum in lucem prodire et publice prodesse iussit Petrus Steuartius Leodius Ingolstadii ex typographia Fideriana, in 4o. In nonnullis huiusmodi opusculis Isidori uerba expromuntur, ut cap. 69 et 73 dicam: aliquando citatur Isidorus in Sententiis suis, ut pag. 691, hoc est in libris Sententiarum.



254 CAPUT XXXIu. Recentiorum quorumdam de Isidori scriptis iudicia uaria expenduntur.

1. Qui de Isidori operibus censuram facere uolunt eo animo erga eum esse deberent quo ipse antiquiores legebat. Nec historicos, inquit lib. Xu Etym., cap. 1, nec commentatores, uaria dicentes, imperitie condemnare debemus, quia antiquitas ipsa creauit  errorem. In tanta igitur uarietate rerum antiquarum, quas Isidorus pertractauit, si quis error in eius opera irrepsit, antiquitati potius quam Isidoro ipsi tribuendus uidetur, neque ita temere de eo iudicandum, ut quidam faciunt: quanquam plerique eum meritis laudibus extollunt. Nonnulla recentiorum quorumdam de Isidoro iudicia Nic. Antonius lib. u, cap. 4, n. 91, Bibl. uet. Hisp., collegit. Scilicet Iacobus Gaddius tom. I Script. non Ecclesiast., exemplar episcopi numeris omnibus absoluti, doctrine multiplicis, eruditionisque immense uirum Isidorum uocat. Xystus Senensis lib. Iu, Bibloth. sanct. eximie sanctitatis et eruditionis, diuinarum Scripturarum peritissimum, et in legendis, colligendis coaptandisque dictis, ac sententiis, et rapsodiis ueterum Patrum ex  innumeris et immensis eorum uoluminibus desiderium habentem inexplebile, et uires omnino inexhaustas.

2. Resendius lib. II Lusit. antiquit. uirum magnum appellat, et rerum multarum bene peritum, neque elegantiorum tam expertem litterarum, ut insolenti fastidio sit a dicendi testimonio ablegandus. Alibi multe tum eruditionis, tum diligentie hominem uocat. Raphel autem uolaterranus, pergit Nic. Antonius, non tam doctrina quam uita philosophum, et in dicendo non tam rudem quam inexercitatum, haud omnino recte censuit. Stylum enim eius seculi quis in eo reprehenderit? Aut cuinam uidebitur is non doctrina philosophus, qui moribus et pietati prescripsit regulas uniuersis Ecclesie seculis merito suscipiendas? Quantum uero fauet Iosephus Scaliger! Isidorus  multa, ait in primis Scaligerianis, p. 65, ex ueterum libris, quibus hodie caremus, eaque optima transcripsit. Ideo illum uelim habere. Doctis utilissimus est.

255 3. Hec fere ex Nic. Antonio. Ut autem is Isidorum contra Raphelem uolaterranum uindicat, sic etiam Iulius Minutolus similem defensionem adornat contra Alciatum et Polletum, qui Isidorum uocat uirum non tam eruditum quam bonum. Minutolus, dissert. 7, ita pergit: Isidorus suo Etymologico, quibusdam licet neuis resperso, eruditionibus tamen refertissimo, magnam lucem antiquitati feneratus est. Unde portentum illud eruditionis Panuinius in principio sui operis de Circensibus ludis ingenue fatetur: Nec parum adiutus sum Isidori Etymologiarum libris. Bailletus  in iudiciis Sapientum, tit. 99, obseruat uossium Seniorem de Philolog., pag. 26, Scaligero pro Isidoro assentiri; Iuniorem du uerdier contra Isidorum Paulo Merule Censur. in auctor., pag. 26; anonymum uero auctorem bibliogr. histor. Cur. pag. 36, non magni interesse existimare que Isidorus de suo addidit. Ludouicus uiues de Trad. discipl. lib. III, ubi agit de philologis: In hunc numerum, ait, nescio, an patientur grammatici Isidorum Hispalensem interferciri. Affert nonnulla ex antiquis hausta haud prorsus aspernanda, presertim quod fontes illi non peruenerint ad hanc etatem.

4. Criticos alios uiros qui Isidorum celebrarunt, addamus, si placet. Lilius Gyraldus lib. II, dialogismo 12, uerbis utitur Isidori, pontificis, inquiens,  doctrina ac sanctitate preclari. Gerardus Ioannes uossius de Natura artium, lib. II, cap. 5, utilis etiam opera est quam Isidorus . . . . prestitit in uiginti Originum libris, quos ex optimis quibusque scriptoribus, plerisque ecclesiasticis, compilauit.

5. Thomas Dempsterus in Elencho scriptorum ad Paralipomena Antiquitatum Romanorum Rosini: Isidorus Hispalensis grammaticus necessarius, in quo pleraque que nusquam alibi. Albertus Dieterus Trekel in not. ad Brissonium lib. Iu cap. 20, Select. antiquit.: Ioan. Dan. Ritterus pref. ad cod. Theod. tom. I, ceteris diligentior, de cognitoribus et procuratoribus egit: sed pretermisit locum Isidori quo nemo ueterum melius differentiam inter procuratores et cognitores in sensu proprio exposuit.

 6. Franciscus Floridus Sabinus lib. II Lect. succis., cap. 12, Isidorum a Beroaldo in magno habitum pretio fatetur, dum sic hunc alloquitur: Tu ex Isidoro Albertoque Magno insulsa inuenustaque scripta contexis. Salmasius in Aelium Spartianum, pag. 5, u. 35, cum 256 Plinii locum de Samothraciis annulis attulisset, Errauit, inquit, Lipsius, qui Plinium emendare illo loci conatur. Tum uerba Isidori profert ex lib. XIX, cap. 31 Etymolog.: Samothracius, etc., ac concludit: Nemo melius poterat aut breuius locum Plinii exponere. Idem Salmasius in Flauium uopiscum, pag. 225, u. 33: Isidorus, in quo auctore multa sepe bone note reperi, et alibi non reperiunda, sic mulleos describit, etc.

7. Cellierius, qui tom. XuII Hist. auctor. eccles.  Opera Isidori diligenti examine describit, recenset, et singillatim laudat, sic in genere de Isidori doctrina pag. 650 concludit: Ex operibus Isidori que ad nos peruenerunt perspicitur immensa eum eruditione preditum fuisse, et ex antiquis scriptoribus tum ecclesiasticis, tum profanis, quos legerat, scite profecisse. Eius quidem stylus neque eloquens est, neque castigatus: clarus tamen et facilis. In operibus eius de morum doctrina quidam pietatis, ac spiritualis compunctionis gustus eminet, qui corda penetrat et emollit. Alia eiusdem opera rerum que pertractantur stupenda uarietate commendantur. Hec ex Cellierii Gallicis uerbis Latine reddita.

8. Iudicium Iacobi Bruckeri de Isidori doctrina in Historia critica philosophie tom. III, pag. 569 seq.  non est obiter pretereundum. Certe, inquit, uirum fuisse non sacre modo, sed et profane litterature peritissimum, eius scripta a laudatis uiris enarrata, passimque a scriptoribus historie litterarie ecclesiastice enumerata ostendunt. In quibus licet consarcinatorem egerit ueterum, centonisque instar ex illorum scriptis sua consuerit, iudicium tamen in seligendis optimis probauit, cumque multa excerpserit ex libris, quibus hodie caremus, non inutilem prestitisse operam sequentibus seculis censendus est. Tum de Etymologiis: Non enim solas etymologias sectatur, aridoque calamo ieiunum argumentum prosequitur, sed per omne fere eruditionis genus diffusus, pleraque scitu digna, et multa egregia, alibique uix reperiunda  affert . . . . Librum quoque de Natura rerum, seu mundo, edidit, quo cosmographiam quamdam exhibet, uel ideo commendandam quod multa fragmenta Nigidii, uarronis, Suetonii Tranquilli, aliorumque exhibeat dudum deperdita. Ex his uero tum de ipsa Isidori philosophia, tum de meritis eius in eamdem iudicandum est. Priorem ex collectaneis ueterum magis constitisse quam systema aliquod 257 coherens exposuisse ex dictis intelligitur, adeoque magnum inter philosophos locum, quem forte non admodum affectabat, non occupat. Hec uero non exigua fuisse ob plurima ueterum philosophorum, qui inter Latinos scripserunt, fragmenta et excerpta conseruata omnino fatendum est. Quamuis enim non ubique iudicium probauerit, suaque non ex suis horreis sed ex aliorum penu hauserit,  eamdem tamen philosophie eiusque historie prestitit operam, quam in Diogene Lertio, Suida, Stobeo, aliisque collectaneorum philosophicorum scriptoribus merito laudamus. Id quod eo magis inter eius merita referendum est, quo magis secula hec meliora non habebant, nec egebant, magnaque erat ueterum scriptorum penuria. Durius itaque cum Isidoro agunt, nec eui illius quo uixit conditionem satis recordantur, qui centonum consarcinatorem, fartoremque semipriscum nominando, plagii et inepte compilationis reum agunt. Quem si non habuissent seculorum sequentium scriptores, in multis grauius cecutiissent, nec depromere potuissent ea quibus scripta sua tanquam gemmis exornant, quod fecisse Rabanum Maurum obseruauit Guil. Malmesburiensis, inuito licet Guil. Caueo . Qui si cogitasset hunc omnium fere medii eui scriptorum morem fuisse, ut precedentes scriptores excerperent, et ex his sua compilarent, intellexisset nichil Rabani eruditioni, qualis seculo IX fuit, derogare, quod Isidorum exscripserit.

9. Inter Isidori elogia, a recentioribus profecta, collocare possumus Panegyricum centonem ex diuersis petarum uersibus in D. Isidori Hispalensis archiepiscopi laudem a Ioanne de la Peña compositum , et editum Hispali 1643, in-4o; ac librum Constantini Caietani sic inscriptum: SS. trium episcoporum religionis Benedictine luminum, Isidori Hispalensis, Ildefonsi Toletani, Gregorii cardinalis Ostiensis uite et actiones, etc. Addita sunt aliquot eiusdem Isidori scripta  nondum edita, Rome 1606, apud Iacobum Mascardum in-4o. Multa in Isidori laudem Caietanus in epistolis dedicatoriis congerit, atque inter alia: Horum in numero sicut sanctitate clarissimus, ita etiam librorum copia, ingenii ubertate, facundia, et doctrine pondere precipuus, aut certe inter primos S. Isidorus Hispalensis est reponendus. Habet in illo quod iuuentus discendi cupida delibet, quod curiositas admiretur, etc.



258 CAPUT XXXu. Editio Operum Isidori, curante Bigneo, describitur.

1. Ne quid huic nostre editioni desit, ea omnia que in aliis Isidori editionibus reperiuntur colligere est animus. Primum eas recensebimus que ad omnia  Isidori Opera comprehendenda comparate fuerunt. Deinde de aliis peculiaribus quorumdam eiusdem sancti doctoris Operum editionibus agemus. Ioseph Rodriguez de Castro tom. II Bibliothece sue Hispane, p. 334, editionem omnium Isidori Operum Basilee anno 1477 fol. laudat, ab aliis omnino pretermissam. uereor ne Basileensis editio Etymologiarum, a Maittairio recensita, de qua infra cap. 54, ab aliquo per errorem editio omnium Operum existimata fuerit. Margarinus de la Bigne primus omnium, ut puto, studiose elaborauit ut Isidori Opera in unum corpus colligeret. Eius editionis hic est titulus.

2. S. Isidori Hispalensis episcopi opera omnia que exstant, partim aliquando uirorum doctissimorum  laboribus edita, partim nunc primum exscripta et castigata. Per Margarinum de la Bigne, theologum doctorem Parisiensem. Parisiis, apud Michelem Sonnium, uia Iacobea, sub scuto Basiliensi 1680, in fol. Ea nunc subiiciam que editioni premisit.



EPISTOLA DEDICATORIA.

R. in Christo Patri, ac DD. Francisco Parcensi, SS.  apostolice protonotario, Cenomanensis Ecclesie decano maximo, et domino in Chemiray, auunculo cariss., Margarinus de la Bigne sacre theologie doctor, gratiam in Christo et pacem.

3. Cum ad 15. Kal. Iunias in hanc urbem rediissem, ut prouincie nostre Rothomagensis nomine adessem conuentui quem ad constituenda negotia sua rex Christianiss. Ecclesie Gallicane in illud  tempus indixerat : qui me primum salutatum, pro sua in me beneuolentia et humanitate, uenerunt amici complures, multa et uaria mecum de comitiorum nostrorum argumento, Ecclesie calamitatibus, 259 et periculis infelicissimi huius seculi genio, reipublice Gallicane statu, et aliis rebus collocuti, demum ex Blesensis trium huius regni ordinum conuentus exitu, et bene subductis rerum nostrarum momentis omnibus prouidebant futurum, ut uel rite confirmatis que forte alioqui stare non poterant, iampridem cleri nomine initis pactis, perpetuum sub pondere gemeret Ecclesia, uel ubi longum, ut Lari, parturiissemus, nichil nisi aulicum et quod reuelasset huius mundi sapientia, que inimica est Deo, et cum hominibus placeat, Christo non seruit, nil ecclesiastici ordinis maiestate dignum nasceretur, sacrosanctam enim uero et ecumenicam Tridentinam synodum sincere in hoc religiosissimo regno publicari, clerum Gallicum  pastores canonico ordine sibi deligere, peculium nostrum, iura omnia sarta tectaque nobis seruari , denique regem Christianiss. in rebus omnibus carismata emulari meliora, nunquam ferre posse ingenium eorum que alieno sanguine splendescere et luxuriari, questum non parricidium arbitrantur. Quod cum ego in animum meum inducere non possem, qui perspectum haberem pluribus argumentis clementissimi nostri principis candorem et pietatem, qua iam apud multos illud est assecutus, ut non modo Christianissimus et omnium Gallorum maxime catholicus, sed deuotissimus audiat: uiderem porro, huic nostro conuentui adfuturos Patres complures totius cleri Gallici facile principes uiros, quos in Blesensibus regni comitiis fidelem et strenuam Christo et sponse illius Ecclesie operam nauare, seque fortiter pro Dei domo aheneum murum opponere presens eram intuitus: malui tamen unius  cuiuspiam antiquorum Ecclesie Patrum lectione, operam meam collocare in tuto: et hunc, si negotiatio nostra, peccatis nostris aduersum nosmetipsos pugnantibus et diuidentibus a Deo, minus optatum haberet finem, cederetque aliter quam fratrum nostrorum, pro quibus hac legatione fungimur, egestas postularet: in tempestate sacram anchoram, ad diem luctus opportunum, et certum solatium, rebus dubiis diuinum oraculum comparare. Quod si rex Christianissimus angustiarum nostrarum misereri, et eas aliquo suo augustali edicto subleuare uellet, spiritualis gaudii moderatorem equissimum opportune mihi prouidere.

4. Post quatuor autem Occidentalis Ecclesie luminaria, DD. Hieronymum, Ambrosium, Augustinum, terque maximum pontificem Gregorium, unus omnium, iudicio meo, pietatis et doctrine palmam suo merito et iure auferre potest S. Isidorus Hispalensis episcopus, non huius quidem discipulus, ut nonnulli existimant, uerum eius etati sic uicinus, ut adolescens  pontificem maximum uidere potuerit, quod licet coniicere ex eo quod ipsemet prefatur in sua Commentaria in Testamentum uetus, se ea sumpsisse de mysticis thesauris ueterum sapientum, et ab auctoribus, inquit, Origene, uictorino, Ambrosio, etc., ac nostris temporibus insigniter eloquenti Gregorio. Quem tantum ac talem uirum, sine gratissima discipline commemoratione, a religiosissimo discipulo potuisse preteriri, simile non est uero. Et quidem noster hic quam magno in 260 pretio fuerit ante multas etates, plura sunt que indicant. Imprimis uero Gratianus ipse, qui uix plures canones decretorum ex alio quam Isidori fonte hausit, ut satis aperte ostendit index ille quem huius argumenti paulo post subiecimus. Nec contentus plura ex eius quam alius cuiuspiam libris citasse; quasi non obscure magno Augustino antepositum uellet, que ex huius operibus potuit, maluit tamen non semel ex Isidoro transcribere, qualis ille est, quem apud eum habes 24 q., 3 c. Quidam autem heretici ex Isidori  Originum lib. uIII, cap. 5, prolixiorem de Heresibus tractatum.

5. Quin et Hispalensis concilii constitutionibus maiestatis aliquantum, Isidori commemorato nomine, adiectum iri cum non dubitaret, quoties fere ex eo citat quidpiam, non nisi nominato Isidoro citat. Ex concilio Hispalensi, inquit, cui interfuit Isidorus 15, q. 7 c., absque synodali 16, q. 3 c., prima actione, q. 7 in nona actione: quod in aliis forte uidere non liceat obseruatum, quam in his quibus non modo per legatos, sed presentes ipsimet etiam adfuere pontifices maximi. Nec uero dixerit Gratiani priuatum esse, sed commune et synodicum Ecclesie Gallicane, imo totius orbis Christiani iudicium illud, quo tam magnifice de sancto Isidoro sentitur, quisquis intuebitur Gallicas illas et Germanicas synodos, Francofordiensem ad Menum, Aquisgranensem utramque, Moguntinam, Triburiensem, et Parisiensem, quibus ecclesiastica disciplina Christianissimorum imperatorum,  Caroli Magni, Ludouici Pii, Arnulphi, et aliorum auspiciis tam sapienter et prudenter et integrum est restituta, et religiose prescripta regibus, nobilitati, plebi, omnibus denique huius imperii ordinibus uiuendi norma, non alio legislatore quam Isidoro, non alio pedagogo, non alio preceptore: cum uix unum atque alterum ex DD. Hieronymo et Augustino precipuis Ecclesie doctoribus desumpsissent, plura tamen uno spiritu, uno ductu, ex illius libris passim exscripsisse capitula.

6. Quid uero attinet commemorare quam accurate ex eius Etymologiarum lib. uII, c. 2 uenerabiles concilii Francofordiensis Patres cum omnibus episcopis Germanie, Gallie, Aquitanie, et toto catholice pacis clero, presulibus Hispanie, et ceteris ibidem Christianitatis nomen habentibus, sic Dei Filio iunctam esse naturam humananam confirmauerunt, ut ex duabus substantiis una fieret persona? uel quod eos qui a clero ad seculum redirent, hippocentauris similes  esse, ex eius Officior. lib. II, c. 3 citat concilium Triburiense, cap. 27, et alia id genus infinita? Quippe iuuabit multo magis meminisse illud preclarum concilii Parisiensis, lib. II, cap. 1, ex Isidori Sententiarum lib. III, cap. 48 et 49. Qui recte utitur regni potestate, ita prestare se debet omnibus, ut quanto magis honoris celsitudine claret, tanto seipsum mente humiliet, proponens sibi exemplum humilitatis Dauid, qui de suis meritis non intumuit, sed humiliter sese deiiciens, dixit: uilis incedam, et uilis apparebo ante Dominum, qui elegit me. Tum et illud: Qui praue regnum exercent, post uestem fulgentem et lumina lapillorum, nudi et miseri ad inferna torquendi 261 descendunt. Reges a recte agendo uocati sunt, ideoque sicut recte agendo regis nomen tenetur, ita peccando amittitur.

7. Quod cum prescriptis fere uerbis repetiuissent Aquisgranensis Concilii II Patres sub Ludouico Pio, anno post Parisiense paulo plus minus quarto, ac deinceps etiam Moguntina synodus sub Arnulpho  imperatore, anno post Aquisgranensem II fere quinquagesimo quinto, hoc adiecerunt preterea ex Originum Isidori libro IX, cap. 3, reges omnes antiquis tyrannos uocatos, sed postea qui pie, iuste et misericorditer regerent, regis nomen adeptos, tyranni uero nomen, non regis, aptatum fuisse impie, iniuste et crudeliter principantibus: quales, irascente Deo, populis pro peccato dari, ac proinde non iudicandos, sed tolerandos, iidem Parisiensis concilii Patres iudicauerunt I lib., cap. 19, et II lib., cap. 5, ex Isidori Sent. lib. III, cap. 28. Recte igitur illos uocari reges qui tam seipsos quam subiectos bene regendo nouerunt pacificare, tenentque intra Ecclesiam potestatis adepte culmina, ut per eamdem potestatem disciplinam Ecclesiasticam muniant. Alioqui enim, ut eiusdem concilii Patres scripserunt lib. II, cap. 2, ex Isidori Sent. lib. III, cap. 21, necessarie non essent in Ecclesia potestates, nisi ut quod non ualet Sacerdos efficere per doctrine sermonem, hoc imperet potestas per discipline terrorem.  Nec facile est eorum que in synodo Aquisgranensi I ex Isidoro de diuinis Officiis exscripta sunt, de ecclesiasticis ordinibus et magistratibus capitulorum summas dicendo enumerare. Qua de re, id unum in presentia satis sit dixisse, uere apostolicum hunc uirum, quod in Christiano pontifice desiderauit Apostolus, etiam ab his qui foris essent testimonium bonum habuisse.

8. Cum enim supra omnem esset impudentiam uiri per omnia doctrine et uite momenta probatissimi sermonibus ad erroris confirmationem abuti uelle, Felix tamen Orgelitanus, et Elipandus Toletanus episcopi, cum a fide catholica ad impietatem abductum cuperent Carolum Magnum imperatorem, urgebant eum sancti Isidori auctoritate, ut ille meminit in ea qua illis respondit epistola: Exemplum mihi Constantini imperatoris proposuistis, inquit, cuius initium laudasse beatum Isidorum dicitis, et finem doluisse, etc. Sed cum his qui discessionem a nobis,  naufragium uero in fide fecerunt, nulla prorsus in re sit credendum, postremus de S. Isidoro sententiam dicet Greg. IX P. M., qui quanti esse momenti illius auctoritatem existimauerit, apparet uel ex eo quod frequens illum testem et auctorem facit canonum Decretalium, Iu lib., tit. 2 de despons. impub, cap. 3, Puberes a pube, ex Orig. librum XI, caput 2, u librum, tit. 40, de uerb. signif, cap. 9. Quamuis omnes cap. 10, Forus est exercendarum litium locus, ex Origin. lib. u, cap. 11, pactum dicitur: c. 12, Ius dictum a iure possidendo, ex Origin. lib. u, cap. 25, ac forte alias non infrequenter. Quorum canonum ex numero quosdam reprehendere ante aliquot annos ausus est, ingenio certo et uirtute magnum fuisse S. Isidorum confessus, F. Antonius Stella uercellensis Minorita; qua fronte nescio, cum nec temere liceat semel a summo pontifice in canonem recepta 262 conuellere:  nec forte sic pro comperto habeatur, fora et foros, ut genere, ita sensu differre. Quin et Stelle, et Suruio, et Martiali opponere liceat auctoritatem ueterum: qui, si Celio Rhodigino credimus, plerique masculino genere, ut et Greci paroxytonon, pronuntiauerunt.

9. Nec moror quod forum etiam a Foroneo rege dictum uoluisse Isidorum ille ait, licet nichil tale usquam mihi occurrerit in quatuor mss. Exemplaribus, que ad hanc Isidori Editionem utenda mihi dedere uiri clariss. Brissonius regis et reip. in senatu Parisiensi patronus, Ioannes a S. Andrea Decanus Carcassonensis, et P. Daniel, de re litteraria quam optime meriti. Redeo ad Isidorum, cuius talis ac tanti uiri opera, ueluti membra, nondum quod sciam in unum corpus coaluisse magno rei litterarie detrimento cum uiderem, hoc studii sum agressus, ac perfeci succisiuis horis, quibus mihi licuit a grauissimis comitiorum nostrorum negotiis ad hec studia redire. Quantulumcunque uero illud est quod in  hoc opere meum esse diciue potest, tibi, D. et auuncule reuerende, hoc nouo ineunte anno mitto xeniolum, Lutetie Parisiorum, Kal. Ian. ann. 1580.


Tibi ex animo deuinctissimus, et obsequentiss. M. DE LA BIGNE.

10. Bigneus in hac prefatione, quam Nic. Antonius doctam satis atque elegantem appellat, negat Isidorum S. Gregorii Magni fuisse auditorem, quod cap. 18 simili modo a nobis negatum fuit. De copia canonum quos ex Isidoro Gratianus collegit, Bignei iudicium reformandum est ex dictis cap. 53, num. 4. Quanto in pretio Isidori auctoritas apud concilia et collectores canonum habita fuerit, fusius ostensum est cap. 31 et 32. Defensio quarumdam etymologiarum Isidori, quam Bigneus innuit, suis in locis diligentius instruetur. Hic autem est ordo Operum Isidori  quem in sua editione Bigneus tenuit.



Index operum S. Isidori Hispalensis episcopi, ex quibus ea que nunc primum prodeunt in lucem, ascriptus ad marginem asteriscus indicat.



Prima parte huius operis hec continentur.
    11. Sancti Isidori Hispalensis Episcopi Originum libri uiginti, repurgati a mendis, uariisque lectionibus et scholiolis illustrati per Bonauenturam uulcanum Brugensem.
    * De Differentiis liber unus, ex bibliotheca u. cl. Petri Danielis Aurel.
    * De Proprietate sermonum liber unus, ex eiusdem bibliotheca.
    * De Natura rerum, ad Sisebutum regem, liber.
    Historia, siue Chronicon Gothorum.
    263 Historia uandalorum.
    Historia Sueuorum.
    De Scriptoribus ecclesiasticis liber unus.
     De uita uel Obitu sanctorum qui Deo placuerunt liber.
    De Natiuitate Domini, Passione, Resurrectione, Regno, atque Iudicio, ad Florentinam sororem suam, liber unus.
    Ad eamdem Florentinam sororem, de uocatione gentium, liber unus.
    Allegoriarum quarumdam Scripture sacre, liber unus.
    Proemiorum in uetus et Nouum Testamentum, liber unus.

Tomus uero secundus hec habet.
    * Commentaria in Genesim, in Exodum, in Leuiticum, in Numeros, in Deuteronomium, in Iosue, in lib. Iudicum, in I, II, III, Iu, lib. Reg., in Esdram.
    De Antiocho rege et Machabeorum martyrio consummato.
    Norma uiuendi, nunc primum exscripta ex ms. Codice  bibliothece Sancti uictoris ad muros Parisienses.
    Synonyma.
    Epistole.
    * Sententiarum, siue de Summo Bono libri tres, pridem fidelissime repurgati studio, et labore doctissimi uiri Ioannis Aleaume, doctoris Sorbonici, et penitentiarii Parisiensis. Adiecimus Isidori prefationem in eosdem libros, ex bibliotheca S. uictoris ad muros Parisienses.
    De Contemptu mundi, recognitore Huberto Scutteputeo, canonico Louaniensi.
    De Officiis ecclesiasticis, libri duo.
    * De Doctrina et Fide ecclesiasticorum dogmatum, ex bibliotheca u. cl. Petri Danielis Aurelianensis.


12. In hoc indice, quem ex ipso opere nonnichil auxi, adiectis libro in Numeros et Epistolis, asteriscus ita est notatus, ut indicet libros Sententiarum a Bigneo tunc primum in publicam lucem emitti: quamuis fortasse innuat non hos libros, sed Synonyma  tunc primum prodire. Utrumque falsum est, ut in recensendis singulorum operum editionibus constabit. Affirmat Bigneus se adiicere prefationem Isidori ad libros Sententiarum; sed non 264 alia prefatio adiicitur, nisi epistola Isidori nomine ad Massonem, que in nonnullis Codicibus libris Sententiarum prefigitur, quamuis ad eos certe libros nullo modo pertinere uideatur, ut fusius cap. 73 edisseram. Etsi autem Bigneus in indice epistolas non commemorat, tamen nonnullas producit part. I, pag. 60 seq., scilicet ad Massonem, ad Leudifredum, iterum fragmenta epistole ad Massonem et epistolam ad Fulgentium fratrem, dedicatoriam librorum de Officiis ecclesiasticis, minus opportuno loco collocatam ante libros Sententiarum, qui illico succedunt. Post  Operum indicem Bigneus adiungit quedam fragmenta, Isidoro ascripta in ms. Codice monasterii S. Dionysii; que nos Etymologiarum libris adiiciemus: quod fortasse diuersa est aliqua lectio ex Etymologiarum exemplaribus, que non semel ab Isidori manu in uulgus prodierunt, ut mox explicabimus.

13. In hac Bignei editione sex epistole libros Etymologiarum precedunt: 1. Isidori ad Braulionem: Omni desiderio. 2. Braulionis ad Isidorum: O pie domine. 3. Isidori ad Braulionem: Quia te incolumem. 4. Braulionis ad Isidorum: Solet repleri. 5. Isidori ad Braulionem: Tue Sanctitatis. 6. Eiusdem ad eumdem: En tibi; que potius est prefatio Etymologiarum. Editio elegans est, et quantum quidem res patitur, correcta: nam cum Bigneus quedam  opera Isidori primus omnium uulgauerit, et in deprauata exemplaria, ut accidit, incurrerit, non ualde mirum est recentiorum diligentiam plura animaduertisse que corectione indigerent. Nonnullas scripture uarietates margini, uti etiam breues quasdam notas interdum adiecit, presertim in Etymologiarum opere ex uulcanii editione. Initio catalogum scriptorum, quibus Isidorus in libris Etymologiarum usus est, apposuit: in fine uero duos indices, alterum rerum, alterum locorum sacre Scripture. Aduertendum denique est magnam esse in paginarum numeris perturbationem, aliquando etiam in numeris capitum.



265 CAPUT XXXuI. Editio operum Isidori Matritensis prima, curante Ioanne Grial. Huius epistola dedicatoria ad Philippum III et prefatio ad lectorem describuntur.


1. Accuratissima est hec editio, et ob egregios uiros qui in eam adornandam incubuerunt celeberrima. En primam frontem: Diui Isidori Hispal. episcopi Opera, Philippi II Catholici regis iussu e uetustis exemplaribus emendata. Matriti, ex typographia regia, 1599, in fol.

2. Sequitur priuilegium regis pro editore Iulio Iunti de Modesti anno 1595, die 28 Nouembris subscriptum; ad quod ita rex prefatur: Quoniam intellexi, Opera gloriosi S. Isidori Hispaniarum doctoris perperam esse descripta, multisque in locis deprauata, ut non leue periculum etiam esset ne aliqui de sana  eius atque admirabili doctrina, quam sancta Dei Ecclesia magno semper in pretio habuit, minus bene sentirent, pietate permotus qua erga S. doctorem afficior, et propter obsequium quod eidem in his regnis iure merito debetur, tantis incommodis occurrere cupiens, in antiquis Hispanie atque in aliis aliorum regnorum bibliothecis Mss. eorumdem operum exemplaria exquiri iussi: que cum multa atque magne antiquitatis et auctoritatis reperta fuissent, ea inter uiros doctos distribui precepi, qui accuratissime et diligentissime Opera S. Isidori ad ea exemplaria castigarunt et emendarunt, atque ueteri prime et uere scripture restituere conati sunt.

3. Hec ex exordio Hispanici, quod dixi, priuilegii translata sunt. Sequitur index operum partis prioris;  nam in duas partes Grialius opera diuisit, et suum cuique parti Operum indicem prefixit. Eos ego hic simul subiiciam, ut uno aspectu tota operum distributio percipiatur.

OPERUM D. ISIDORI PARS PRIOR, in qua grammatica et historica.---Etymologiarum libri uiginti.---Differentiarum libri duo.---De natura rerum liber unus.---Chronicon.---De uiris illustribus cum S. Ildefonsi libello.---De ortu et obitu Patrum. ---Gotthorum, Wandalorum, et Sueuorum historia cum Gotthorum regum, et Toletanorum antistitum catalogo.

PARS ALTERA.---Sententiarum libri tres.---Mysticorum expositiones sacramentorum.---Allegorie ex ueteri et Nouo Testamento.---Contra Iudeos libri duo.---Proemiorum liber.---De ecclesiasticis Officiis libri duo.---Synonymorum libri duo.---Epistole aliquot.---Regula monachorum.---De  Conflictu uitiorum et uirtutum.---Expositio in Canticum Salomonis.

4. Post indicem operum prime partis sequuntur Grialii dedicatio, et prefatio ad lectorem: quas nunc sisto.



273 31. Nonnulli falso asserunt editionem Philippo II a Grialio fuisse dedicatam, ex eo deceptos quod iussu Philippi II cepta fueri. Neque de aliis id mirum: sed in Rodriguezio de Castro notandus is error est, qui totam editionem tom. II Biblioth. Hispan., pag. 298, satis alioquin diligenter descripsit. Quod in epistola  dedicatoria Grialius non semel asserit reges Catholicos ab Isidori stirpe genus ducere, modo iam passim reiicitur, aut in dubium reuocatur. Disputatum a nobis fuit cap. 17 de traditione, que olim maxime inter Hispanos uiguit, fuisse Isidori sororem germanam Theodoram nomine, Leouigildi uxorem, S. Hermenegildi et Recaredi matrem, quam traditionem ualido innixam esse fundamento negauimus. Fatetur Grialius, in prefatione ad lectorem, se solertie Petri Chacon, qua ille in Etymologiis Isidori corrigendis usus fuerat, perparum minusque fortasse quam equum fuerat tribuisse. Dolendum maxime est tum has Ciaconii coniecturas, tum Aluari Gomezii annotationum in omnes uiginti libros Etymologiarum corpus 274 magne molis, quod ipse Grialius memorat, aut omnino intercidisse, aut eo in loco esse ex quo  nunquam fortasse emergent.

32. Equidem de Grialii fide et diligentia minime dubito, quin ea omnia que sibi necessaria aut ualde utilia uiderentur selegerit: sed cum de doctissimorum hominum commentariis res sit, maluissem Grialium abundasse, quam nos incertos reliquisse an quidquam pretermiserit, quod alii ad Isidori scripturam corrigendam aut declarandam pertinere fortasse existimassent. Parum accurate Fabricius de his notis loquitur Biblioth. uet. Latin. lib. Iu, c. 6, n. 6, ubi refert prodiisse Etymologias Matriti 1599, ac denique, addit, accuratius Parisiis 1601, cum notis uariis cura Ioan. Grialii, opera Iacobi Breulii: siquidem in editione Matritensi, que Breuliana longe est correctior  et accuratior, iam prodierant Grialii note, a Breulio ad sue editionis calcem adiecte. Recte autem Fabricius monet eas notas minime ambitiosas, eruditissimas tamen uocare Barthium ad Briton. p. 344.

33. Addidit Grialius catalogum scriptorum, ab Isidoro uel citatorum, uel quibus maxime uideatur usus: tum prefationem peculiarem in Etymologiarum libros. Sed auctorum catalogum diligentius a Barthio confectum, indicatis locis, quibus Isidorus eos appellat, exhibebimus infra cap. 53, cum de Etymologiis seorsum disseremus; uti etiam cap. 50 Grialii prefationem ad Etymologiarum libros describemus. In fine prime partis notatur: Matrici apud Ioannem Flandrum 1597. In fine secunde partis Matriti apud  Ioannem Flandrum 1599. Indicem locorum sacre Scripture Grialius neglexit, unico rerum indice contentus.

34. Nic. Antonius cum hanc editionem Matritensem recenset, ait eam iussu Philippi II a uiris totius Hispanie doctissimis atque eruditissimis per partes adornari ceptam fuisse, quorum unus tandem superstes Grialius defunctorum adiutus, nec non suis perfunctus laboribus, in publicum emisit. Erant tamen etiam tum alii superstites, ut Loaisa, Mariana, etc., quod ex ipsa Grialii prefatione satis colligitur.

35. Andreas Burriel, qui, ut mox dicemus, ad Isidori scripta excudenda consilia sua direxerat, in epistola ad D. Petrum de Castro asserit, cum hanc  regiam editionem, tum aliam nunc describendam Breulii, ualde imperfectas esse: in epistola uero ad P. Franciscum 275 Rabago, easdem editiones extrema manu, et politiori cultu, quem etas nostra exigit, carere affirmat. u. cl. Petrus Emmanuel Hermandez, bibliothece archiepiscopali Toletane prefectus, in notis ad Conspectum editionis Isidoriane a Zaccaria parate, c. 42, proferendis, censet hanc editionem regiam Matritensem ceteris siue anterioribus, siue posterioribus esse preferendam. Fatetur nichilominus, mendis typographicis eam scatere, et quedam opera spuria, uel dubia, pro legitimis complecti. De erroribus typographicis presertim in Chronico fidem etiam facit Florezius tom. uI, pag. 478, qui recte aduertit parum hanc editionem exteris notam fuisse, ut neque Baronius, neque Pagius,  imo neque cardinalis noster Aguirrius eam pre manibus habuisse uideantur. Ex libris Zaccarie post eius obitum exemplar huius editionis ego acquisiui, nonnullis notis mss. respersum manu eiusdem Zaccarie.



CAPUT XXXuII. Editio Operum Isidori, curante Breulio, Parisiis anno 1602, repetita Colonie anno 1617.

1. Non multo post editionem Operum Isidori Matritensem Iacobus du Breul, monachus Benedictinus S. Germani a Pratis, aliam editionem curauit; quam Nic. Antonius Margariniane editionis ueluti exemplum censet, correctius tamen, et luculentius, nec non quibusdam editis de nouo libellis locupletatum.  Fallitur tamen, quod addit Breulium editionem nostram Hispanam non uidisse, ut mox constabit. Breulius sue editioni hunc titulum affixit.

2. S. Isidori Hispalensis episcopi Opera omnia que exstant, partim aliquando uirorum doctissimorum laboribus edita, partim nunc primum exscripta, et ad chirographa exemplaria accuratius quam antea emendata. Per Fratrem Iacobum du Breul, monachum S. Germani a Pratis. Parisiis apud Michelem Sonnium, uia Iacobea, sub scuto Basiliensi, 1601.

3. Epistola dedicatoria Breulii digna est que hoc loco reponatur, quamuis et nonnulla de Isidoro falsa commemoret, ut postea notabo, et magna ex parte ne ad Isidorum quidem pertineat.



276 R. in Christo Patri, ac D. domino Mariano de Martimbos cenobiarche S. Michelis in Eremo, Mecenati suo, Frater Iacobus du Breul, monachus S. Germani a Pratis S. P. D.


4. Cum ad certam diem mensis Maii, anni Christiane salutis 1579, Henricus III Christianissimus Francorum rex, comitia clero Gallicano Lutetie indixisset, fuissetque ad hoc opus cenobium nostrum electum, huc conuenerunt uiri ecclesiastici circiter sexaginta; nimirum reuerendissimus cardinalis ac illustrissimus princeps, Carolus Borbonius, omnium corypheus, archipresules tres, episcopi octo, reliqui abbates, aut aliqua dignitate in suis diecesibus insignes: omnes autem ob raram scientiam, rerum experientiam, et  uite integritatem, ex omnibus magno iudicio absque fauore electi. Quorum ex numero  cum domino Margarino de la Bigne, theologo doctore Parisiensi, pro Rothomagensi prouincia, licet absens, delegatus  fuisti. Quod certe maiori tibi cedit honori quam si presens exstitisses. Quispiam enim maleuolus, ex suo contorto nec iuste mensure pede potuisset alios metiri, et dicere aut presentia perterritos, aut prece, uel pretio in hac parte corruptos, lapillum album, tui gratia, in urnam misisse. Sed collega tuus, dum putat negotia Ecclesie cito terminari posse, uel horas succisiuas ad studendum sibi abunde datura, rogatus a Michele Sonnio bibliopola famosissimo, suscepit curam emendandi Opera sancti Isidori Hispalensis episcopi. Quod absoluere minime ualuit, rebus Ecclesie iugiter intentus, et nichilominus in septimum diem Februarii sequentis anni productis.

5. Huius autem bibliopole filius, nomen, statum candoremque morum parentis retinens, nec eo minus boni publici cupidus, me in cella delitescentem sepe sollicitauit ut quod alius per otium absoluere non potuit   ipse consummarem. Quod, Deo fauente, uiresque cum animi, tum corporis, per senilem etatem fatiscentes sustentante, perfeci, collatis multis Codicibus chirographis, et potissimum uno u. cl. Pauli Petauii, senatus Parisiensis consiliarii: altero Papirii Massonii, in eodem senatu aduocati, ex editis libris notissimi, et tertio uiri probi Sebastiani Niuellii, omnium librariorum decani, seu antiquioris. Libri autem duo de Officiis ecclesiasticis adeo corrupti, mendis et lacunis referti erant, ut nichil supra. Sed hos ex ueteri Codice ms. nostre bibliothece, et alio Colonie, anno Christi 1568, apud Geruuinum Calenium, et heredes Ioannis Quentel impresso, emendauimus, et capita integra que deerant addidimus. Qui uero libri nostro labore conquisiti in hac Editione de nouo, prodeant, index operum indicabit. Locorum insuper sacre Scripture in textu productorum libros et capita ad marginem notauimus: ut ad ipsos fontes, quasi digito monstrato itinere, sedulus lector recurrat, uideatque, num quod querit, contractius  quam decebat , aut perperam citatum fuerit. Qui labor nunquam tanti estimabitur quanti mihi constitit; nec mihi tantum, sed et meo 277 fratri hieronymo Le Iuge, baculo senectutis mee, quem in adiutorium adsciueram. Nam in quibusdam locis auctor non uulgari, sed Septuaginta Interpretum translatione utitur: tuncque frustra ad concordantias Bibliorum recurrissem.

6. Iam tempus est ut de ipsius S. Isidori parentibus, ortu, sanctitate uite, eruditione et obitus, que ab historicis Hispanorum didicimus, breuiter referamus. Betica Hispanie regio, postea ab Wandalis Wandalicia, et nunc Andeluzia  dicta, ciuitatem Hispalim, hodie Seuillam nuncupatam, tante amenitatis, pulchritudinis, et opulentie habet, ut uetus prouerbium fuerit, Hominibus quos Deus amat, Hispali domum largitur et uictum. Spalis uero et Spalensis, suppressa prima syllaba, pro Hispalis et Hispalensis, in uetustisimis  mss. Codicibus, atque etiam in aliis impressis passim legitur. Sic Greci Hispaniam Spaniam appellant. Quos Childebertus, secundus Francorum rex Christianus, in suo fundationis nostre basilice pragmatico, ante mille annos edito, imitatus est. Nam de S. uincentio martyre loquens ait: Cuius nos reliquias de Spania apportauimus. Igitur S. Isidorus Hispali natus est, patre Seueriano, Theodorici Ostrogothorum et Italie regis filio, matre uero Theodora, inclyto Gothorum regum sanguine prognata. Idemque de eo quod de S. Ambrosio legitur: scilicet examen apum ipsi infanti uisum in os ingredi, et egredi, ac in celum usque euolare, future eius eloquentie presagium. Que postea tanta fuit, ut auditores sepe in stuporem uerteret. Habuit fratres S. Leandrum archiepiscopum Hispalensem, et S. Fulgentium, episcopum primum Astigitanum, deinde Carthaginensem, et sororem Florentiam, sanctarum uirginum monasteriis  prefectam. Cesar Baronius cardinalis, tomo septimo Annalium, sub anno Christi 569, addit Theodosiam, Leuuigildi  regis uxorem.

7. Breuiarium Hispalense ponit insuper Iustinam abbatissam, et Braulium siue Braulionem Cesaraugustanum episcopum. Sed Ioan. uaseus in Chronico sub anno Domini 567 hanc eamdem putat esse cum Florentia: hunc uero negat reliquorum fratrem. Defuncto Leandro die 27 Februarii anni 603 , in archiepiscopum Hispalensem electus est Isidorus, non fraterno successionis iure suffectus more eorum, qui dicunt: Hereditate possideamus sanctuarium Dei; nec uerentur regii uatis imprecationes eo loci subsequentes. Hanc autem electionem confirmauit S. Gregorius papa, eique pallium dignitati congruens, imo necessarium ad eius exsecutionem, misit: ut habet officium eius peculiare, inter proprium sanctorum Hispanorum, anno Domini 1597 Cesarauguste  impressum. Nec archiepiscopum tantum, sed etiam metropolitanum, primatem et episcoporum summum, Rodericus Toletanus, Alfonsus a Carthagena, uaseus, et Braulio eum fuisse confitentur. Quibus astipulatur Baronius ita dicens: Diuersis fulsit miraculorum signis, primaria dignitate florens, et Romani pape in Hispania uices gerens. Lucas autem Tudensis talibus eum extollit encomiis: Decoratus exstitit sanctitate, spiritu prophetie clarus, in eleemosynis largus, hospitalitate precipuus, corde serenus, in sententia uerax, in iudicio iustus, in predicatione 278 letus, in lucrandis Deo animabus studiosus, in expositione Scripturarum cautus, in consilio prouidus, in actu humilis, in mensa sobrius, in oratione deuotus, honestate clarus, semper pro Ecclesie et ueritatis defensione mori paratus, et in omni bonitate conspicuus. Preterea Pater fuit clericorum, doctor et sustentator monachorum ac monialium, consolator merentium, tutamen pupillorum ac uiduarum, attritor superborum, persecutor et malleus hereticorum.

 8. Quod postremum magna fiducia ab ineunte etate prestitit. Nam  adhuc adolescens, heresim Arianam  tam constanter palam arguebat, ut parum abfuerit quin ab Arianis necaretur. Sed admonitus a Leandro, hunc sibi successorem fore presagiente, indignationem temperauit. Contra eos, uel quosuis alios hereticos, teste S. Braulione, archiepiscopo Toletano , librum scripsit qui hodie desideratur. Quin etiam era 661, id est anno Domini 623, regni autem Sisebuti regis septimo, apud Hispalim, in secretario sancte Hierusalem concilium celebrauit aduersus Acephalos, hereticos scilicet, quorum primus auctor ignoratur: et Cyrum quemdam episcopum, istorum heresim defendentem, per ueredica doctorum testimonia confutauit. Sicque per eum floruit alma fides. Quam eius successor longe dissimilis corrumpere  nisus est, ut his uerbis declarat Tudensis: Successit  beatissimo Isidoro Theodiscus, natione Grecus, uarietate linguarum doctus, exterius locutione nitidus, uerius autem  sub ouina pelle lupus uoracissimus. Nam libros quosdam Isidori de Naturis rerum et Arte medicina, nec non de Arte notoria, antequam in publicum uenirent, corrupit, resecans uera et inserens falsa: atque per quemdam Arabem, nomine Auicennam, de Latino in Arabem transtulit. Erroneus quoque in articulis fidei comprobatus, per synodum archiepiscopali dignitate degradatus est. Qui propterea ad Arabes transiit, et secte pseudoprophete Mahometi eo seculo exorti adhesit.

9. In cuius Theodisci detestationem, et ipsa quoque Hispalis Ecclesia  primatus, archipresulatus, et metropolitani dignitatibus amissis, in ordinem redacta, et Toletane subiecta est Ecclesie. Que sedis sublimioris  degradatio quandiu durauerit non satis constat. Nam hodie in pristinum statum releuata, tres tantum presules suffraganeos habet: Malacitanum, Gaditanum, et Fortunatarum insularum. Adeo difficile est quod semel amiserit ex toto recuperare. Construxit S. Isidorus quedam monasteria et collegia, in quibus studiis sacris et diuinis eloquiis uacans, plurimos discipulos qui ad eum confluebant erudiuit. Inter quos fuit beatus Ildefonsus, Toletane Ecclesie postea archiepiscopus. Fuit etiam ex eorum numero Redemptus clericus, qui eius obitum qualem uidit, recenset, asseritque contigisse pridie Kalendas Aprilis, era 674, id est, anno Christi 636. ualeant ergo alie aliorum contrarie opiniones, teste Plauto:

Pluris est oculatus testis unus, quam auriti decem.
Relationem prefati Redempti habes infra. Hactenus de sancto Isidoro. Nunc 279 ad te conuertor, domine  mi, quo scias que cause me mouerint ut hunc laborem tuo nomini nuncuparem.

10. D. Bernardus mellifluus, ac mire spiritualis doctor, ut nos Deo hominibusque de acceptis beneficiis gratos, et ad maiora promerenda idoneos reddat, hec duo sacre Scripture loca: Diligenter considera que tibi apponuntur; et, Colligite fragmenta, ne pereant, ita spiritualiter interpretatur: Disce in referendo gratiam non esse tardus aut segnis. Disce ad singula dona gratias agere. Diligenter considera que tibi apponuntur: ut nulla uidelicet Dei dona debita gratiarum actione frustrentur, non grandia, non mediocria, non pusilla. Denique iubemur colligere fragmenta, ne pereant: id est, nec minima beneficia obliuisci. Numquid non perit quod donatur ingrato? Deinde que mala post se ingratitudo uehat, ostendit. Ingratitudo inimica est anime, exinanitio meritorum, uirtutum dispersio, beneficiorum perditio. Ingratitudo uentus urens, siccans sibi fontem pietatis, rorem misericordie, fluenta gratie. Absit  autem ut beneficia que abs te accepi ex quo in tui notitiam per reuerendissimum ac illustrissimum cardinalem Borbonium, seniorem, tuum archipresulem, meum uero primum Mecenatem, deueni, obliuioni tradam. Absit ut nouem leprosos euangelicos, corpore quidem sanatos, sed deteriorem ingratitudinis lepram secum reportantes, sequar. Absit ut pincerne Pharaonis in gradum pristinum restituti, et interim uatis sui Ioseph immemoris, unquam sim imitator. Adhereat lingua mea faucibus meis si non meminero tui: maxime apud eos qui te ob nobilitatem generis, uirtutum cumulum, et promeritarum dignitatum fastigium  apprime norunt. Sed quia gratitudo non modo uerbis efferenda, sed etiam opere aliquo confirmanda est, en meos labores in emendando ac primeuo nitori reddendo Isidoro consumptos tibi offero; obnixe deprecans ut in his te constantem censorem geras, nec mei gratia, quos deprehenderis, errores perfunctorie transeas: quin  potius obelis confodias, genuinam lectionem restituens. Conabor saltem exemplar meum nouum ad incudem tuam reuocare ac reformare: nam alia iam distracta et uendita quis posset? Hoc si feceris, de te quod D. Augustinus ad sanctum Hieronymum scribens, in pari adhortatione ex regio uate assumit, proferam: Corripiet me iustus in misericordia, et increpabit me: oleum autem peccatoris non impinguet caput meum.

11. Altera causa que me ad id quod dictum est induxit, recordatio prefati cardinalis fuit, qui nos ambos unice pre ceteris dilexit, et sua familiaritate in tantum uti uoluit, ut sepe ad multam noctem ultro citroque habitis sermonibus nos retineret. Quod in me magis mirum cunctis uidebatur ut scilicet tantus archipresul et princeps, pauperrimo ac ignoranti monacho, quasi Eliseus puero, contracta celsitudine, se cequaret. De te uero non ita: utpote quem nouerant ob prudentiam, sapientiam rerumque experientiam  ab eo, sicut Ioseph a ueteri Pharaone, iamiam constitutum dominum domus sue, et principem omnis possessionis sue. Quam prouinciam ita prouide et modeste usque ad eius obitum exercuisti, ut nullus esset cuiquam querele locus, sed omnia, ueluti in domo Salomonis, pacate, tranquille et ordinate fierent.

280 12. Et quia, teste Psalmista, Sortes nostre in manibus Dei sunt: modoque lete, modo tristes  contingunt: quam diuerse sortes domini mei principis, cardinalis, et abbatis exstiterint, liceat breuiter commemorare: ita tamen ut de aduersis  nichil proferam: ne moueam Camarinam,

Et patiar telis uulnera facta meis.
Igitur Carolus noster, anno Domini 1523, die 22 Decembris, hora undecima matutina, in castro Firmitatis Iodarensis natus est: susceptoresque e sacro  fonte habuit fratrem suum maiorem Antonium Borbonium, Henrici quarti nunc regnantis patrem, et dominum de Hames: Matronas autem uirtute ac nobilitate insignes, D. D. de Pleumeson, et de Torsy. Cui paternum nomen indiderunt. Nam pater eius Carolus dicebatur: Mater uero Francisca Alenconia, optimi Renati ducis Alenconii et Margarite Lotharinge, Parthenonis Argentanii in Nortmania fundatricis, filia. Qui ubi excreuit, liberalibusque studiis aptus uisus est, ad regale Campanie seu Nauarre gymnasium Lutetiane ciuitatis, consodalem Carolum Lotharingum, postea archiepiscopum Rhemensem ac cardinalem habiturus, mittitur. In cuius fauorem, lapsis aliquot annis rudioris Minerue, ad edes eiusdem archipresulatus Lutetie sitas migrant: fitque eis lectio de iurisprudentia et de theologia. Quarum scientiarum altera quelibet uix tota hominis etate quantumcunque longeua comprehenditur. Et tamen noster Borbonius, biennio expleto, ad aulam regiam  euocatur: eique preter quasdam abbatias iam obtentas, episcopatus Niuernensis, in subsidium sumptuum uite aulice accedit. Quo relicto, fit antistes Xanctonensis: et postea decedente Georgio de Ambasia, Legati nepote, archiepiscopus Rhotomagensis, anno scilicet Domini 1549, in mense Augusto. Sequenti die decima Ianuarii diaconus cardinalis, tituli sancti Xisti, a Paulo papa tertio ordinatur.

13. Deinde in presbyterum cardinalem a Iulio papa tertio promouetur: et defuncto cardinali a Meudone cognominato, titulum eius, qui fuit sancti Chrysogoni, alio dimisso, assumit. Quem nunquam postea mutauit. Hunc cardinalem Borbonium huc usque appellauimus, licet hoc cognomen non usurpauerit ante patrui sui Ludouici a Borbonio cardinalis et archiepiscopi Senonensis obitum, qui in annum 1556 incidit: sed dicebatur cardinalis uindocinensis. Quem his laudibus exornat pius doctor Antonius Demochares, libro II de Sacrificio Misse, cap. 20: Si aliquis in medium constituendus sit, qui pro  Misse defensione consistat his nostris temporibus, quis generosior princeps, quis alacrior dux, quam Carolus uindocinensis cardinalis reuerendissimus producetur? Nonne solus hic plus auctoritate, nobilitate, doctrina, dignitate, bonis moribus, quam uniuersa aduersariorum cohors prestat? Ad quod probandum unico exemplo eterna memoria digno  contentus ero. Anno enim Christi 1575, die Sabbati, decima quarta Iulii, aduesperascente iam luce, cum esset Rothomagi, primores suorum ciuium eo quo solebat pio affectu monuit ne amplius sinerent hereticos conuenticula facere, et concionibus 281 uirulentis plebem inconstantem et lapsui pronam decipere, atque ex uia salutis in uiam perditionis transferre. Nihilominus die dominica sequenti in quadam urbis platea, ad tria fere millia uirorum  conuenerunt, seductorem concionantem audituri. Quod ubi resciuit bonus pastor, linea pontificali quasi lorica indutus, et prelata  cruce, ex edibus Sancti Andeni, in quibus morabatur, hora septima matutina egressus est, paucos secum habens comites: nimirum D. Claudium de Sainctes, episcopum Ebroicensem, et tres aut quatuor Canonicos  nec non ex nobilibus laicis, dominos a Rubeo Prato, et Maineuille, paucosque alios.

14. Cumque putaretur ad suam basilicam pergere, reflexo itinere uenit ad locum ubi heretici et alii noue doctrine curiosi erant congregati. Quos reuerendo uultu, et habitu suo, non aliter quam Iaddus, Hierosolymorum summus pontifex, stola hyacinthina et tiara Alexandrum Magnum, ita terruit, ut ipse pseudecclesiastes mox conticeret, eiusque auditores attoniti starent, uim armorum metuentes. Quam ille magna auctoritate fieri cohibuit: eosque blande affatus, ut in fide catholica, apostolica et Romana permanerent, hortatus est, ne crederent pseudoprophetis qui ueniunt in uestimentis ouium, intus autem sunt lupi rapaces. Quot uerba dedit, tot aculeos  in cordibus astantium confixit: quibus contriti et compuncti, absque tumultu quisque in domum suam recesserunt. Neque unquam ab hoc tempore auditum est, heresim publice Rothomagi predicatam fuisse. De tanta animorum uictoria gloriosus noster Borbonius, ad ecclesiam properauit, et grates Deo auctori rependit: sepe apud suos testatus nunquam sibi iucundiorem illuxisse diem. Attende, precor , et considera, si non in multis Ioseph filio Iacob assimiletur. Ioseph, filius accrescens, in Genesi nominatur, et ab aliis augmentum Domini interpretatur. Quantum autem hic in profectum Ecclesie excreuerit, dictum est: cum ex abbate episcopus, ex episcopo archiepiscopus, et tandem cardinalis fieret, Spartam quamcunque nactam exornans. Ioseph patriarcha, id est princeps Patrum fuit: nec minus iste, habens sub se Patres, seu episcopos suffraganeos sex, singulis elementis huius  efficte uocis SACBLE significatos. Ioseph, ad imperium patris domo egressus, quesiuit fratres suos in Dothaim, id est in defensionem profectos: et hic ad fratres suos qui a fide defecerant audiebantque incantatorem, non obturatis in modum aspidis, sed apertis auribus, properauit: iisdemque propemodum uerbis, quibus et Ioseph usus, dixit: Pax uobis, ego sum, nolite expauescere: pro salute enim uestra misit me Dominus ad uos. Et hec dicens, non potuit ita se continere, quin aliquantulum lacrymis genas rigaret; quas tamen, ut minus sue auctoritati et dignitati congruentes, occulte abstergebat.

15. At qui eum comitabantur, longe copiosiores fundebant: cum ob perspectam pietatem et caritatem tanti pastoris, tum ob errantium ouium eius in uiam salutis reductionem. Erantque iste lacryme iucunditatis et letitie, non doloris, aut meroris. Quales  mutate sortes uite eius ab omnibus sincero affectu in eum propensis postea extorserunt. 282 Nam anno Domini 1588, die 23  Decembris, cepit repleri amaritudinibus, et inebriari absinthio: cum irato et mandante rege Blesis retentus est, et postmodum per uarias stationes ad Fontanetum Comitis, Pictauorum oppidulum, deductus. In quo quidem uiro  satis cognoscere potuerunt qui uiderunt, et etiam non uidentes qui audierunt, quanti ualoris mundana prosperitas sit: cum ex summa prosperitate ad summam aduersitatem fortune rota frequenter ac uelociter humanos successus reuoluat. Constantiam nichilominus et patientiam in aduersis usque ad uite terminum nunquam amisit: et qui consolari a suis debuerat, ipsemet eos subtristes consolabatur, sepe ista memorans: Non sunt condigne passiones huius temporis ad futuram gloriam, que reuelabitur in nobis. Et, Si bona suscepimus de manu Domini, mala quare non sustineamus? Itemque illud Machabeorum: Aduersi casus qui accidunt, non ad interitum, sed ad correptionem sunt generis nostri. Etenim multo tempore  non sinere peccatoribus ex sententia agere, sed statim ultiones adhibere, magni beneficii est indicium. Obiit autem in eodem Fontaneti loco anno Christi 1590, die Mercurii, mensis Maii nona, circa horam diei nonam, etatis sue sexagesimum septimum annum agens, non ueneno , sed stranguria quam calculus generabat, ac febre uictus. Eram in urbe Turonica a reuerendissimo eque et illustrissimo cardinali uindocinensi, eius nepote, accersitus, cum huius mali nuntii baiulus aduenit: tuncque defecerunt pre lacrymis oculi mei, conturbata sunt uiscera mea. Effusum est in terra iecur meum pre contritione mortis mei Mecenatis.

16. Quot caterue hominum tota die ad eum uisendum confluxerint impossibile est referre. Qui recedentes predicabant eius bonitatem, clementiam et humanitatem, stupebantque eum a morte pulchriorem apparere. Ex hac infausta ciuitate die 19 Iulii educitur: et  Castrum Gailloneum, die 8 Augusti ingreditur. Cuius animam iam celo frui, anteacta uita, expiata confessione peccata, deuotaque sacramentorum perceptio in ipso uite exitu, me credere faciunt. Si quid tamen residui est quod obsit, precor, bone Iesu, ut hoc sacratissime tue passionis meritum eluat. In serie archiepiscoporum Rothomagensium fuit, secundum Democharem, octogesimus primus, uel secundum alios octogesimus secundus: eamque sedem annis 41 tenuit. Ex eius liberalitate maior pars bibliothece non communis, sed celle nostre  prodiit: nec dubium quin in immensum creuisset, si non tam cito hunc nobis Atropos sustulisset. Hanc tamen, quasi in eius locum succedens, nec minori me dilectione prosequens, iamiam aliquot libris preter meritum auxisti. Cuius beneficii memor, non desino quotidie Deum omnium bonorum largitorem precari,  ut te donis temporalibus et spiritualibus abunde remuneret, uitamque tuam ad multos annos producat. Mei quoque apud eum  memor esto, cum in orationibus, tum in incruento altaris sacrificio: ut qui docuit me a iuuentute mea, et cuius 283 mirabilia in Ecclesia cum fratribus nostris quotidie pronuntio, usque in senectam, et senium non me derelinquat. uale. E monasterio nostro sancti Germani a Patris, ad muros Lutetie Parisiorum erecto, anno Christi 1601, die 15 mensis Septembris.


Cliens tuus obsequentissimus, IACOBUS DU BREUL.

17. Beticam a Wandalis dictam fuisse Wandaliciam, et nunc Andaluzia, Breulius cum multis asserit: sed alia est mihi aliisque opinio. Beticam ab antiquis Wandaliciam nuncupatam nunquam comperimus:  Andaluzie uocabulum inter Mauros, dum Hispanie dominarentur, primum audiri ceptum: quo illi nomine uniuersam Hispaniam, ac presertim prouincias que eorum ditioni parerent, appellabant, scilicet a uoce Arabica andalos, ut nonnulli coniiciunt, que rem occidentalem significat. Consecutis temporibus Andalusie uel Andaluzie nomen circa regiones Betice, in quibus Mauri diutius perstiterunt, quasi proprium hesit. Confer, si placet, Prolegomena mea in Dracontium, cap. 12, num. 116, et laudatos ibi scriptores, Nicolaum Antonium, et Florezium.

18. Seuerianum, Isidori parentem, fuisse Theodorici regis filium temere affirmat Breulius: neque Isidori matrem Theodoram uocatam constat, multoque minus Gothorum regum sanguine prognatam.  Recole ea que cap. 17 de Isidori parentibus disputaui. Episcopatum Carthaginensem Fulgentii commentitium censeri, cap. 3 monui. An Isidoro fuerit soror Theodora, siue Theodosia nomine, Leouigildi regis uxor, uehementer dubium esse cap. 17 dixi. Neque annus emortualis Leandri 603 esse potest ex momentis rationum cap. 20 allatis. Questio de pallio, quod Isidoro a Gregorio Magno missum dicitur, agitata est cap. 22. Cum Breulius Braulionem Cesaraugustanum episcopum prius dixerit, post neque ita multo per errorem Toletanum archiepiscopum nuncupauit: Braulionem enim intelligit, cum ex eo refert Isidorum librum contra hereticos scripsisse: nam apud Ildefonsum in Isidori elogio omnino nichil simile legitur, apud Braulionem uero: De heresibus  librum unum, in quo, maiorum secutus exempla, breuitate qua potuit, diffusa collegit. Neque tamen hinc arguas, Isidorum hereses potius hoc libro refellisse quam earum historiam enarrasse.

19. De anno quo Hispalense concilium II celebratum fuit, egi cap. 21, in quo concilio conuictus fuit Gregorius episcopus. 284 Breulius Cyrum quemdam episcopum nominat, errore, ut puto, typographico, pro Syrum quemdam episcopum: erat enim Gregorius natione Syrus, ut ex ipso Hispalensi concilio constat. Breulius denique fabulas narrat, quas iam pridem alii de Theodisclo Isidori successore finxerunt, a nobis cap. 22 refutatas.

 20. Post epistolam dedicatoriam, prenotationem librorum Isidori a Braulione editam, Sigeberti ac Ioannis Trithemii capita de Isidori elogio, et narrationem Redempti de Isidori obitu, Breulius quedam addit de anno obitus Isidori atque eius corporis translatione, que a nobis suis locis expensa sunt. Subiicit Breulius librorum indicem hoc titulo:



Index librorum S. Isidori Hispalensis episcopi, ex quibus eos qui nunc primum prodeunt in lucem notatus ad marginem astericus indicat.

    21. Originum, siue Etymologiarum libri uiginti.
    De Differentiis, siue Proprietate uerborum, liber primus.
    De Differentiis spiritalibus, liber secundus.
    Synonymorum, siue Soliloquiorum, libri duo.
    De Contemptu mundi libellus.
    Norma uiuendi.
    * Exhortatio penitendi, cum consolatione et misericordia Dei, ad animam futura iudicia formidantem.  Quam ex ms. Codice bibliothece S. Mauri Fossatensis, quondam regularis, u. cl. Nic. Faber transcribi curauit.
    * Lamentum penitentie, uersu ac duplici alphabeto editum. Ex eadem bibliotheca.
    * Oratio prolixa S. Isidori, ad flenda semper peccata, pro correctione uite. Ex eadem bibliotheca.
    * Oratio eiusdem breuis, contra insidias diaboli.
    Epistola ad Massanum  episcopum de lapsu et reparatione sacerdotis. Ex bibliotheca S. Germani a Pratis integra reddita: cum antea non nisi fragmenta quedam impressa exstarent.
    De Natura rerum, siue de Mundo, ad Sisebutum regem, liber.
    * Chronicon ab initio mundi, usque ad annum quintum Suinthilani regis Gothorum, per Garsiam Loaisam emendatum, et scholiis illustratum.
    Chronicon Gothorum, Historia Wandalorum Historia Sueuorum.
     Proemiorum liber in uetus et Nouum Testamentum.
    Commentaria in Genesim, in Exodum, in Leuiticum, in Numeros, in Deuteronomium, in Iosue, in librum Iudicum, in librum Ruth, in I, II, III, Iu Reg., in Esdram.
    285 De Antiocho rege, et Machabeorum martyrio consummato.
    Allegoriarum quarumdam sacre Scripture liber unus.
    De Scriptoribus ecclesiasticis, liber unus.
    De uita uel Obitu sanctorum qui Deo placuerunt.
    De Natiuitate Domini, Passione, Resurrectione, regno, atque iudicio, ad Florentiam sororem liber unus.
    Ad eamdem, de uocatione gentium.
    De Officiis Ecclesiasticis, libri duo. Ex C. M. S. sancti Germani a Pratis emendati.
    Epistola ad Ludifredum  Cordubensem  dubensem episcopum, de episcopi et ceterorum clericorum in Ecclesia officio. Huius epistole posterior pars, que desiderabatur, quamque Madritium Hispanie exemplar nobis tandem suppeditauit, habetur infra.
    Sententiarum, siue de summo Sono libri tres.
    * Epistole aliquot, preter eas que ante Etymologias et Synonyma habentur.
    * Regula monachorum.
    * De Conflictu uitiorum et uirtutum.
    * Expositio in Cantica canticorum.
    * S. Ildefonsi liber de uiris illustribus.
    * Liber de Differentiis, siue proprietate uerborum. Qui in editione Matritia anni 1599  repertus est.
    * Liber diui Isidori de uiris illustribus, qui certe libro S. Ildefonsi de eadem materia preponi debuit,  sed non tam cito nobis innotuit.
    * Note uirorum doctorum in quosdam libros D. Isidori, per Ioannem Grialium collecte et aucte.
    * Glossarium ex diuersis que nomine Isidori Hispalensis episcopi circumferuntur, collectum.
    Scripture sancte auctoritatum que in hoc opere sparsim citate et explicate sunt, index.
    Rerum et uerborum que in hoc opere continentur, index copiosissimus.


22. Breulius asteriscum iis operibus prefigit que in editione Bignei desiderabantur, quamuis iam in editione Grialii excusa apparuissent, ut Chronicon ab initio mundi, et ea omnia opera que post libros Sententiarum recensentur. uidetur enim Breulius iam fere ad umbilicum suam Editionem perduxisse, cum ad eius manus editio regia Matritensis peruenit. Ex quo accidit ut ea omnia que in editione Matritensi a se non obseruata reperit, etiam Grialii notas ad calcem reiecerit: cum interim contextus operum  editorum sine ulla Grialii emendatione permanserit, ac solum aliqua ex parte ope notarum iuuari possit.

23. In hac Breulii editione prefationes Matritensis editionis 286 omissas egre ferunt Colomesius et alii, ut notauit Fabricius in Bibl. med. eui. Iudicium doctissimi uiri Andree Burrielii de utraque hac editione, Grialiana et Breuliania, protuli cap. 36, prope finem. Alioquin editio Breuliana nitida etiam est, accurata et Bignei editione longe prestantior; Regia quoque Matritensi uberior, quamuis minus correcta. In utraque tamen editione Grialiana et Breuliana deest liber de Doctrina et Fide Ecclesiasticorum dogmatum, a Bigneo productus, qui Isidoro a multis tribuitur, et, quamuis re uera Isidori non sit, tamen  non minori iure atque alia opera, in appendicem dubiorum aut suppositorum coniici potest.

24. Repetita est editio Breuliana Operum S. Isidori Colonie 1617, typis non ita elegantibus; editio Parisiensis constat paginis 975, Coloniensis 631, preter indices. In Coloniensi post titulum a Breulio appositum additur: Editio postrema auctior, et correctior, Colonie Agrippine, sumptibus Antonii Hierat, anno 1617. Sed neque auctior, neque correctior est editione Breulii Parisina, cum non sit nisi repetita a typographo, ut dixi, nemine correctionem aliquam prioris editionis curante; ac solum ordo notarum Grialiane editionis mutatus fuit; et note in Sententiarum opus ex editione Taurinensi per singulos libros conspiciuntur. Additum quoque est initio elogium  Isidori ex libro Bellarmini de Scriptor. ecclesiast.



CAPUT XXXuIII. Editio recentior Matritensis Operum S. Isidori. Erudita prefatio, que huic editioni premittenda apparabatur, ex aduersariis clarissimi auctoris deprompta.

1. Bartholomeus Ulloa, bibliopola Matritensis nostris temporibus haud ignobilis, cum intellexisset nouam Operum S. Isidori editionem iam pridem desiderari, ad eam elegantibus formis adornandam strenue aggressus est. En titulum: Diui Isidori Hispalensis episcopi Opera Philippi II Catholici regis iussu et uetustis exemplaribus emendata, nunc denuo diligentissime correcta, atque aliquibus opusculis Appendicis loco aucta. Matriti, typis et expensis Bartholomei  Ulloa: apud monasterium Conceptionis Hieronymiane: anno Domini 1778. Duo magna uolumina in-fol.

287 2. Ordo editionis hic est. Omnia Isidori opera que a Grialio edita sunt, eodem ordine iisdemque omnino notis, nullisque aliis nouis recuduntur. Nec desunt epistola dedicatoria et prefatio Grialii ad lectorem, quam a Breulio pretermissam fuisse nonnulli egre ferebant, ut diximus. Adest noua Editoris prefatio in hoc exemplum:



In nouam sancti Isidori Hispalensis episcopi Operum editionem breuis Editoris prefatio.

3. Paucis te uolo, lector beneuole. Sanctissimi Patris atque clarissimi Hispaniarum doctoris Isidori Opera omnia, quotquot exstant, queque eruditorum  uirorum sententia genuinus eiusdem sunt fetus, tue ac publice omnium utilitati libens offero. Neque meam qualemcunque operam in hac editione adornanda cuiuis ingratam futuram puto. Id quod uel inde mihi satis persuasum habeo, quoniam per duo fere secula, ab anno scilicet 1617, nullus, quod sciam, recudenda curarit. Exigebat sane auctoris nobilissimi omnigena ac preclarissima doctrina ut, quemadmodum ab omnibus iure merito predicatur, ita omnium manibus diu noctuque tereretur. uerum id qui fieri potest, nisi exemplaria abundent? Ea propter ipsorum desiderium, quod doctoris toto orbe celebratissimi magnum nomen augebat, ad nouam quamdam eamque accuratissimam elaborandam editionem, eruditorum omnium, Hispanorum presertim, animos sollicitabat pertentabatque. Nec tamen propterea fuit, qui opera et industria sua publicis uotis satisfaceret. Hec autem omnia animaduertens ego, simulque uerens ne inde Hispanorum genti dedecoris aliquid accederet, hanc  editionem quanta potui diligentia ac studio et aggressus sum et perficere curaui.

4. Et quidem uehementer amabam non solum Isidori Opera iam olim excusa denuo optimis characteribus, aliisque ornamentis que ad typographum spectant, predita in medium, producere, uerum etiam, undique collatis ueteribus manuscriptis, emendatiora, auctiora illustrioraque publici iuris facere. Sed animi uim repressit tum rei magnitudo facultates meas superans, cum eiusdem mei conatus spes uel omnino iam expleta, uel non nisi egre nimis explenda. Nemo enim nescit quanta cura et diligentia, accedente Philippi II Hispaniarum principis augustissimi speciali mandato, uiri ex tota Hispania doctissimi, conquisitis hinc inde non per totam tantum Hispaniam, sed etiam per uniuersam fere Italiam antiquis Codicibus, singuli partes singulas ad trutinam reuocantes, omnia tandem sancti Isidori scripta que inueniri potuerunt et emendarunt, et selectis annotationibus illustrarunt. Hinc prodiit anno 1599  editio regio nomine insignita, quam Ioannes Grialius uir clarissimus, aliorum perfunctus laboribus, adiectis quoque suis, Philippo III iam tunc regnanti nuncupatam, 288 in uulgus emisit. Regiam hanc editionem optimam quidem, atque aliis etiam posterioribus anteponendam asserunt eruditi; non tamen numeris omnibus absolutam arbitrantur. Certandum adhuc, et nouo labore insudandum clamant, ut Isidorus, qua par est, gloria et decore procedat in publicum. At dicunt, non faciunt: Isidorus interim pene latet, atque in dies magis magisque desideratur.

5. Igitur quod per me licet, quodque a me et obseruantia in Isidorum, et publice utilitatis amor exigunt, id presto: eamdem ipsam uidelicet regiam editionem integram, illustriori forma digestam, elegantioribus characteribus, et nitida charta, id est, optimis typis , conspicuam iterum in medium profero. Neque tibi, lector beneuole, aliud a me exquirendum putes. At fortassis,  plura sunt, inquies, Isidori nomine inscripta opuscula que frustra in regia editione queras. Ex his nonnulla sparsim ab aliquibus fuere in lucem edita; reliqua adhuc in ecclesiarum archiuiis uel chartulariis delitescunt. Sunt plane, eademque tibi nunc exhibeo Appendicis loco. Qua in re coniecture mee effectu ipso comprobate luculentum habes testimonium. Reuera enim nec labori, nec sumptui peperci, ut omnia ea requirerem, que nouam editionem uberiorem locupletioremque redderent. Accepi itaque hinc inde apographa uaria, sancti Isidori nomine insignita. Sed ea a uiris doctis in trutinam reuocata, apocrypha inuenta fuere fere omnia. Edidi nichilominus et in studiosorum gratiam, et in eruditorum exercitationem. Itaque singulorum seriem, addita breui censura, contexam.

6. Primum obtinet locum Liber quartus Sententiarum, qui hactenus a nonnullis ob aliquorum Codicum, Isidori nomen preferentium, fidem, tanquam eiusdem sancti doctoris genuinum opus fuit habitus.  At iam ut spurium habendum dubitauit nemo, qui libros quinque Sententiarum a Taione Cesaraugustano episcopo collectos, atque a continuatore Hispanie Sacre tom. XXXI nouissime in lucem editos, attente legerit. Excerptus namque inde est quartus hic liber, ut cuique conferenti patebit. Atque ut id facili negotio perspici ualeat, singulis capitibus annotatur, quodnam ex quonam Taionis libro, et capite sit desumptum. Obseruantur preterea lectiones uarie, et alicubi non perpetue Sententiarum series alioquin sibi utrinque coherentes. Que omnia ad SS. Patrum Augustini et Gregorii opera, e quibus Taio libros compilauit suos, illustranda plurimum conducent.

7. Sequuntur Duo alia Sententiarum capitula: quorum primum ex diuo Gregorio super Ezechielem ad uerbum est depromptum; alterum ex Iuliani Pomerii De uita contemplatiua lib. III, capitibus 3, 4, 9 et 10. Inuenitur hocce opus inter sancti Prosperi Aquitanici  scripta, eidemque longo tempore a permultis scriptoribus fuit assertum. Nunc ab omnibus Pomerio uindicatur. uideantur hac de re Isidorus noster de uiris illustribus cap. 25, et cl. Ceillerius tom. Xu. Histoire Générale des Aut. ecclésiast. de Iuliano Pomerio disserens.

8. Tertio loco subnexui opusculum hoc titulo, Exhortatio humilitatis, quod sancto Martino Braccarensi episcopo ascribitur, editumque est 289 inter eiusdem Opera tom. Xu Hispanie Sacre a doctissimo Florezio.

9. Abiudicandus similiter est Isidoro nostro sermo qui sequitur, de Corpore et Sanguine Domini in Pascha; cum idem sit omnino cum homil. 7 sancti Cesarii Arelatensis, De Paschate. uid. Biblioth. PP. Tom. II, col. 277, edit. Paris. 1624.

10. Adduntur carmina quedam bibliothece sancti Isidori appensa, que tom. IX Hispan. Sacr. edita fuerunt hac inscriptione: Titulus Bibliothece a domno Isidoro editus; nec non fragmenta nonnulla,  quibus capita ibidem indigitata suppleantur.

11. Sexto loco edidi Expositionem Misse: que, etsi non indigna uideatur Isidori ingenio et eruditione, uel eo nomine ab ipso est ableganda, quod Isidori etate alius Misse ordo ritusque uigebat in Ecclesia Hispana ab eo qui ibidem exponitur, quique idem est omnino cum Romano hodierno.

12. Deinde subiunxi Lectiones nouem, in festo translationis sancti Isidori alias recitatas. Desumpte sunt ad uerbum ex actis translationis eiusdem tom. IX Hispan. Sacr. editis.

13. Postremo tandem loco supplendum curaui Caput 17 Questionum in Leuiticum ex Albornoziano Codice a D. Petro de Castro transcriptum: cuius apographum in bibliotheca Floreziana conuentus diui Philippi regalis Matritensis ordinis sancti Augustini asseruatur.

14. Lamentum penitentie duplici alphabeto editum, etc., cuius meminit u. cl. Nicolaus Antonius tom. I Biblioth. ueter., lib. u, cap. 4, p. 265, quodque  ab eodem ipso Nicolao acceptum ediderunt AA. Actor., sanctor., tom. I Aprilis ad diem 4; Editioni huic non addidi, quod sero, ea nempe fere in finem perducta, admonitus sum.

15. Liber autem De Ordine creaturarum a D. D'Acheri tom. I Spicilegii pag. 225 editus; et que abb. Constantinus Caietanus euulgauit opuscula sub Isidori nomine, cum a uiris doctis uel ut spuria, uel ut nimium suspecta traducantur, non talia uisa sunt que hic insererentur.

16. Habes igitur, candide lector, Isidori Opera, si non ea summa diligentia, quam non nisi homines doctissimi et eruditissimi prestare poterant, illustrata, ac natiuo nitori restituta; aliquanto tamen defecatiora amplioraque quam regia exhibuit editio. Ipsis itaque perfruere, ipsorum lectioni sedulo incumbe, meumque laborem, studium, conatum libenter amplectere. uale.

17. Affirmat Editor, ad editionem regiam Grialii  conquisitos fuisse Codices mss., non per totam tantum Hispaniam, sed etiam per uniuersam fere Italiam: quod tamen minus uerum puto, ut ex ipsa Grialii prefatione colligitur. Idem Grialius, ut in epistola dedicatoria profitetur, sperabat fore ut alii non nostri modo, sed externi etiam eruditione prestantes uiri in id certatim conspirarent, ut laboriosissima Hispani doctoris excerpta studio suo peruestigare porro pergerent, fortunasque nostras opibus ipsi suis constabilirent.

290 18. Doleo uicem optimi Editoris, qui nec labori nec sumptui pepercit, ut omnia ea requireret ornamenta que nouam editionem uberiorem locupletioremque redderet, neque tamen in uirum aliquem  doctum incidit, qui uotis eius faceret satis. Primum enim editionem ueterem Grialii ita representauit, ut nullo loco antiquam scripturam restituerit, nullam uariam lectionem ascripserit, nulla notatione Isidori sententiam illustrarit. In editionem Grialii non pauca irrepserunt menda: nullum correctum fuit in hac altera editione recentiori Matritensi: plura, nec leuia adiecta sunt.

19. Illud uero negligentie magne argumentum est, quod, cum Grialius in fine, ut fieri solet, errores quosdam typographicos corrigendos indicauerit, curator Matritensis noue editionis eosdem errores in contextu intactos reliquit, neque in fine aut hos aut alios errores emendandos proposuit. Quid ergo est, quod in fronte editionis et in prefatione asseritur,  Opera Isidori nunc denuo emendatissime correcta, et aliquanto defecatiora quam Regia exhibuit editio, in lucem prodire?

20. Deinde cum Editor sibi proposuerit nouam editionem ueteri Regia uberiorem locupletioremque reddere, cur Breulii editionem pre manibus non habuit, ex qua noua editio auctior posset euadere? Sero, inquit, admonitus sum de Lamento penitentie, quod Bollandiani ediderunt. Atqui hoc ipsum Lamentum, uti alia etiam que in noua editione Matritensi desiderantur, in Breuliana editione comparuerant. Et Lamentum quidem penitentie apud Breulium multo auctius exstat quam apud Bollandianos. Profertur in Appendice ex mss. Codicibus, tanquam ineditum, caput 47 de partibus terre libri de Natura  rerum. Ac reuera pretermissum hoc caput fuit a Grialio, nescio qua causa aut negligentia: reperitur enim non solum apud Breulium, sed etiam apud Bigneum, qui Grialium in editione Operum Isidori precessit: in multis etiam antiquissimis membranis, non tamen in omnibus ueteribus exemplaribus libri de Natura rerum.

21. Iudicium Editoris de nonnullis operibus Isidori nomine uulgatis, que uel spuria uel suspecta existimat, alio loco commodius expendam. Nunc indicem Operum que Appendix exhibet subiungam.



22. Appendix ad opera diui Isidori Hispalensis episcopi ex antiquis 291 Codicibus manuscriptis, qui in diuersis ecclesiarum Hispanie tabulariis ac bibliothecis reperiuntur, prout continetur in hoc tomo secundo, Matriti typis et expensis Bartholomei ab Ulloa, in uia Conceptionis: anno Domini 1778.


Liber quartus Sententiarum domini Isidori, contentus in hoc tomo secundo. Explicit liber tertius.


Incipiunt capitula libri quarti.

23. Cap. I. De Rectoribus, qualiter conuersationem habeant.---II. De Clericis, quales eos oporteat esse.---III. De inuidis et proteruis subditis.---Iu. De uita uel conuersatione monachorum.---u. De Humilitate uel opere monachorum.---uI. De Tepiditate uel otio Monachorum.---uII. De Adhibendis pro corporis necessitate subsidiis.---uIII. De Electis inter tumultus reproborum bene uiuentibus. ---IX. De Passione electorum et compassione proximorum.---X. De Discretione.---XI. De Penitentia.---XII. De Confessione peccatorum.---XIII. Quot sint genera somniorum.---XIu. De Nocturnis illusionibus.---Xu. De multimodis argumentationibus  Satane.---XuI. De multimodis uitiis. ---XuII. De nonnullis uitiis, que uirtutes se esse simulant.---XuIII. Quod ex uirtutibus uirtutes, et ex uitiis uitia oriantur.---XIX. De Cogitationibus noxiis et innoxiis.---XX. De Superbia et uana gloria.---XXI. De Auaritia.---XXII. De Iracundia.---XXIII. Qualiter ira deprimi debeat.---XXIu. De inuidia.---XXu. De supprimenda inuidia.---XXuI. De Malitia. ---XXuII. De Discordia.---XXuIII. De Odio.---XXIX. De Concupiscentia oculorum.---XXX. De gule concupiscentia.---XXXI. De Multiloquio.---XXXII. De Taciturnitate.---XXXIII. De peruersa Locutione.---XXXIu. De Luxuria.---XXXu. De Torpore animi.---XXXuI. De Pigritia.---XXXuII. De Murmuratione.---XXXuIII. De Mendacio.---XXXIX. Quibus modis peccatum perpetratur.---Item. De Octo principalibus uitiis, qualiter possessas mentes exhortentur.---XL. De patientia. ---XLI. De Humilitate.---XLII. De Mansuetudine.---XLIII. De Obedientia.---XLIu. De uerecundia.---XLu.  De Detractione.---XLuI. De Hospitalitate et Eleemosyna.---XLuII. De multimoda erogandi largitione.---XLuIII. De Spe et fortitudine electorum.---XLIX. De regni celestis desiderio. 292 L. De Bonorum concordia.---LI. De diuinis Iudiciis.---LII. De his qui iudicio Dei obdurantur.---LIII. De Reproborum prosperitate. ---LIu. Qualiter lapsi post ruinam surgere queant. ---Lu. De Appetitu laudis humane, uel fauoribus adulantium.---LuI. Qualiter sacra Scriptura maledicti promat sententiam.---LuII. Quid sit iubilum. ---LuIII. De Discretione Spiritus septiformis.---LIX. De uariis percussionibus mundi.---LX. De Iudaici populi circa mundi finem conuersione.---LXI. De Antichristi temporibus.---LXII. De Salute uel Languore corporis, uiteque presentis corruptione.---LXIII. De Aegritudine corporis.---LIu. De Breuitate uel miseria uite presentis.---LXu. De morte corporis.


 Finiuntur libri quatuor Sententiarum D. Isidori. Incipiunt capitula alia Sententiarum eiusdem.

    De Superbia, concupiscentia, inuidia, atque Iactantia.
    Incipit Exhortatio humilitatis.
    Sermo Isidori episcopi de Corpore et Sanguine Domini in Pascha.
    Incipit Titulus Bibliothece a domno Isidoro editus.
    Addenda in Lib. de Natura Rerum ad Sisebutum.
    De partibus Terre XLuII, ex Codice Ouetensi.
    Ex Codice Oxomensi: De Partibus Terre.
    Addenda in libro de Natura Rerum ex Codice Ouetensi supra memorato.
    Addenda ad mysticorum expositiones sacramentorum, seu Questiones in uetus Testamentum, et in Iudices.
    Expositio in Missa.
    In translatione S. Isidori episcopi et confessoris  lectiones.
    Questionum S. Isidori in Leuiticum cap. XuII.
    S. Isidori elogium in laudem Hispanie.
    uetustissimi uersus, qui olim in Bibliotheca S. Isidori Hispalensis episcopi legebantur.
    Incipit Titulus Bibliothece a domno Isidoro editus.


24. Titulus Bibliothece bis editur, ut uides: sed ex diuersis exemplaribus, que aliquantulum inter sese uariant. Ex codice Ouetensi in libro de Natura rerum additur ecloga, ut ibi dicitur, elegantissima: Tu forte in lucis: quod est carmen quoddam astrologicum, iam olim editum, ut infra explicabo. Isidori elogium in laudem Hispanie iam a Labbeo editum, Historie Gothorum prefationis loco premittendum est. Sequitur index rerum, qui idem omnino est atque in editione Grialii.

25. Quodnam meum sit de tota hac editione  iudicium tam in his que adsunt quam in his que desiderantur, non ita difficile 293 est perspicere. Neque obscurum est quid alii de eadem sentiant. Bayerius id not ad cap. 4 lib. u Bibl. uet. Hisp., Prodiit, inquit, nuper Matriti anno nimirum 1778 quinta Isidori Operum editio cum Grialiane 1599 notis integris, nouisque aliis HAUD QUIDEM CEDRO LINENDIS, duobus uoluminibus, fol., quibus adiungitur, quasi Isidori sit quartus Sententiarum liber, qui tamen maxima ex parte Taionem Cesaraugustanum auctorem habet . . . . aliaque bene multa e uariis, ut asseritur, antiquis Codicibus Regie presertim bibliothece Escurialensis, ABSQUE uANNO TAMEN ET CRIBRO.

26. Nouas notas fortasse uocat Bayerius eas que in Appendice exstant: nam in ceteris operibus solum excuse sunt editionis Grialiane note, ut dixi. Quod autem liber quartus Sententiarum adiungatur, quasi Isidori sit, falsum certe est, ut liquet, non solum  ex Editoris prefatione, sed etiam ex nota 1 ad ipsum librum, que ita habet: Hic liber est exceptus ad uerbum ex libris Sententiarum Taionis. uide tom. XXXI Hisp. sacr. Tum loca Taionis passim indicantur. Nihilominus Bayerius in not. ad num. 137 eiusdem libri 5 eamdem reprehensionem refricat: In noua editione Matritensi 1778 tertio Sententiarum libro subditur quartus eiusdem argumenti, ac tituli, quasi Isidori sit, cum maxima ex parte Taium, siue Taionem Cesaraugustanum, et Gregorium Magnum auctores habeat . . . . quod uel Editor, ubi se misere delusum sensit, palam professus est. Sed quo pacto hec coherent, quod Editor eo ipso temporis puncto, quo fatetur librum Isidori non esse, eum adiungat, quasi Isidori sit? Editor ergo eiusmodi librum Appendici  inseruit, quia multi putauerant librum esse Isidori, et quia, ut ipse Bayerius narrat, in Codice Escurialensi seculi XII circiter is quartus Sententiarum liber tribus Isidori de eodem argumento libris, continuato scriptionis filo, subiicitur, quamuis simul aduerterit reuera eum librum Isidori non esse. Etsi autem fortasse editor Matritensis, cum primum animum ad quartum sententiarum librum formis excudendum adiecit, ex Taione excerptum esse ignorauerit, tamen plane constat, ab ipso rei eiuscemodi minime ignaro edi ceptum. An autem nulla omnino sit ratio dubitandi de auctore, seu collectore earum sententiarum, ut certo is liber Isidoro sit abiudicandus, opportuniori loco infra disputabitur.

294 27. Ioseph Rodriguez de Castro in sua Hispana  Bibliotheca t. II, p. 333 seq., plura in hac editione desiderat, diligentiam correctoris, iudicium in operibus dubiis expendendis, eruditionem in mss. Exemplaribus recensendis. Leuiter, inquit, hac de re ago: etenim eiusmodi editio Operum S. Isidori his temporibus peracta cum homines nostros, tum exteros in maximam admirationem adducet, qui optime intelligunt quanta doctrine supellectile opus est, ut scripta tam preclari doctoris eo decore, quo oportet, publice luci ac typis committantur.

28. Habeo penes me exemplar epistole u. cl. D. Petri Emmanuelis Hernandez, prefecti bibliothece archiepiscopalis Toletane, ad archiepiscopum ipsum Toletanum, nunc cardinalem amplissimum, D. Franciscum  Lorenzana, die 15 Decembris anni 1782 date, qua de Conspectu editionis Zaccariane Operum S. Isidori sententiam suam aperit. Ingenue affirmat Ulle laborem in Isidoriana editione inutilem prorsus esse: Ulloa hechò a perder, quanto trabaio en su impresion del Santo. Addit tamen, ea opera que ab Ulloa in appendicem coniecta fuerunt, in noua que curetur editione non esse pretermittenda.

29. Habeo etiam litteras autographas eruditi Canonici Gaditani D. Iosephi Munoz et Raso ad Franciscum Antonium Zaccariam, die 13 Octobris anni 1778 Gadibus scriptas, quibus confirmat Ulloam in sua Isidoriana editione hominum doctorum opera qui eam illustrare potuissent, uti non curasse.

30. Erat sane uir in primis illustris et doctus qui  editioni decus et splendorem adiicere poterat, et in eam rem prefationem eruditissimam apparabat: sed in Aduersariis mansit, e quibus tamen in lucem ego eam proferam, ut tam insigni Isidori elogio Isidoriana nostra non careant.



Prefatio ad nouam S. Isidori editionem e Mss. schedis uiri doctissimi.

31. Post ueterum magnos exantlatos labores, aliquid noui posteris detegere, paucorum uirtutis est: antiquitatis dilacerata scrinia, uegetiora et puriora exhibere, admodum difficile, et retroacta obscura secula clariora reddere, non sine temeritatis et audacie nota id aggredi licebit.

32. A seculo septimo, quo floruit noster doctor egregius Isidorus, Hispalensis episcopus, ad hec usque tempora, tam nostratum, quam 295 exterorum ingenia inquirendis, comprobandis, elucidandis eius  operibus, magnopere insudarunt, autographa ab apocryphis secernendo, spuria opuscula a legitimis segregando, alia dubia sua in fide relinquendo, et spurcata, aucta, seu fedissime ascripta nostro S. doctori, penitus reiiciendo.

33. Huic instituto incubuerunt ex nostris Nicolaus Antonius in sua Hispana ueteri Bibliotheca, ubi singillatim enucleat cuncta opera que iure uel iniuria S. doctoris nomen preseferunt; necnon Ambrosius Morales, et alii eruditissimi uiri, qui iussu regis Philippi II Matriti typis anno 1599 ea ediderunt: R. P. Henricus Florezius tomo u et uI Sacre Hispanie; in quinto etenim tractatum S. Isidori de uiris illustribus, et in sexto Chronicon, et Historiam Wandalorum et Gothorum eiusdem S. doctoris prelo commisit. Notas Grotii et Labbei addidit; nec non summo studio correxit, et ordinem Chronologicum stabiliuit.

34. Exteri quoque non minus elaborarunt ut  S. Isidorum, quasi in suo solo natum, illustriorem redderent, magna auiditate eius scripta comparantes, et de gloria contendentes; Godefridus Henschenius, et Daniel Papebrochius die 4 Aprilis, S. Isidori opera lato calamo prosequuntur: Albertus Fabricius tomo Iu sue Bibliothece medie et infime Latinitatis, eamdem prouinciam dilucidandam suscepit.

35. Abbas Constantinus Caietanus edidit opuscula S. doctoris, que desiderabantur in anterioribus editionibus Parisiensibus, factis opera Bignei, et Iacobi du Breul, et in regia Matritensi; et licet prefatus abbas omnes sanctorum albo ascriptos sue Benedictine familie, ut filios annumeraret, ita ut cachinnos moueret legere, S. Franciscum Assisium monachum fuisse Benedictinum, et ideo cardinalis Cobellucius hesitauerit, an abbas Constantinus S. Petrum apostolum in monachum sue religionis transformauerit, tamen cordati uiri memoratam editionem non parui pendere.

 36. Cardinalis Bona, Mabillonius, Ceiller, Ioannes Daylle, Casimirus Oudinus et Guillermus Fentzelius, ut supposititias iudicant S. Isidori Hispalensis Epistolas, primam ad archidiaconum Redemptum; in ea namque agitur de controuersia inter ecclesiam Orientis et Occidentis, an Christus pane azymo siue fermentato usus fuerit in supreme nocte cene; quod dissidium excitatum non legitur nisi quatuor seculis transactis post Opera S. Isidori; aliam ad Claudium, et tertiam ad Egenium episcopum, in quibus refertur contentio inter Grecos et Latinos super processione Spiritus sancti, cum aliunde sit satis notum, hanc Grecorum ambiguitatem seculo septimo increuisse; et denique, quia in his duabus postremis epistolis, summi pontificis potestas eo colore depingitur, quo posset auctor seculi XIII eam ualidius exprimere.

37. Ioannes Morinus, Zegerus Bernardus Wanenespen, et Ceiller, ut spuriam reiiciunt epistolam S. Isidori ad Massonam episcopum Emeritensem,  licet Patres Antuerpienses et Florezius eam ut legitimam tueantur: sapientissimi uiri Morinus et Wanespen, suffulti auctoritate conciliorum et Patrum sex priorum Ecclesie seculorum et duobus testimoniis ipsiusmet S. Isidori libro II de Ecclesiasticis Officiis, cap. 5, et in epistola ad 296 Helladium, solidissimis rationibus ostendunt prefatam epistolam nullatenus ascribi posse S. Isidoro, nam in ea memoratur questio an clericus ordinis sacri qui in graue peccatum inciderit, possit secundum ueterem disciplinam admitti ad exercitium sui ordinis post peractam penitentiam; et auctor epistole intendit conciliare decisiones, utrique parti fauentes, sibimet persuadens in uarias abiisse uiros eius etatis sententias; cum aliunde menti S. Isidori et Patrum priorum seculorum, benignitas restitutionis omnino aduersetur, et in collectionibus antiquioribus non reperiatur canon indulgens delinquenti ad sui sacri ministerii redire functiones.

38. Eugenius episcopus, cui rescribere supponunt  S. Isidorum, iuxta clarissimum Ioannem Baptistam Perezium ualentinum, canonicum Toletanum, et postea episcopum Segobricensem, fuit secundus Eugenius Archiepiscopus Toletanus: e contra Henricus Florezius asserit esse Eugenium episcopum Egarensem, qui una cum S. Isidoro interfuit concilio Iu Toletano, ex quo non leuis oritur suspicio aduersus prefatam epistolam, in qua ab ecclesia asseritur receptum Symbolum sancti Athanasii nomine inscriptum, quod non reperies hoc titulo, nisi post tempora S. Isidori.

39. Inter opera sanctorum Ambrosii, Augustini et Leonis, annumeratur S. Ambrosio Tractatus de Conflictu uitiorum et uirtutum, et eodem modo indigitatur in indice bibliothece sancte Ecclesie primatis Toletane; sed cum S. Ambrosio, Augustino, aut Leoni immerito adiudicari statuant Mabillonius, Nicolaus Antonius, Fabricius et Ceiller, euertentes sententiam eorum, qui S. Isidoro Hispalensi postremo  ascripserunt, propendemus in fundamenta quibus creditur auctor, non S. Ambrosius Mediolanensis, sed alter Ambrosius Autpertus, monachus Benedictinus, scriptor seculi uIII.

40. Omnino nos latet expositio in Cantica canticorum sit necne fetus S. doctoris Hispalensis, neque eam denegari tanto doctori, uel tribui certo posse asserit Ceiller, et nos falcem mittere aliorum iudicio relinquimus.

41. Lucas Acherius, congregationis S. Mauri, suo in Spicilegio ueterum aliquot scriptorum, in lucem edidit seculo XuII librum S. Isidori de ordine creaturarum, et de eo Nicolaus Antonius ait redolere seculum S. Isidori; sed cum postremo capite quasdam dubietates congerat de statu animarum post mortem, et de igne purgatorii, que pietatem aut doctrinam S. doctoris euertere uidentur, nullatenus illorum sententie adheret qui nostri doctoris opus esse astruunt.

 42. Liceat in re tanti momenti, ut nostrum sensum promamus, aliquantulum immorari. Ordo seruatus in prefato libro de Ordine creaturarum, capitum diuisio, sermo concisus et prouerbiis refertus, calx sine arena, cementum absque speciositate forme, et perspicuitas sententie absque facundia, re uera omnia inter se collata, congruunt methodo a S. Isidoro in libro de Etymologiis, et precipue Sententiarum seruate, de quibus operibus nullus hucusque dubitauit; et licet hominem tam emuncte naris, ut Nicolaum Antonium, non bene redoleant dubietates 297 circa statum animarum post mortem, et purgatorium, tamen non demiror S. Isidorum obscurius hac in materia fuisse locutum.

43. Euoluentes ueterum Patrum libros, et eorum opiniones sedulo meditantes, non expauescent, dum perlegerint episcopum Alexandrie cum S. uictore papa de die Paschatis acrius disputasse: Iustinum, Ireneum et alios Patres eiusdem eui aliquantulum in opinionem Millenariorum prolapsos fuisse: Cyprianum  fortiter obnitentem S. Stephano pape de rebaptizandis hereticis, ita ut ex hisce nichil crederet Cyprianus, tanquam ex instrumentis mortuis et eiectis ab Ecclesia Dei, ad salutem spiritualem, ad nos posse uenire: et Hilarium Arelatensem obiurgatum, et in epistolis a S. Leone papa fama fuisse diminutum; hec et alia iis similia non toruis oculis aspicient, primo quia licet semper articuli fidei iidem fuerint, non tamen eodem tempore detecti; omnes enim in Symbolo apostolorum, sicut in spica grana tritici, continentur; sed non tam aperte et propatulo omnes patent, nisi quando post discussionem deteguntur.

44. Secundo: similes contentiones inter Patres et Ecclesie doctores non ex superbia, fastu aut auersa uoluntate, sed ex quadam sinceritate, addiscendi desiderio, et animi sententia in rebus que ad fidem non spectare sibimet persuadebant, oriebantur: et si lubet adiicere, SS. Patres singillatim, ut homines, potuisse in aliquo decipi, aut errare, audi Augustinum  in Retractationibus suis quedam uerba et opiniones retractare non dedignatum fuisse, ut nobis humilitatis uiam sterneret. Solus Deus est per essentiam sapiens, omnia scit, cuncta percallet, et in nullo fallere aut falli potest, nec hucusque misit in Ecclesiam suam S. doctorem qui in omnibus et super omnes esset perfecte illuminatus, sed tantummodo eos repleuit scientia congruenti operi ad quod destinauit. Tertullianum itaque et Iustinum nemo antecelluit in Apologia pro catholica religione, Origenem et Hieronymum in sensu et uersione ueteris et Noui Testamenti, Gregorium et Ambrosium in sensu morali, Augustinum in exponendis arcanis gratie et liberi hominis arbitrii, et in Hesperia nostra Isidorum in Etymologiis, sententiis, et artium uarietate capessenda.

45. Ut Dionysium Atheniensem Areopagitam de diuinis Nominibus, et de celesti Hierarchia, lector possit rimari, filo aureo Angelici doctoris S. Thome  indiget, ut sensum capiat et in barathrum non incidat. S. Augustinus, loquens de substantia angelorum et de anima hominis eiusque potentiis, caligine inuolutus legentibus apparet; ipsequemet S. doctor fatetur sensus sui imbecillitatem. Quid igitur obest nostro S. Isidoro, si capite 15 de futura uita, in libro de ordine creaturarum, non tam presse diserteque loquatur de anima rationali? Ego enim , bonis et catholicis lectoribus consentiens, inuidorum non curo queriolas , qui sine pennis in terra reptantes, uolatu ranarum nidos auium irrident! Adeat, qui uelit, S. Augustinum lib. u contra Iulianum cap. 3, et obscuriorem reperiet auctoritatem de traduce anime quoad peccatum originale his 298 uerbis: Quod autem horum sit uerum, libentius disco, quam dico, ne audeam docere quod nescio.

46. Circa medium prefati capituli astruit S. doctor Isidorus, Animam neque de Deo, neque de aliqua qualibet  subiacente creaturarum corporalium materia fieri Deum instituisse, quoniam non Dei partem, sed Dei creaturam credimus esse, neque aliquid habere corporale in sua natura, aut calorem de ignea, aut flatum ex erea, aut humorem ex aquatica, aut crassitudinem et soliditatem ex terrena, et quia his omnibus caret, incorpoream esse, et per ipsam incorporabilitatem et mutabilitatem, et liberi arbitrii potestatem, eamdem cum angelis habere substantiam, creandique originem dignosci.

47. Utrum autem singulis corporibus singillatim a Deo anima creetur, an tempore Adami, uel postea fuerit creatio, hanc questionem scientie refert Conditoris, in quibus uerbis non offendat piissimus lector, nam eadem profecto inueniet in S. Augustino et aliis doctoribus qui ante eum floruere. Tantummodo igitur colligitur S. Isidorum pedem fixisse, aut sententiam proferre non ualuisse, quia nec idioma theologicum de hac re adhuc constabat, et magna caligine inuolutum manebat, an unicuique corpori  Deus animam crearet.

48. Lucas Acherius monet fortasse legendum immutabilitatem in prefato loco S. Isidori, sed non egemus hac correctione, nam in presenti uite statu anima secundum potestatem liberi arbitrii est mutabilis ad bonum, uel ad malum temporaliter suis affectionibus, mutabilitate cogitationum, iusta damnatione primi hominis penas luens, ut ipsemet S. doctor luculentioribus uerbis exprimit l. I Sententiarum, c, 12 de Anima.

49. Aptius ad rem sit sequens auctoritas S. Augustini, epistola 157, ad Optatum: Quarum autem rerum atque causarum consideratione permoueor, ut in neutram assertionem meus inclinetur assensus, sed adhuc inter utramque disceptem; et lib. I de Origine anime, cap. 16, de traduce animarum ait: Ego nec defendo, nec refello. Expressius lib. X de Genesi, cap. 21, censura sua perstringens Tertulliani errorem, qui animas ex corpulentis seminibus originem trahere asseuerabat, inquit: Ego adhuc inter utrasque ambigo et  moueor, aliquando sic, aliquando autem sic.

50. Augustinus Tertullianum reprehendit, non quod traducem animarum poneret, sed quod non recte illum assereret, putans animam esse corpoream, atque adeo per semen corporeum generantis traduci, ut asserit sapientissimus cardinalis Henricus de Noris in uindiciis Augustinianis § III, quod fusius ostendemus in notis ad caput de futura uita S. Isidori de ordine creaturarum. In presentiarum sufficiat dicere S. Augustinum, Africanos Patres et alios quamplures Ecclesie Occidentalis, certissimos fuisse de incorporeitate, eternitate, spiritualitate et immortalitate anime, solumque dubium eorum exstitisse circa modum traducis anime: quidam etenim credebant animas hominum eodem tempore quo angelos, uel postea, fuisse creatas: alii animas ex Adam uenire, non ex corpore Adami, sed ex anima Adami traduci, quasi in potentia anime Adami alie anime hominum futurorum continerentur; sicut enim hodie asserimus 299 omnes  homines, quoad peccatum originale, esse in capite, uoluntate, et semine Adami, et ex eius materia nascentium corpora prouenire, sic quidam Patres Occidentales anmas nascentium ex traduce anime Adami descendere autumabant: modo quo hoc accideret ignorabant, et ob hoc insolubilem questionem uocauit S. Augustinus iisdem uerbis quibus S. Isidorus. Ne dubitandi locum relinquamus, claudimus argumentum expresso S. Isidori testimonio lib. II de Ecclesiasticis Officiis, c. 23, de Regula fidei, ubi post confessionem mysterii sanctissime Trinitatis, Incarnationis, et Articulorum fidei, addit sequentia uerba: Et quod anime sit incerta origo, et quod angelorum origo, et natura, uel anime non sit pars diuine substantie, sed Dei creatura ex nichilo condita, et in corpore esse euidenter ostenditur.

51. In capite de igne purgatorii asserit S. doctor Isidorus, non eo purgari grauiora crimina que maculant eos ,  sed illa que non multum nocent, quamuis minus edificent: Hec igitur minora peccata, seu uenialia, per ignem purgari posse non est denegandum, et eorum factorem, si maioribus culpis non grauetur, sic tamen quasi per ignem saluari putandum est. Querat alius, et cito succumbemus, uerba tam clariora in alio sancto Patre eiusdem etatis loquendo de igne purgatorii, precipue si postrema S. Isidori uerba perpendat: Sed de illo purgatorio igne hoc animaduertendum est, quod omni quem excogitare in presenti potest homo tormentorum modo et longior et acrior fit.

52. Aeneas Parisiensis collector sententiarum SS. Patrum tam Orientis quam Occidentis, aduersus Grecos, processionem Spiritus sancti a Patre et Filio pernegantes, locum S. Isidori de ordine creaturarum adducit , ex quo non leue potest formari iudicium diuulgationis huius tractatus nomine S. Isidori tempore quo floruit Aeneas, et eius testimonio fulcitur.

 53. Librum de uiris illustribus non respuimus, quia in cap. 5 et 14 fedata et conspurcata apparet memoria Osii episcopi Cordubensis; iam enim in prefatione ad Breuiarium Gothicum attulimus testimonium Athanasii ad defensandam posthumam famam Osii, nam origo fabelle contra Magni Osii honorem et postremum eius uite exitum, confarta et adinuenta fuit a Marcellino et Faustino, presbyteris Luciferianis, qui tale scelus aduersus Osium excogitarunt, ut firmiorem redderent suam prauam doctrinam de non communicando cum iis qui in fide defecissent, etiam postquam iudicio Ecclesie condignam egerunt penitentiam. Passim Luciferiani litteras suas et aliorum nomine suppositas spargebant, ut admonerent Hispanos, Gallos, Italos, et Afros Patres, de Magni Osii lapsu in postremo uite fine, de eius opibus et auaritia, de eius pusillanimitate et timore, ne imperatori displiceret: et cum mentis humane fragilitas et carnis concupiscentia iam diu sit cognita, magno Ecclesie planctu, sacris litteris edocentibus,  Salomonem corruptum et deprauatum fuisse circa ultimum uite sue curriculum, et nemo inficias eat, Tertullianum et Origenem a uia declinasse mirum non est, SS. Hilarium, et Isidorum 300 assensum prebuisse Osii lapsui, presertim cum tam in longeua huius etate, minacibus imperatoris litteris urgentibus, pertimescendum esset ne decrepitus senex ad infantiam reuersus decipi aut uerius cogi potuisset ab hereticis, ut forme Arianorum subdole subscriberet. Quid inde, etiam si accidisset? Diceremus, defectu perfecte deliberationis in tam decrepita etate, plene defectu libertatis et discussionis forme, ui metuque coactum Osium potuisse falli, sed nullatenus a uera et recta fide ex animi sententia declinasse.

54. Rursus conuertimur ad alia opera S. Isidori. In bibliotheca domus de Medicis asseruatur opus S. Isidori de Astris, quod forte idem erit cum eo quod in regia bibliotheca Escurialensi custoditur.

 55. Oratio Audi, Christe, tristem fletum, edita est a Papebrochio tom. I Aprilis, cui deficiunt fere quinquaginta stantie, seu strophe: constabat etenim centum et decem, sed earum diuisio forte auxit numerum: hoc opus non dedecet S. Isidorum, nam licet non omnia plene correxerit, tamen opuscula impolita incomptaque eius discipuli posteris seruarunt.

56. In discernendis prefatis libris, alios uiros doctissimos iudices habemus, sed nullatenus nobis materiam subministrant ad uindicandum chirographum libri quarti Sententiarum, qui hucusque in lucem non fuit editus. Asseruatur in regia bibliotheca Escurialensi tam nitide, luculenter, et Gothicis characteribus exaratus, ut de eo ambigendi locus non relinquatur. Dignitas materie quam pertractat non solum equat, sed exsuperat tres priores libros Sententiarum, seu de Summo Bono. Sententie, seu prouerbia ibi passim reperiuntur fecundissima, et ex Moralibus Pastoralique S. Gregorii Magni excerpta,  quod congruens est testimonio S. Braulionis asserentis tres libros Sententiarum floribus decorasse S. Isidorum ex libris moralibus Gregorii pape delibatis.

57. Nouum non est apud auctores de hac re pertractantes dubium excitare, an S. Isidorus libro uno complexus fuerit totum opus Sententiarum, quod appellatum est de Summo Bono ab initio primi capitis sic incipientis: Summum bonum Deus est: sed hec opinio aperte contrariatur auctoritati S. Braulionis, tres libros Sententiarum numerantis, et simul asserentis, ipsummet partitum fuisse Etymologiarum Codicem S. Isidori in uiginti libros, quia a sancto doctore prodierat nimia magnitudine imperfectus, distinctus titulis, non libris. Quomodo ergo nos huiusce difficultatis uincula dissoluemus, ut libro quarto de Summo Bono fides adhibeatur?

58. Quidam ab alio doctore additum fuisse librum quartum suspicabuntur. Alii laciniam Pastoralis seu Moralium S. Gregorii Magni credent, et nos in hac  ancipiti uia constituti, iudicium proferre non audemus circa auctoris progeniem; satius sit dicere librum quartum per plures annos latuisse, perspicacissimorumque uirorum oculos effugisse, ut neque in regia editione Matritensi, neque Parisiensibus proderetur autographum; et si uerum non sit exemplar operis S. Isidori, laudo artificium anctoris, magis assimilantis filium suo patri, quam ipsum patrem sibimetipsi: discretio uerborum, perspicuus Sententiarum sensus, stylus redolens seculum septimum, omnia non abortiuus S. Isidori fetus, sed 301 naturalis uidentur. Alii igitur uideant, iudices se constituant, nosque eorum iudicio libenter subiiciemur.

59. Chirographum ex quo transcriptus est liber quartus Sententiarum, specimen et seculi XII antiquitatem redolet: ob hoc admiratione rapimur, dum perpendimus nec in S. Braulionis manus, neque in Sigeberti Gemblacensis, nec Ioannis Trithemii, loquentis de opusculis S. Isidori, neque in aliorum notitiam tale libri quarti manuscriptum peruenisse,  cum magna diligentia et iussu regis Codices fuissent per uniuersam Hispaniam, Italiam et Galliam conquisiti.

60. Ut maior fides huic editioni exhibeatur, ad calcem huius prefationis apponemus indicem librorum S. Isidori qui typis excusi fuerunt Parisiis apud Sebastianum Niuellium anno 1601, studio, opera et laboribus F. Iacobi du Breul, monachi S. Germani a Pratis, et aliorum clarissimorum uirorum, et collata hac ampliori editione cum prefata du Breul, adnotantur libri S. Isidori hucusque inediti, scilicet: Liber quartus Sententiarum, Expositio Misse, que forte idem est tractatus quem Ioannes Trithemius de Scriptoribus ecclesiasticis denominat de Officio Misse: Liber unus de Astris, qui forte idem est ac qui inscribitur a Trithemio de Astronomia: Sermo de Corpore et sanguine Domini, quem etiam tractatum commemorat Trithemius inter Opera S. Isidori, sicque legentibus patet aditus, ut cuncta eius opera siue  certa siue dubia possint perscrutari, et editiones exterorum emendicare non cogantur.

61. De expositionis Misse tractatu non solum iudicis, uerum nec arbitri partes suscipere audemus, usquequo clariora argumenta una ex parte appareant: Trithemius etenim mentionem facit libri unius S. Isidori de Officio Misse, sed cum superscriptio non conueniat, licet aliquantulum discrepent uerba expositionis et Officii, iam in dubietatem mentem inducit: aliunde maior militat aduersus prefatum tractatum difficultas, quia in eo exponitur Missa iisdem orationibus, et eodem prorsus modo quo hodie celebratur post correctionem Missalis factam a S. Pio u et Clemente uIII, cum exploratum sit, et ex Missali Romano antiquo perspicuum fiat, in plurimis, licet non essentialibus, differre Romanam ueterem liturgiam a correcta.

62. Cum igitur nec Gregorii Magni temporibus talis ordo precum fuerit obseruatus, nec S. Isidorus  alium peragende Misse ritum agnouerit, nisi quem idemmet exponit cap. 15 lib. I de Officiis Ecclesiasticis, ut legentibus patebit, et fusius in nostra Dissertatione ad Breuiarium Gothicum declaratur, non est uerosimile S. Isidorum fuisse eius auctorem, etsi ultro fateamur Gregorium Magnum illi Misse ordinem transmisisse.

63. Cistercienses, Carthusiani, Dominicani et Carmelitani Calceati proprio ritu et Missali ante correctionem utuntur, et omnibus sacrum audientibus uidetur alius ordo precum et ceremoniarum, cum tamen non sit ritus Gothicus, nec Orientalis Ecclesie, sed tantum uetus Romanus post seculum quo uixit S. Gregorius Magnus usitatus.

64. Cardinales et presules Toletani, F. Franciscus Ximenius de Cisneros, 302 et Ioannes Martinez Siliceus in lucem ediderunt Missale mixtum Toletanum, idemque iterum cudere mandauit cardinalis Ioannes Tauera, et non solum in rubricis Missalis, sed in ordine precum quamplurimum differt a Missali  Romano post correctionem S. Pii u, in cuius comprobationem compertum est Philippum II, Hispaniarum regem, S. Pio u preces fudisse, ut sustineret laudabiles consuetudines S. Ecclesie Toletane, eius cantum et rubricas, ut uidere est in bulla Missali S. Pii u prefixa; et licet memoratus summus pontifex Missale eius in toto orbe obseruari mandauit, tamen quoad consuetudines laudabiles et cantum, regi Catholico benigne indulsit.

65. Missale mixtum Toletanum erat reuera Romanum antiquum, quod in Ecclesia Toletana fuit introductum temporibus regis Alphonsi uI, cuius auspiciis summus pontifex ritum Romanum ad uniuersam Hispaniam extendit, et ritus Gothicus seu Mozarabicus, cancellis quarumdam parochiarum ciuitatis Toletane, et sacello S. Ecclesie, fuit circumscriptus: statim ac Pius u misit Philippo II Missale correctum, in desuetudinem abiit Missale mixtum, ita appellatum cum ob mixtionem ritus Romani et Gothici, tum  ob rubricas intertextas ritu Romano ueteri et correcto.

66. Missale Ambrosianum, prelo cusum anno 1522, quamplurimum congruit Missali mixto quo Ecclesia Toletana utebatur ante S. concilium Tridentinum; et tamen prefatum Missale Ambrosianum, secundum morem S. Ambrosii, ut in fronte asseritur, non solum ante correctionem S. Pii u, sed etiam ante ordinationem liturgie factam a S. Gregorio Magno, fuit a S. doctore Ambrosio ordinatum, quin possit denominari ritus Ambrosianus Gothicus, sed uetustissimus Romanus.

67. Propinamus tibi, iucundissime lector, quidquid optimum inuenire potuimus; adauge, si uales, et ditesce dissertationibus tuis opera nostri doctoris. Nobis tam periculosum est passim de omnibus ambigere quam de nullo dubitare. Proxime post obitum ipsius S. doctoris, siue Theodiscus eius successor, in quo non immoramur, siue alii, honori S. Isidori maxime infensi, obtenebrare et fere exstinguere  intenderunt clarissimum nostre Hispanie lumen Isidorum: alii, precipue monachi, eius Codices recondentes, solertissima cura transcribere optabant: sed non omnium par erat in transcribendo diligentia, propterea plurima menda in chirographa irrepsere: alii, ut suum tenuem laborem decorarent, siue clerici, siue monachi, fedissimo stellionatus et uulpino crimine se maculantes, sub nomine S. Isidori suas ineptias effutientes, posteris constuprata opera uirginea et purissima S. Isidori reliquere, ut opus suum tanto auctore extollerent, non agnoscentes nec lupos ouinis pellibus debere contegi, nec asinina deliramenta diutius posse sub pietatis specie contineri.

68. Isidorus igitur non eget nostro testimonio, simplici tantum gaudet S. Braulionis amicissimi sui, et S. Ildefonsi discipuli sui, auctoritate, et relatione obitus facta a Redempto, clerico suo, qui eum e uita ad Deum in pace iucundissima emigrare conspexit.  Cuncta testimonia proferemus, ut tibi, carissime lector, iucundum exhibeamus officium.

69. Isidorus, ait S. Braulius, uir egregius, Hispalensis Ecclesie episcopus, 303 Leandri episcopi successor et germanus, floruit a tempore Mauritii imperatoris et Recaredi regis . . . uir in omni locutionis genere formatus, incomparabili eloquentia clarus . . . et quantus sapientia fuerit, ex eius diuersis studiis et elaboratis opusculis perfacile prudens lector intelligere poterit . . . obiit temporibus Heraclii imperatoris et Christianissimi Chintillani regis, sana doctrina prestantior cunctis, et copiosior operibus caritatis. S. Ildephonsus asserit opera eximia et non parua scripsisse.

70. Ioannes Trithemius S. Isidorum uocat uirum in diuinis Scripturis et secularibus litteris nulli suo tempore secundum, ingenio subtilem, sensu clarum, eloquio compositum, carmine excellentem et prosa, et non minus sanctitate quam doctrina insignem effulsisse.

71. Redemptus clericus, qui morti adfuit S. Isidori,  examussim refert S. doctoris in ecclesia S. uincentii ante obitum ad Deum orationem, ad cepiscopos, clerum et populum allocutionem, cilicio indutum et cinere conspersum, iuxta ueteris discipline normam, expandisse manus ad celum, completisque omnibus, post diem confessionis uel penitentie quartum, pastoralem iugem curam et finem suum in pace consummasse pridie Nonas Aprilis, era 679, anno Domini 686.

72. Imbuere, disertissime lector, Isidori sententiis, operi uerenda patrum, si adulterini filii ea detexerunt; ne lumine aut perspiciculo obtuso solis maculas aut lune defectus perscruteris, sed morem gerere maioribus disce, et uicissitudini rerum, calamo, prelo, tot calamitatibus, cladibus, uastationibus, predis, bellis, et barbarorum incursibus mala addicito, si uis mari secundo hoc seculum transmeare.



CAPUT XXXIX. Conatus quorumdam ad nouam Operum Isidori editionem perficiendam. Casimiri Oudini iudicium de methodo qua ea perfici deberet.


1. Cum plerique docti uiri iam dudum nouam operum editionem expeterent, eius perficiende consilium non pauci inierunt, ut Iacobus Hommey, Andreas Burriel, Franciscus Perez Bayer, Franciscus Antonius Zaccaria, De Burrieio ac de Zaccaria seorsum mox dicam. Iacobum Hommey, morte interceptum, ea que de Isidori scriptis excudendis cogitauerat exsequi non potuisse, testis est laudatus Zaccaria in conspectu parate sue edionis Isidoriane, et refert etiam Fabricius in Bibl. medii eui uerbo Isidorus.

304 2. Bayerii conatus ad Isidori editionem adornandam leuiores fuisse uidentur; qui fortasse neque omnia edere Isidori opera cogitabat. Bandinius  tom. I Cod. latin. bibl. Medic. Laurent. Florent., plut. 19, Cod. 31, cum mysticorum expositiones sacramentorum, seu questiones Isidori in uetus Testamentum recensuisset, hanc subdidit notam: Nostrum hunc Codicem anno 1756 iussit sibi conferri Cl. P. Zacarias S. I. cum Hispana editione. In bibliotheca uero Toletana Codex asseruatur membranaceus in quadrata forma remotissime antiquitatis, seculo nimirum uIII uel ineunte IX exaratus, quem prelaudatum Zacariam consuluisse oportebat, ut mihi tunc temporis affirmauit Barcinonensis canonicus Bayerus Perezius, qui Codicem illum diligentissime contulerat iussu Ferdinandi uI Hispaniarum regis, dum illum edere meditaretur. Hoc ipsum ex Bayerio  audiuit Andreas Petrus Iulianellius, bibliothece Laurentiane pro regio bibliothecario uices gerens, ut testatur ipse uerbis c. 43 referendis, cum de eo Codice Florentino sermonem instituam.

3. Miror tamen a Bayerio laborem istum suum in not. ad Biblioth. uet. Hisp. fuisse silentio pretermissum. Commemorat ille quidem in not. ad num. 102 lib. u cap. 4, se ad annum 1752 Codicem Etymologiarum Toletanum seculi IX aut ineuntis X, aliumque item antiquum contulisse cum Grialii edito: ex quo labore, inquit, non penitenda mihi uariantium lectionum succreuit seges. At cum in not. ad num. 139 de mss. Codicibus Questionum in uetus Testamentum sermonem instituit, quinos Codices Escurialenses indicat, de Toletanis uero ne uerbum quidem  ullum facit. Imo neque Andreas Burrielius, qui mss. exemplaria Toletana Isidori diligentissime inuestigarat et consuluerat, Codicem ullum refert, quo Questiones in uetus Testamentum contineantur, ut ex eius epistola mox proferenda manifestum fiet. uarias autem lectiones ex ueteri Gothico Toletano Etymologiarum libro a Bayerio collectas fuisse, Rodriguezius de Castro tom. II Bibl. Hisp., pag. 312, in not. confirmat.

4. Quoniam uero multo ante Casimirus Oudinus de Script. ecclesiat. tom. I, col. 1583, peculiarem dissertationem edidit de Scriptis S. Isidori Hispalensis, in qua ordinem exhibuit quem in operum Isidori editione seruari ipse cuperet, quale fuerit docti huius heterodoxi uel apostate potius iudicium uideamus.



305 Ordo Operum S. Isidori Hispalensis episcopi.


    5. Originum, siue Etymologiarum libri uiginti.
    Differentiarum, seu de proprietate sermonis libri tres ordine predicto. 
    De Natura rerum, siue de mundo ad Sisebutum regem.
    Liber Proemiorum de libris ueteris et Noui Testamenti.
    Liber Allegoriarum sacre Scripture de nominibus ueteris et Noui Testamenti.
    Commentarii breues in libros historicos ueteris Testamenti, Genesim, etc.
    Sententiarum, siue de summo Bono, libri tres.
    Libri duo contra nequitiam Iudeorum.
    Libri duo de officiis diuinis seu ecclesiasticis.
    Epistola ad Ludifredum Cordubensem episcopum  de iisdem officiis.
    Synonymorum, siue Soliloquiorum libri duo ad Braulionem archidiaconum.
    Regula monachorum capitibus 24 distincta pro patrie usu.
    De uita et morte sanctorum qui Deo placuerunt, siue de ortu et obitu Patrum.
    Liber de Scriptoribus ecclesiasticis cum Supplemento S. Ildefonsi Toletani archiepiscopi.
    Chronicon ab initio mundi usque ad annum quintum Suintillani regis Gothorum, Christi Domini 626.
    Historia Gothorum, Sueuorum et uandalorum; ex editione tamen Labbeana, quam designauimus.
    Pauce admodum et breues quedam epistole.

Appendix incertorum.
    6. Exhortatio penitendi cum consolatione et misericordia Dei, ad animam futura iudicia formidantem.
     Lamentum penitentie pro indulgentia peccatorum, duplici alphabeto digestum, et trochaicis uersibus.
    Oratio prolixa ad flenda semper peccata ad correctionem uite.
    Oratio breuis contra insidias diaboli.
    Liber de ordine creaturarum.
    Commentarius in Canticum canticorum.

Appendix suppositorum.
    7. De conflictu uitiorum et uirtutum, qui Ambrosii Autperti est.---Epistole:---ad Massonem de lapsu sacerdotis et restitutione post lapsum.---Ad Claudium ducem.---Ad Redemptum archidiaconum.---Ad Eugenium Toletanum episcopum.


8. Hic est ordo quem Oudinus in proxima omnium Isidori Operum editione seruari cupiebat: qui sane in multis cum eo conuenit quem mihi prescripsi.



306 CAPUT XL. De noua editione Operum S. Isidori adornanda Andree Burrielii consilia et erudita epistola. Alia u. C. Petri de Castro epistola ad Franc. Antonium Zaccariam.


1. Franciscus Rabagus Soc. Iesu, uir egregie doctus, ut scripta eius testantur, doctrine uero inter Hispanos augende studiosissimus, dum confessarii munus apud Ferdinandum uI Catholicum regem exercuit, cum multa alia litterature Hispane utilissima regis auctoritate peragi curauit, tum illud in primis quod peritissimi homines uetera insigniorum ecclesiarum cathedralium tabularia diligenter inuestigare iussi sunt, ut antiquissima queque monumenta, quibus religio aut historia illustrari posset, e tenebris in lucem uindicarentur. Andreas Burriel ex eadem societate, auidissimus et solertissimus antiquitatis  cultor, ad ecclesie Toletane omnium Hispaniensium celeberrime tabularium excutiendum destinatus fuit: cui socius additus est Franciscus Perez Bayer, non obscurum in orbe litterario nomen.

2. Meminit huius rei ipse Bayerius in not. ad Bibl. uet. Hisp. lib. III, cap. 3, n. 69, ubi de Codice ms. Dracontii sic refert: Contulit, et uariantes lectiones annotauit Cl. amicus, et in colligendis e chartophylacio et bibliotheca illustrissimi Canonicorum Toletanorum collegii, que in patriam historiam conferre possent, monumentis, collega olim meus Andreas Marcus Burriel, Soc. Iesu presbyter, magno rei litterarie damno ante annos aliquot prematura morte abreptus: quas cum plurimis eiusdem stupendi plane laboris atque industrie fetibus in regiam bibliothecam Matritensem  postea delatas autographasque ad manum habeo.

3. Igitur Burrielius, cum studiorum suorum rationem Rabago redderet, de S. Isidoro loquitur litteris Hispanice scriptis Toleti 22 Decembris anni 1752, quarum sententiam Latine reddo.



Excerptum ex Burrielii epistola ad P. Rabagum.

4. »Quoniam S. Isidorus Hispanie nostre doctor est celeberrimus, et eius Opera in duabus editionibus, Breuliana et regia Matritensi, sine extrema manu et politiori cultu, que tempora nostra 307 flagitant, excusa fuerunt, quedam eius opera cum mss. Codicibus qui hic asseruantur collata sunt, presertim Etymologiarum libri cum duobus Gothicis exemplaribus, quorum alterum fortasse ante Maurorum in  Hispaniam irruptionem exaratum est; neutrum autem ab Isidori editoribus Matritensibus obseruatum fuit.

5. »Exstant in hac bibliotheca Biblia editionis uulgate uolumine satis crasso, et tribus columnis exarato: que Mariana in epist. dedicat. Comment. Noui Testamenti, et in epist. dedic. ad card. Bellarminum Comment. ueteris Testamenti, antequam Mauri Hispanias inuasissent, hoc est ante mille annos scripta fuisse censuit. Inestimabilis hic Codex a S. Isidoro, ut patet, ad usum ecclesiarum Hispanie ordinatus fuit. Singulos libros preter Hieronymi prologum alius S. Isidori precedit, et singulos prophetas elogium historicum, quod in libro eiusdem S. Isidori, de Ortu et interitu Patrum, reperitur.  Peruulgata controuersia est, sitne Isidori eiusmodi opus. Equidem, sexcentis coniecturis permotus, opinor S. doctorem ea prophetarum elogia perscripsisse, ut in Bibliis ea singulis prophetis prefigeret; quod itidem de prologis existimo. Ut igitur prologi simul uniti opusculum separatum Proemiorum conficiunt, ita etiam prophetarum elogia. Alia elogia SS. uirginis et apostolorum, ex quibus altera pars opusculi, de Ortu et interitu Patrum, constat, fortasse alium ab Isidoro auctorem habent. In eodem Codice Euangeliis decem canones Eusebii Cesariensis pro euangelistarum concordia premittuntur: quorum harmoniam Isidorus in Etymologiarum libris exponit. Ante Pauli epistolas canones Priscilliani heretici a Peregrino episcopo correcti reperiuntur:  quos ab aliis commemoratos non noui: itaque eos descripsi.«

6. De canonibus Priscilliani, quos Burrielius commemorat, uideri potest Fabricius in Biblioth. medii eui, et Zaccaria tom. u Hist. litter. Ital. cap. 9, num. 4, qui se ignorare fatetur quisnam fuerit Peregrinus ille episcopus qui canones Priscilliani correxit. Ac fortasse pseudonymus auctor est, qui, cum suum nomen occultari uellet, Peregrini nomen assumpsit, quod simili de causa alios usurpasse constat. Burrielius in litteris ad D. Petrum de Castro die III Ian. 1754 mox afferendis, adhuc putabat Priscilliani hos canones typis non fuisse exscriptos: sed eos iam ab anno 1752 in Bibliotheca Pistoriensi Zaccaria uulgauerat, ubi animaduertit eosdem Priscillianeos 308 canones a Peregrino correctos exstare  in Bibliotheca uaticana cod. 5729, 217; fortasse intelligit paginam 217 Codicis. In laudatis Bibliis Gothicis ecclesie Toletane deerat primus prologus, omnibus sacris libris communis, quem ex celeberrimo alio Codice collegii maioris complutensis Burrielius describi curauit.

7. Post litteras ad Rabagum datas, biennio exacto, Burrielius Zaccarie nomine, qui editionem Operum S. Isidori meditabatur, de mss. Isidori exemplaribus que Toleti asseruarentur, consultus fuit. E regio Hispanorum maiori collegio Bononiensi, quod S. Clementis nuncupatur, Matritum uenerat uir clarus Petrus de Castro eiusdem collegii alumnus, nunc Hispalensis ecclesie Canonicus, cuius exstat erudita  Epistola ad monachos Benedictinos congregationis Parisensis S. Mauri super quibusdam parum consonis, pretermissis, atque improbabilibus in uita S. Gregorii Magni, ab ipsis adornata, et in tomo Iu Operum in lucem edita, repertis Matriti et Bononie 1754. Huic ergo Zaccaria litteras dedit, ut mss. Codices Toletanos Isidori aut ipse conferret, aut ab alio conferri curaret. Petrus ad Burrielium negotium detulit. Habeo penes me Burrielii quatuor familiaria ad Petrum epistolia, data anno 1754, die 3, die 6 et die 13 Decembris, et anno 1755, die 3 Ianuarii.

8. Harum breuium epistolarum hoc unum est argumentum, ut de ratione qua Zaccarie responderi posset disseratur. Burrielius premittit, sibi in animo esse editionem Isidori meliori methodo digestam  quam Regia Matritensis esset, e mss. Codicibus Hispanis adornare: addit facile se Zaccarie suas omnes in Isidorum lucubrationes concessurum, si bona cum uenia eorum e quorum penderet nutu id fieri posset: ceterum breuem Codicum mss. descriptionem, si nichil aliud Zaccaria flagitet, in sua esse potestate, ut cum Zaccaria communicet. uoluisset Burrielius editionem, collatis auxiliis et consiliis siue in Italia, siue in Hispania peragi: sed fortune, que tunc in curia Hispana sibi prospera erat, non satis fidebat: atque euentus ipse prudentes hominis timores confirmauit. Agnoscebat etiam difficultates que in Hispania ad eiusmodi operum absolutionem interdum occurrunt. uereor, inquit, ne forte editioni extra Hispaniam impedimentum aliquod apponatur,  et in Hispania interim nichil perficiatur. Denique 309 longiorem epistolam exarauit, que ad Zaccariam mitti posset. Ea edita iam est a Iosepho Rodriguez de Castro in Bibliotheca Hispana uerbo Isidorus: sed quod ille loco fortasse alieno fecit, nos loco maxime opportuno pretermittere non decet, presertim cum digna sit que cum exteris communicetur. Eam igitur ex Hispanico autographo exemplari sic Latinam faciebam.



D. Petro de Castro, amico carissimo, Andreas Burriel S. D.

9. Litteras tuas simul cum iis quas P. Franciscus Antonius Zaccaria die 8 Nouembris Bononie ad te dedit, libentissime legi. Forte fortuna hoc ipso tempore Patres Panigai et Bramieri e prouincia ueneta societatis Iesu, qui Ulyssipone ad istam regiam  curiam se conferunt, hac iter fecerunt: qui cum Toleti quinque diebus ad huius urbis antiquitates, et rariora queque monumenta obseruanda commorati sint, idoneum tempus nactus sum, ut cum eis de P. Zaccaria, quem optime norunt, longum sermonem instituerem: atque adeo ut prudentiam ducis Mutinensis, qui in prefectura sue bibliothece eum clarissimo uiro Muratorio subrogauit, uno ore predicaremus; ac preterea inter nos conferremus, qua potissimum ratione tuis pro eodem Zaccaria postulatis a me responderi oporteat.

10. Ac primum gratias tibi ex corde ago quod docti istius Iesuite lucubrationes et plausus tam sincera et propensa uoluntate promouere satagis: communi etiam totius nostre gentis uoce uellem uti posse, ut eidem Zaccarie clarissima memoris gratique animi argumenta exhiberem, quod suarum cognitionum doctrineque copiam ad doctoris nostri S. Isidori scripta illustranda effundere decreuerit.

 11. Deinde persuasum habeo nouam Operum sancti huius doctoris Hispani editionem summopere necessariam esse, ac multa commoda allaturam. Necessaria nempe est, quando quidem due ille editiones, eodem fere tempore peracte, Matritensis et Parisina, Grialiana et Breuliana, ualde imperfecte sunt, ut liquet cum ex ipsis, tum ex iudicio quod de eis Nic. Antonius tulit. Maxime etiam eadem noua editio necessaria est, quod ad ecclesiasticas profanasque Hispanie antiquitates illustrandas scripta Isidori quaquauersum splendidissimum lumen effundunt, ut quodlibet eruditionis genus facile comprehendatur.

12. Profecto Hispanum genus catholice religioni ac traditioni incomparabile monumentum erigere potest, si eo splendore et cultu, quem etas nostra exigit, fundamenta et columnas sue fidei ac monarchie in publicam lucem proferat, et seriem deinde ecclesiasticorum seculariumque monumentorum ad nostra usque tempora continenter producat. De  Bibliis Gothicis loquor, de canonum Gothica collectione, de Martyrologiis, et martyrum confessorumque actis sinceris, et que ad Gothorum imperium pertinent, de SS. Patrum Hispaniensium Gothicorum temporum, 310 siue antiquiorum operibus, denique de chronicis, siue de ueteribus historicis secularibus et ecclesiasticis. His fundamentis atque his columnis edificium Hispane religionis et monarchie innititur: que ab ipsis initiis inter se fortunato uinculo connexe fuerunt, et, uolente Deo, per longum seculorum spatium connexe permanebunt.

13. Ceterum hec omnia, ac singula, cum S. Isidoro atque eius Operibus arctissime coniuncta sunt. Bibliorum Codices habemus mille annis antiquiores cum uersione S. Hieronymi, sed ab Isidoro recognita, qui nouum proemium singulis libris adiecit, ex quo Liber Proemiorum prodiit. Singulis uero prophetis narrationem eorum uite et obitus adiunxit, ex quo Liber de ortu et obitu Patrum coaluit. Libris Regum seriem chronologicam regum Iuda et Isrel prefixit,  que eius chronico respondet. Canones Eusebii, quorum usum in Etymologiarum libris explicuit, ad Euangeliorum concordiam intexuit. Ad faciliorem Epistolarum Pauli perceptionem, preter S. Damasi uersus, canones Priscilliani addidit, a quodam episcopo Peregrino emendatos, nondum editos. Argumenta, seu capitum titulos fere omnibus libris, qui alio ordine atque in uulgata editione diuisi sunt, apposuit.

14. Denique in eam propendeo sententiam, uere in nonnullis renotationis S. Braulionis exemplaribus asseri, S. doctorem quartam Psalterii editionem fecisse. Ita sentit P. Ioannes de Mariana in not. ad cap. 2 lib. I Contra Iudeos: qui Psalterium S. Isidori illud ipsum esse credidit, quo Muzarabes utuntur, ab eo quod in nostris Bibliis Gothicis ex S. Hieronymi translatione exstat re uera diuersum. Itaque si nostra Biblia Gothica publici iuris facere uelimus, ea cum Isidori scriptis intime esse connexa reperiemus.

 15. Omitto nunc, diligenti animaduersione obseruanda esse  illa sacre Scripture loca que Isidorus passim in omnibus suis operibus, prout ipse legebat, recitat: quemadmodum etiam ea que in conciliis Toletano Iu et Hispalensi II, quibus ille prefuit, atque in uniuersa Muzarabica liturgia occurrunt. Neque ea commemorabo que Isidorus in opere Etymologiarum de libris canonicis, de eorum uersionibus, de explicationibus nominum ueteris ac Noui Testamenti scriptum reliquit. Nihil etiam dicam de eius libro Allegoriarum, nichil de questionibus, siue commentariis in fere omnes sacros libros. Utut hec sunt, antiquissimos testes fundamenti fidei nostre in publicum proferre non possumus, quin eos Isidorus comitetur, atque multis rationibus custodiat.

16. Sunt etiam nobis magno numero Gothice canonum collectionis genuine et legitime exemplaria,  alia seculo IX, alia X, alia XI, quedam XII exarata: qua quidem collectione Ecclesia Hispana fere ad hec postrema secula usa est. Opus hoc longe diuersum est ab eo quod cardinalis Aguirrius, et post eum Cennius, multis uterque erroribus deceptus, excuderunt, prefixo titulo: Codex ueterum canonum Ecclesie Hispane. Opus ab his auctoribus editum solum est institutio quedam canonica, collectioni in mss. Codicibus premissa, cuius auctorem Ioan. Baptista 311 Perez S. Iulianum Toletanum esse suspicatus est, Antonio Augustino non probante.

17. Differt etiam hec collectio a canonum Orientalium collectione S. Martini Dumiensis: nam collectio S. Martini, a nonnullis concilium Lucense male existimata, exigua est, et una ex partibus canonice collectionis S. Isidori, inter Bracharenses synodos collocata. Neque hic noster Codex esse potest canonicus ille Codex conciliorum generalium et particularium, in concilio Bracharensi I lectus: siquidem, ut alia argumenta omittam, ille certe breuissimus  erat, hic noster est amplissimus. Distincta etiam est nostra collectio a collectione canonum conciliarium et epistolarum synodicarum Romanorum presulum, quam canon 1 concilii III Toletani, preside S. Leandro, comprobauit: etenim canon ille profecto breuem collectionem Dionysii Exigui puram ac sine Adriani I additionibus respexit, ut multi alii eiusdem celeberrimi concilii canones.

18. Multo uero magis collectio Gothica diuersa est a collectione Isidori Mercatoris, siue Peccatoris nomine uulgata, quam cardinalis Aguirrius contra unanimem orbis litterarii consensum a falsitatis et fictionis nota liberare frustra conatus est; qui etiam apocrypham prefationem fuse illustrauit, documenta legitima esse propugnauit, ac probare uoluit opus esse legitimum ac certum S. Isidori. Stupenda sane tam docti ac diligentis uiri pertinacia: qui duos prestantissimos Codices Gothicos uere collectionis Gothice in hac primate Ecclesia Toletana asseruatos excutere debuit, quinque in bibliotheca  S. Laurentii Escurialensi, et alios quos facile in Hispania reperisset, ut eos in Gotholaunia archiepiscopus Marca reperit, ex quo ueram prefationem descripsit, et quem nichilominus refellit. Collectionis istius Peccatricis nescio an uel unicum uetus ms. exemplar in uniuersa, qua late patet, Hispania existat.

19. Contra genuine ac legitime collectionis, preter antiquissimum Codicem Lucensem, in bibliotheca Escurialensi combustum, cuius indices adhuc exstant, et cuius exemplar descriptum pro correctione Decreti Gratiani iuuanda, Romam transmissum fuit, habemus non solum quinque illa, que dixi, Gothica Escurialensia exemplaria, duoque Toletana, sed aliud etiam Gothicum, quod olim archiepiscopi Loaise fuerat, nunc penes me est, bibliothece regie a rege destinatum; duo alia charactere Gallico, alterum Ecclesie Urgellensis, a Mendoza, qui presbyterorum subscriptiones in commentario ad concilium  Illiberitanum ex eo descripsit, celebratum, alterum Ecclesie Gerundensis, in cuius fine duo illa concilia Gerundensia reperiuntur, que Tauernierus de Ardenne ad P. Harduinum remisit, Harduinus uero tomo XII post indices adiecit: aliud Ecclesie Cordubensis: alia monasterii Riuipullensis: aliud Gothicum uienne Austrie existens, illuc Mediolano delatum: ac denique partem indicis ex alio Cellanoue in Gallecia, quo expetitum concilium Toletanum XuIII continebatur. Hoc autographum fragmentum apud P. Sarmientum uidi, quod a Florezio postea typis commissum fuit. Omitto eiusdem collectionis Codices qui in Gallia asseruantur; eos enim P. Constantius recenset.

20. Igitur collectio nostra canonica Gothica earum omnium, que in 312 Ecclesia catholica Orientali et Occidentali unquam exstiterunt, amplissima est, purissima et ordinatissima. Constat primo loco institutione canonica, quam dixi, ab Aguirrio et Cennio  edita, in decem libros diuisa, cui in mss. Codicibus titulus est, Excerpta Canonum: quod opus duobus diuersis modis dispositum reperitur, et, ut ego puto, recentius est Isidoro. Sequitur genuina prefatio, a Marca excusa, et ab Aguirrio recusa; quam etiam Correctores Romani Decreti Gratiani Toleto ab Aluaro Gomez de Castro missam pre oculis habuerunt.

21. Succedit index conciliorum, et post indicem, nulla habita mentione canonum apostolicorum, quippe qui in prefatione, ut apocryphi et ab hereticis conficti reiiciuntur conceptis illis uerbis que Gratianus descripsit quamuis omnino contraria aliis que pariter ex supposititia prefatione desumpsit, post indicem, inquam, illico concilium Nicenum collocatur, solis uiginti canonibus constans, illis ipsis que deinde in concilio Carthaginensi uI repetuntur, ex authenticis regestis Constantinopolitanis tunc extracta, cum de canonum Nicenorum et Sardicensium distinctione controuersia exorta fuit, quia Dionysius  Exiguus sub eodem numerorum ordine et serie confusos coaceruauerat. Sequuntur canones aliorum conciliorum Grecorum, non uersione Latina Dionysii Exigui, sed alia diuersa, quam pseudo-Isidorus maxima ex parte retinuit, et Harduinus in sua maxima Collectione eiusdem pseudo-Isidori nomine in separatam columnam coniecit.

22. Post synodos Grecas sunt Africane, sed in ordinem redacte, et sine illa perturbatione que apud Dionysium Exiguum notatur: post Africanas Gallicane, post Gallicanas Hispanice. Atque ita prima collectionis pars absoluitur. Secunda pars, post breuem prologum et indicem, epistolas decretales 102 exhibet. Prime due epistole sunt S. Damasi ad Paulinum Antiochenum: tres deinde Siricii; tum uiginti due Innocentii I; due Zosimi; quatuor Bonifacii; tres Celestini: triginta nouem Leonis Magni, comprehensis scilicet una Flauiani Constantinopolitani, et alia Petri Rauennatis; tres Hylari; due Simplicii, quarum altera est Simplicii ad Zenonem Hispalensem, altera Acacii Constantinopolitani  ad Simplicium; tres Felicis; due Gelasii; una Anastasii; una Symmachi; decem Hormisde, inter quas una est Iustini imperatoris, alia Ioannis Constantinopolitani ad eumdem Hormisdam; una uigilii; ac denique quatuor ille quas S. Gregorius Magnus ad Hispaniam misit, nempe tres ad S. Leandrum, et una ad regem Reccaredum.

23. Fere in omnibus mss. exemplaribus additur Decretale de libris recipiendis et non recipiendis; ex quo Gratianus caput Sancta Romana desumpsit. In omnibus nostris mss. Hormisde, non Gelasio, tribuitur. Exstat etiam in alio diuersorum opusculorum Codice Gothico, de quo infra. Eiusmodi epistola, siue Gelasii, siue Hormisde, in primeua canonum collectione cum ceteris inserta non fuit: alioquin suo loco conspiceretur. Minime ergo dubium quin collectioni addita fuerit, imo etiam post institutionem canonicam, siue Excerpta canonum: in quibus nulla illius mentio fit, prout fieri debuit, si in collectione  primeua contineretur. Earum Decretalium 313 nulla est que legitima et authentica non sit, nulla que falsitatis aut interpolationis uitio laboret; atque he tantum sunt epistole decretales antique, ac nulle alie  ab Ecclesia Hispana cognite, obseruate, et lecte, donec alie a personato Isidoro Mercatore conficte e regionibus exteris ad eius cognitionem deuenerunt.

24. His positis, etiamsi monumenta que hac collectione comprehenduntur maxima ex parte typis uulgata iam sint, tamen Ecclesie utilitati, glorie et confirmationi fidei Hispane gentis maximopere conduceret hoc alterum fundamentum et columnam eius religionis et discipline ecclesiastice ita omnino publicare, ut in uetustissimis indubitate auctoritatis exemplaribus, inter se in rei substantia mire consentientibus, reperitur, atque ea methodo, eo capitum  ordine, ea titulorum diuisione, etc., quam mss. Codices representant.

25. Oporteret orbi Christiano euidens reddere quod, cum ex Hispania ad imperium Franco-Gallicum huius collectionis canonice Gothice genuine exemplar delatum fuisset, quo tempore illis in locis breues tantum collectiones, a Iustello et Quesnello publicate, de quibus fuse Constantius, et collectio Dionysii Exigui, ab Adriano I aucta, et uersibus acrostichis Carolo Magno exhibita, cognite erant seculo uIII exeunte aut IX ineunte, ad eternam infamiam ex hoc exemplari Hispano, ueluti e solo ac fundamento, alia abominanda collectio, fictionibus referta, erecta fuit, clare nichilominus et diserte S. Isidoro imputata, ascito nomine Isidori Peccatoris, siue Mercatoris, que corrupta Scriptura preualuit: cum uellet falsarius perniciosissimis suis fabulis speciem auctoritatis conciliare, ex publica existimatione quam S. Hispanus doctor scriptis suis per uniuersam Ecclesiam iam disseminatis obtinuerat.

 26. Manifestum etiam facere oporteret non solum doctissimum P. Turrianum in canonum apostolicorum, et decretalium ante-Siricianarum defensione deceptum fuisse, quamuis idonea excusatione dignum, sed etiam Beueregium in eorumdem canonum defensione; pre ceteris uero doctum cardinalem Aguirrium, qui non solum legitimam esse Isidori Peccatoris collectionem, sed et uerum illius auctorem S. doctorem Hispanum Isidorum fuisse obstinato animo propugnauit. Collatis inter se collectione canonica gothica legitima, ut in tot mss. Codicibus Hispanis conseruatur, et collectione Isidori Peccatoris, ut in imperio Franco-Gallico conficta fuit, unde in reliquas regiones permanauit, excepta Hispania, aliud tunc agente Maurorumque iugo oppressa, in qua eius exemplar ms. nullum omnino offendimus, liquido appareret quidquid est superadditum, interpolatum, corruptum, mutatum, confictum.

27. At nichil horum sine Isidoro eiusque operibus  perfici potest: de eo enim, tanquam de auctore, agitur. Necessarium igitur est ualidis coniecturis probare, Isidorum collectionem nostram genuinam instar collectionis Dionysiane confecisse ac digessisse, multo tamen meliori methodo ac iudicio, maiorique rerum copia ac uarietate. Necessarium pariter est ostendere, neque S. Isidorum, neque ullum alium Hispanum collectionis 314 apocryphe auctorem fuisse: cuius auctor ille ipse potuit esse qui capitula confinxit exhibita, ut in nonnullis titulis asseritur, Ingilrhamno, siue Ingelranno ab Adriano I, ut in aliis, a Sirmundo obseruatis, Adriano I ab Ingilrhamno: quod longe aliud est: ac fortasse utrumque falsum, neque aliud habet fundamentum preter eam, de qua iam dixi, Adriani I additionem ad Dionysianam collectionem.

28. Utut hec sunt, constat Adrianum I ea capitula in hanc suam additionem, qui maxime opportunus locus erat, non ingessisse, ut ex duobus uetustis illius additionis Codicibus Riuipullensibus, quos uidi,  liquet. Cum ergo hec capitula conficta sint, ruit Achilleum Aguirrii argumentum. Potuit etiam supposititie huius collectionis auctor esse archiepiscopus Riculfus, qui eam per imperii Franco-Gallici regiones disseminauit: quanquam fortasse hic presul innocenter id gessit, dolo deceptus obscuri alicuius auctoris qui sincerum Codicem Hispanum corruperit, et Riculfo obtruserit, tanquam ex Hispania ita delatum.

29. Certe collectio Franco-Gallica in Hispania neque conficta est, neque illis temporibus confingi ullo modo potuit. Corruit igitur testimonium Hincmari Remensis, cuius auctoritate Labbeus et alii, etiam Coustantius, Hispaniam abortiui illius fetus matrem crediderunt. Preterea in ipsa collectione quedam animaduerti debent que ad Isidorum spectant, ut uerba prefationis uere que in Etymologiarum libris reperiuntur, etiam illa, Concilia . . . quorum gesta in hoc opere condita continentur: que minime  Etymologiarum operi congruunt, et omissa esse oportuit, ut Grialius notauit.

30. Illud etiam expendendum, synodum generalem u, Isidoro antiquiorem, in collectione omitti: coheret quod tam in prefatione quam in Etymologiarum libris quatuor tantum synodi generales ab Isidoro commemorantur. Querendum quenam fuerit eius de synodo u et questione trium capitulorum sententia, que ex is colligitur que de Acephalis, de Iustiniano, de uictore Tunnensi aliisque scripsit, et ex iis que in concilio Hispalensi II erga episcopum illum Orientalem gessit, atque ex prenotatione Braulionis.

31. Explicandum etiam est cur in maxima Codicum mss. collectionis parte synodus generalis uI Constantinopolitana II inueniatur cum Leonis pape epistolis ad episcopos Hispanie, ad Quiricum Toletanum, ad comitem Simplicium, et Benedicti electi pontificis ad Petrum notarium regionarium, et ad regem Eruigium, que Isidoro recentiores sunt. Eiusmodi  epistolas cardinalis Baronius pro sinceris non habuit, quia archiepiscopus Loaisa tanquam in uno tantum ms. exemplari regii conuentus Toletani S. Ioannis regum, quod hodie desideratur, repertas produxerat. At potuit Loaisa Codicem ipsum Gothicum, quem possidebat, et qui nunc penes me est, allegare: duos item Gothicos Ecclesie Toletane, alium Urgellensem, alium Gerundensem, alium Lucensem in bibliotheca Escurialensi tunc exstantem, aliosque, quibus he epistole post synodum Constantinopolitanam II continentur.

32. Neque Loaisa, neque Aguirrius, istiusmodi epistolas in memoratis 315 Codicibus obseruarunt: quia cum eorum scopus ac labor ad sola Hispanie concilia unice tenderet, Codices ea parte qua concilia Greca reponuntur, euoluere non curarunt, ne suspicantes quidem latere ibi quidquam posse quod ad Hispaniam attineret. Quod si constitisset, eas epistolas non solum in Codice S. Ioannis Regum, sed in reliquis etiam omnibus in quibus synodus  Constantinopolitana II exstat, reperiri, fortasse neque Baronius, neque alii post eum scriptores, quin legitime sint, dubitassent.

33. Opus quoque erit exponere cur cum nonnulli Codices, ut illi quos in monasterio Riuipullensi Marca inspexit, concilia Hispanie solum usque ad Iu Toletanum exhibeant, nichilominus alii usque ad concilium XI Toletanum, alii usque ad Xu, alii usque ad XuII, laudatus uero Codex Cellanoue usque ad XuIII et ultimum comprehenderint: que omnia concilia post Isidorum habita fuerunt. Qua ergo uia et ratione collectio aucta additamentis est, ut ex conciliis Toletanis IX, XIu et XuI arguitur?

34. Idonea ratio reddenda est, cur tametsi Leo pontifex in epistolis suis quinque synodos generales suscipit et laudat, et synodum Constantinopolitanam II, quam ad Hispanos remittit, uI generalem appellat, tamen episcopi Hispani in concilio Toletano XuI, synodum Constantinopolitanam II, cui subscribunt, non  uocant sextam, ac solum quatuor synodos generales antiquiores, quas in suo Codice siue collectione contineri innuunt, preterita u synodo generali, commemorant. Quid uero sentiendum erit de conciliis extrauagantibus, hoc est de nonnullis conciliis prouincialibus, que in uno uel altero Codice extra ordinem reperiuntur, presertim in Codice Aemilianensi bibliothece Escurialensis, in quo collectionis canonice methodus non seruatur? Cur ea concilia, cum Isidoro sint uetustiora, in aliis Codicibus in quibus collectio rite digesta est, non reperiuntur?

35. Quid uero cause est cur epistole Gregorii Magni de episcopi Malacitani depositione in collectionem inserte non fuerint, cum id factum Isidori tempore necessario euenerit, atque in limitibus prouincie Betice, cuius ipse erat metropolitanus? Quid item dicere oportebit de alia epistola S. Leonis Magni ad episcopos Betice et Lusitanie de alterius  episcopi Sabini depositione; que in fine Codicis Ecclesie Gerundensis exstat, sed extra ordinem adiuncta, et postquam collectio decretali epistola sub Hormisde nomine iam memorata conclusa erat?

36. Hec omnia ad Isidorum quodammodo attinent: atque de his omnibus disputandum est, si collectionem nostram canonicam Gothicam in bono lumine collocare uoluerimus. Omitto, ad dissertationes perficiendas, commentaria, uel notas in Historiam uel concilia Hispanie, ad Isidori Opera omnino recurrendum esse, in quibus uera notio plurimarum rerum explicatur, presertim quod attinet ad Hispanie concilia. Omitto etiam, monasticam Hispanie disciplinam ex eius regula et ex concilio II Hispalensi pendere, ut disciplina ecclesiastica cleri secularis ex eius epistolis, libris, et concilio Iu Toletano pendet. De nostra collectione canonica Gothica, ab Isidoro digesta, sermonem equo longiorem habui: sed cum 316 P. Zaccaria singillatim de ea interrogauerit, elaborandum fuit, ut, cum tu rescribas, in  hoc argumento explicando non parce uerseris.

37. De liturgia Gothica, quod tertium est fundamentum et columna fidei nostre, breuius disseram: nam uel ex ipso Isidoriane uocabulo liquet quam sit cum S. Isidoro connexa. uocatur liturgia Muzarabica, quia cum urbs hec Toletana ab Alfonso uI anno 1085 expugnata fuit, plures Christiane familie in ea reperte sunt, a Gothorum temporibus fere per quatuor captiuitatis secula conseruate, in septem parecias diuise, ad quas quidem perpetuo iure, non territorii, sed sanguinis et generis ratione pertinebant. He familie, quas expugnator meritis honoribus cumulauit, supremum urbis regimen illis concedens, Mauro uocabulo dicte sunt Muzarabes siue Mozarabes: quo ab aliis incolis Castellanis et Francis, per alias denuo erectas parecias territorii iure distributis, distinguebantur.

38. Rex idem Alfonsus uI non solum ritum, siue liturgiam Gothicam, sed characteres etiam Gothicos  in tota sua ditione aboleri curauit: sed qui ab ecclesiis cathedralibus et monasteriis scripturam et liturgiam Gothicam euellere potuit, subrogata Gallicana seu Romana, aut non potuit aut noluit hoc ipsum a Muzarabibus Toletanis extorquere, qui in pareciis suis ueterem ritum conseruarunt, et etiamnum conseruant. Mansit ergo scriptura et liturgia Gothica penes solos Muzarabes; ac propterea appellata fuit scriptura et liturgia Muzarabica, ritus et officium Muzarabicum, cui Toletani nomen additur, quoniam Toleti tantum retinetur.

39. uerum dicta quoque fuit et dicitur liturgia Isidoriana, siue officium Isidorianum, quia pro certo habetur precipuum eius auctorem fuisse Isidorum, saltem quod attinet ad methodum ordinemque totius liturgie et officii, ac plures partes quibus constat. Cardinalis Ximenez de Cisneros, uir incomparabilis, cum in pareciis Muzarabum usum eius officii languere cerneret, in hac sua primate ecclesia sumptuosum sacellum erexit, ac quatuordecim capellanias  fundauit, ut quatuordecim Muzarabes parochi et beneficiati quotidie missam et omnes horas canonicas suo ritu cantarent. Quod ut perficeret, libros omnes mss. pareciarum collegit, atque ex eis missale et breuiarium Muzarabicum Isidorianum in formam redigi, atque typis excudi iussit, sed quibusdam recentibus admixtis et nonnullis antiquis omissis.

40. In huius sancte ecclesie bibliotheca adhuc octo illa uolumina mss. membranacea, charactere Gothico exarata, asseruantur, quorum P. Ioannes Pinius in suo de hac liturgia tractatu meminit ex D. Petri Camini, amici mei, recensione, qui adhuc in uiuis agit, et nunc congregationi Muzarabum presidet. Asseruantur quoque tria alia, que Caminus non uidit, preter quedam aliorum fragmenta. Quamuis P. Emmanuel Azeuedus nunc Rome missale et Breuiarium Muzarabicum cardinalis Ximenii, notis illustrata, recudit, tamen oporteret ut hec uolumina  mss. Gothica eo modo publicarentur quo alia ab aliis omnium gentium scriptoribus publicata sunt, et quo nuper, anno scilicet 1748, Muratorius Codices Liturgie Romane ueteris illustrauit, qui duobus uoluminibus Sacramentaria S. Leonis, S. Gelasii, S. Gregorii, et alia, ut in ueteribus exemplaribus mss. ad uerbum descripta exstant, typis edidit, breuibus notis subiectis.

317 41. In noua Operum cardinalis Thomasii editione primo uolumine, quod a bibliopolis nostris in duo diuisum, distinctis titulis atque epistolis dedicatoriis ornatum, pro duobus diuersis operibus aliquando uenditum est, Blanchinus Codicem liturgie Gothice, in capituli ecclesie ueronensis bibliotheca repertum, inseruit. uidi etiam conspectum editionis, quam presules Assemanii Rome meditantur, omnium totius orbis liturgiarum quindecim uoluminibus excudendarum, ut in Codicibus antiquis iacent. Liturgia nostra Gothica Muzarabica, aut Isidoriana, multis de causis cum cuiuslibet alterius gentis liturgia de dignitate  et amplitudine contendere potest. Sola bibliotheca huius ecclesie primatis Toletane, ut iam dixi, nobis undecim uolumina exhibet: nostrum est missale Gothicum a Mabillonio excusum, et a Muratorio recusum, noster laudatus Codex capituli ueronensis, nostra uolumina Gothica monasterii Caradigne, ex quibus P. Berganza nonnulla excerpta ad suarum appendicum calcem coniecit; nec dubito quin in aliis quoque Hispanie monasteriis alia uolumina Gothica mss. liturgica, ut in monasterio Caradigne, siue de Cardeña, lateant, e quibus tam ampla collectio compleri poterit, ut nulla alia natio similem ualeat opponere.

42. Martyrologia eorumque in officio diuino usus ortum in Ecclesia Cordubensi habuerunt, in reliquas Ecclesias exinde propagata, siquidem epistole que cum additionibus ad Martyrologium Adonis uiennensis circumfertur, fidem prestamus. Nonnulla sunt in Hispania, et satis quidem antiqua, eiusmodi martyrologia: ac sola hec bibliotheca Ecclesie Toletane  duobus inter se diuersis potitur. Habemus itidem magno numero sanctoralia, et libros actorum martyrum, que in ecclesiis legebantur. In hac quidem urbe Codices eius generis exstant ualde antiqui: in aliis Hispanie partibus etiam characteris et temporis Gothici. Etsi eiuscemodi monumenta in Tamayi Martyrologio deturpata fuerunt, non tamen propterea suum internum fundamentum splendoris amiserunt, quem quiuis eruditus, fidelis et sincerus, demonstrare poterit, si modo iudicio a partium studio alieno, prudenti et incorrupto, merita eorum patefaciat. Hec autem uetera documenta liturgica Hispanie absque Isidori ope illustrari nnllatenus possunt: tum quia ipse est eorum precipuus auctor, tum quia e diuersis eius operibus lumen peti debet: ut nichil interim dicam de uinculo quo hec cum Bibliis Gothicis et collectione canonica Gothica copulata sunt.

43. Quod si opera sanctorum ueterum et scriptorum ecclesiasticorum Hispaniensium, quod quartum est fundamentum et columna traditionis fidei nostre,  opportunis notationibus illustrata, in unum corpus redigere uoluerimus, S. Isidorus sine ulla controuersia, siue multitudinem Operum eius spectes, siue conditionem, eorum omnium princeps est habendus. Preterea Isidorus primus omnium inter nostros catalogum uirorum illustrium, Hieronymum et Gennadium imitatus, contexuit: a quo maximam partem cognitionum historie nostre litterarie, ac uite et Operum scriptorum ipso antiquiorum mutuari necesse est. Qui Isidorum subsecuti sunt, eum tanquam magistrum communem suspexerunt.

313 44. Denique fundamenta monarchie nostre, cum religione intime connexe, sunt leges Gothice et historia. Forum Iudicum Gothorum Latinum in Hispania nunquam typis commissum est. Editiones extra Hispaniam procurate ad Codices, quos antiquissimos habemus, recognosci et castigari possunt. In bibliotheca huius Ecclesie Toletane tres existunt, quorum unus Gothicus cum notis Arabicis, quales in  Codicibus quoque collectionis canonice et bibliorum inueniuntur: alius uetus annorum 600 in conuentu S. Ioannis Regum; alius recentior in hoc collegio Societatis. Preterea alia exemplaria Gothica bibliotheca Escurialensis possidet.

45. Diuinus rex noster S. Ferdinandus statim atque Cordubam expugnauit, et priusquam ingens opus, cui Partitarum titulum fecit, adumbraret, prudentissima arte iussit leges uulgi lingua publicari, atque unas easdemque in toto regno seruari, quantum quidem nationis studium et amor erga sua iura municipalia pateretur. Hunc ad usum Forum Iudicum Latinum, quod Toleti preualebat , quia gubernator Muzarabum, quibus, ut liturgia Gothica, ita etiam leges Gothice conseruate fuerant, ciuitatis et eius territorii iudex precipuus erat, in Castellanum idioma conuerti iussit; quod ita conuersum pro municipali iure Cordube assignauit, et Forum Cordubense uocari precepit. Idem Forum Iudicum uulgari lingua Hispali,  a se expugnate, illico tradidit: idem Murcie et Alone, statim atque Alfonso Sapienti filio suo, tunc Infanti, deinde regi, se submiserunt.

46. uersio hec Castellana Fori Iudicum semel tantum typis edita est, et pessime quidem, atque innumeris erroribus, quamuis in editionis fronte notarius solemni iuridico testimonio affirmet eam cuidam uolumini ms. ecclesie Toletane conformatam esse. Non unum, sed tria sunt egregia huius uersionis mss. exemplaria in huius ecclesie bibliotheca: alia conseruantur in bibliotheca Escurialensi; aliud Colmenares possidebat, ut in sua Segouie historia testatur; urbs Murcia autographum exemplar, ab expugnatore donatum, adhuc seruat; alia alibi reperiuntur. Consentaneum rationi uidetur, has leges, quibus tanquam fundamentis monarchia nostra Hispana innititur, per tot secula obseruatas, a multis regibus confirmatas, et a nullo hactenus abrogatas, utraque lingua quam fieri possit correctissimas edi. Preter innumeras alias  utilitates conspicua est ea que in religionem redundat, mirandum in modum ab his legibus confirmatam.

47. Quocunque id modo expedietur, Isidorum certe silentio preterire non possumus: ipse enim eiusmodi collectionis legum princeps auctor est, si Luce Tudensi fidem prebemus: collectio ipsa in concilio Iu Toletano, cui Isidorus prefuit, formata et publicata fuit, si inscriptiones et prologus uersionis Castellane non fallunt. Profecto nichil prohibet quin, etiamsi Eruigius, Leouigildus et alii reges Gothi Codices legum formauerint, uti antea Alaricus Breuiarium et Codicem Anianum publicauerat, nichilominus Sisenandus Isidoro usus fuerit, ut nouam formam Codici augmentumque redderet: quem rursus Chindasuindus aliique consecuti 319 reges mutauerint, correxerint, auxerint. Preterea interpretatio plurimarum rerum eiusdem collectionis apud Isidorum quoque similiter querenda est.

48. De historia quid attinet dicere, cum constet  historie nostre fontes in Isidori chronicis et historiis potissimum consistere? Postremo si quenam fuerit antiquis illis temporibus gentis nostre doctrina in omni scientiarum ac diuinarum humanarumque disciplinarum genere, scire cupimus, presto est S. Isidorus, qui in suis Etymologiarum libris encyclopediam conformauit, omnesque intra atque extra Hispaniam tunc cognitas facultates in compendium redegit: quod compendium, quibusdam licet neuis respersum, nichilominus censeri debet prestantissimum opus eorum omnium que illa quidem secula apud quaslibet alias nationes protulerunt.

49. Complexio horum omnium uenerande antiquitatis nostre monumentorum nationi nostre procul dubio honorificentissimum esset: inuictum traditionis fidei Hispane argumentum in omnibus dogmatis catholici capitibus a primis Ecclesie seculis prestaret; ac simul supremam Ecclesie Romane et sedis apostolice auctoritatem a primis Euangelii splendoribus usque ad nostra tempora constanter in  Hispania receptam serie chronologica demonstraret. Egregie inductionis argumento in singulis his rebus uti possem, sed satis erit quedam ex his que ad sedem apostolicam spectant, indicare: nam cetera in legitima subiectione et communione fidei huius apostolice sedis necessario includuntur.

50. De SS. apostolorum Petri, Pauli et Iacobi in nostram peninsulam aduentu et predicatione quidquid tenere libeat, certissimum est Ecclesiam nostram Gothicam pro suis apostolis SS. episcopos a Petro apostolo in Hispaniam missos, ac propterea Apostolicos cognominatos celebrasse: qui primo christiano seculo Ecclesiam Hispanam Romane rite subiectam atque unitam stabilierunt. Seculo III submissio erga supremam Rome auctoritatem ostenditur tam ex libellaticorum depositorum appellatione, quam ex angustiis in quas Romani pontificis mandata Basilidem, Martialem , ac clerum et populum qui hos elegerant, compulerunt. Ita enim ad incitas redacti sunt, ut in Africa consilium a S. Cypriano exquirere coacti fuerint; quod  non fecissent, nisi legitimam potestatem que eos compellebat agnouissent.

51. Hoc ipsum consecutis seculis comprobatur ex appellationibus, consultationibus, decretis, legationibus, uicariatibus apostolicis, reliquiarum palliique transmissione, que in epistolis continentur Siricii ad Himerium Tarraconensem, S. Leonis ad S. Turibium Asturicensem, Hylari ad Ascanium Tarraconensem, Simplicii ad Zenonem Hispalensem, Felicis ad eumdem, Hormisde ad Ioannem Ilicensem et ceteros Hispanie episcopos in genere, ad Sallustium Hispalensem et episcopos Betice, uigilii ad Profuturum Bracharensem, S. Gregorii ad S. Leandrum et ad Reccaredum, denique in epistolis iam memoratis Leonis et Benedicti de subscriptione uI synodi generalis. Concilio Niceno non alius prefuit quam magnus Osius episcopus Cordubensis. In concilio Toletano I cernere 320 licet obsequium, et uenerationem exhibitam litteris S. Leonis de Priscilliano,  quas episcopi ad Balconium simul cum regula sue fidei miserunt. Eadem reuerentia in concilio Bracharensi I sepius obseruatur erga epistolas decretales S. Leonis, et uigilii, et cathedre Petri auctoritatem.

52. Uniuerse Ecclesie Hispane, in concilio III Toletano congregate, post heresin Arianam eiuratam, primus conatus fuit ut conciliorum et epistolarum synodicarum Romanorum pontificum auctoritas reciperetur, ut ex canone primo liquet. In concilio Iu Toletano nationali, preside S. Isidoro, epistola S. Gregorii producta fuit, ut questio de trina mersione resolueretur. Denique S. Isidorus in prefatione ad collectionem canonicam hoc ipsum solemnibus uerbis professus est: Subiicientes etiam decreta presulum Romanorum, in quibus pro culmine sedis apostolice non impar conciliorum exstat auctoritas.

53. Antiquitatum igitur Hispanie dilucida expositio, ea methodo, quam congruentissimam puto,  peracta, utilitatis plurimum afferet atque glorie. Sed, ut ex dictis patet, nichil horum illustrari potest quin Isidorus menti et oculis continue obuersetur. Quamobrem maxime interest, ut Operum omnium S. doctoris noua editio diligenter curetur, que editionibus Grialiana et Breuliana amplior sit, meliorique methodo procedat: preterquam quod due ille editiones rarissime iam sunt, neque ab iis omnibus qui eas expetunt possunt comparari.

54. Tertio loco notum tibi facere debeo Opera mss. S. Isidori que hic exstant hec esse de quibus nunc dicere aggredior.

55. In bibliotheca ecclesie primatis, plut. 15, num. 8, 9, 10, 11, quatuor sunt exemplaria librorum Etymologiarum, duo scilicet charactere Gothico, duo Gallico exarata. Nota temporis quo descripta fuerunt, carent; sed primum num. 8 adeo uidetur  antiquum, ut probabilis suspicio sit, ante Maurorum irruptionem fuisse scriptum. Integrum est hoc exemplar, magna diligentia descriptum, uersicoloribus ornatum figuris geometricis, itidemque figuris musicis, que in excusis desiderantur, breuibus ubique notis, et uocum Arabicarum respondentibus significationibus refertum: ab Aluaro Gomez de Castro et ceteris qui editionem regiam Matritensem procurarunt, recognitum non fuit; nam ex secretiori Sacrarii tabulario, ubi latebat, ad bibliothecam nonnisi anno 1727 transiit, Patribus Benedictinis Mecoleta et Sarmiento, qui Codicem inspexerunt, id suadentibus.

56. Alterum Gothicum exemplar n. 9, clariori et grandiori charactere exaratum, sec. XI certe posterius non est. Tertium exemplar n. 10 charactere minutiori Gallico ad seculum XI pertinet: ex operimentis arguitur olim fuisse monasterii Ognensis. Quartum num. 11 grandioribus litteris Gallicis prope finem seculi XIII, aut etiam postea descriptum est:  premittitur enim prenotatio Braulionis, ut a Luca Tudensi, qui dimidiato illo seculo floruit, interpolata et corrupta fuit. In hoc eodem uolumine post Etymologias reperitur liber De astris celi ad Sisebutum regem.

57. Eodem pluteo 15, num. 12, asseruatur alius Codex Gothicus, quo tres libri Sententiarum, siue de Summo Bono continentur: initio mutilus 321 est, a cap. 7 libr. I incipiens. In fine id notatur: Finit II Kal. Aprilis hora uII, in era DCCCC. LIII. Teodemirus ac si indignus scripsit . Orate pro me. Anno igitur 915 finitus est. Hic est ille ipse Codex quem archiepiscopus Loaisa in suis notis allegat.

58. Alius Codex membranaceus charactere Gallico seculi XIII, plut. 21, num. 12, exstat, qui initio exhibet uitam S. doctoris, longa oratione descriptam, insertis Renotatione Braulionis interpolata, Alphabeto orationis, quibusdam eiusdem Isidori epistolis, narratione Redempti interpolata, nonnullis  uersibus sub Ildefonsi nomine, atque alia prolixa narratione de translatione S. Isidori atque eius miraculis: quod totum Luce Tudensis uidetur opus, nugis refertum. Sequuntur minutiori charactere chronica S. Isidori, S. Ildefonsi, S. Iuliani, ac postremo eiusdem Luce Tudensis, qui cetera interpolauit, ut tom. Iu Hispanie illustrate edita fuerunt studio Patris Mariane, cuius manu, uti etiam Aluari Gomez de Castro, nonnulli uersiculi in hoc Codice scripti conspiciuntur.

59. Pluteo 2, num. 1, celeberrimum exemplar Bibliorum Gothicorum reperitur, quod Mariana ualidissimis argumentis existimauit ante Maurorum irruptionem exaratum. In eo suis locis inserta leguntur nonnulla proemia et prophetarum elogia que Isidorus composuit; alia etiam sunt ornamenta que retuli cum de Bibliis Gothicis uerba feci.

60. Plut 31, num. 18, 19 et 20, tria uolumina characteris recentis inueniuntur, que Ioan. Baptista  Perez ex ueteribus exemplaribus describi curauit, concilia, sanctorum opera et antiquas Hispanie historias complectentia. In hac collectione inseruit S. Isidori epistolas ad Leudefredum, ad Massonam, ad Helladium, ad Claudium, ad Redemptum et ad Eugenium; Regulam monachorum; uersus bibliothece, quos Tamayus edidit, deinde Muratorius, et modo Florezius; Alphabetum orationis; Chronicon; Historias. Gothorum, Wandalorum et Sueuorum: demum uirorum illustrium librum, prout in editione Matritensi excusus fuit, additis 16 elogiis dubiis ex Codice Galisteano.

61. Plut. 14, num. 23, exemplar recens exstat, iussu Loaise descriptum, Operum Beati, Hetherii, et Samsonis Cordubensis, que in Codice Gothico eiusdem bibliothece inueniuntur. Sequitur exemplar recens librorum Differentiarum S. Isidori usque ad caput 38 lib. II, regula monachorum, liber uirorum  illustrium, ut a Loaisa in conciliorum collectione editus fuit ab Aguirrio repetitus. Sunt in hoc libro quedam note, fortasse archiepiscopi Loaise, non tamen eius manu, quam optime noui.

62. In regio conuentu S. Ioannis Regum ueterem Codicem uidi litteris Gallicis scriptum, quo Sententiarum libri continentur: alium etiam antiquum membranaceum de Ortu et Obitu Patrum, qui tamen solum uitas Patrum ueteris Testamenti complectitur, quamuis index uitas quoque Patrum Noui Testamenti polliceatur.

63. Penes me est exiguus Codex Gothicus librorum contra Iudeos, qui olim fuit bibliothece archiepiscopi D. Garsie de Loaisa, nunc regie Matritensi destinatus.

64. Commodatum etiam ab amico habeo Codicem Gothicum, ingentibus 322 membraneis, uetustissimum, sed male habitum ac discerptum, quo inter alia libri Hieronymi, Gennadii, Isidorique de uiris illustribus, necnon additiones Braulionis, Ildefonsi  et Iuliani continentur: preterea liber Allegoriarum, et liber de Ortu et Obitu Patrum, ab excusis satis diuersus. Suspicor in hoc Codice fuisse etiam librum Isidori de heresibus, a Braulione laudatum. Denique dubius hereo an Isidori sit liber quidam acephalus questionum breuium de sacra Scriptura, per interrogationes et responsiones digestus.

65. In uoluminibus mss. P. Ioannis de Mariana, que in hoc Societatis collegio, in quo has litteras do, custodiuntur, exstant exemplar commentariorum in Cantica, ut in editione regia Matritensi, Braulionis Renotatio sincera, et alia a Luca Tudensi interpolata, narratio sincera Redempti, et, quod precipuum est, exemplar librorum Differentiarum, ab eodem Mariana ad plures mss. Codices recognitorum, quorum uarias lectiones exacte margini ascripsit, Codicibus per litterarum notas indicatis. Hoc exemplar magno in pretio haberi debet, nam in editione Grialiana labor hic Mariane omnino pretermissus fuit.

 66. Quarto loco tibi denuntio fere omnes eiusmodi mss. Codices Toletanos eo consilio a me recognitos et collatos esse, ut paulatim, et quantum alie mee occupationes sinant, materiam, quam diligentissime possim, comparem ad nouam Operum S. Isidori editionem aliquando perficiendam, que, ut iam expendi, maxime necessaria est.

67. Omnes illi quibus cognitus sum, me et fuisse et esse sciunt mearum qualiumcunque cognitionum, schedarum et curiosorum documentorum satis superque liberalem. Erga P. Zaccariam magis, quam erga quemuis alium, ita me prestare debeo: tum quia in opus incumbit, quod ego uehementissime cupio, quodque tam utile, tamque Hispano nomini gloriosum, ut exposui, mecum in animo considero: tum quia Zaccaria maxima, qua pollet, doctrina nouam editionem ad perfectionem, quam ego non comprehendam, prouehere poterit: presertim cum facile illi sit  omnes ueteres  mss. Codices Italie ac relique Europe consulere; tum denique quia ad diuulgandum opus non illa terribilia impedimenta et innumere difficultates Zaccarie occurrent ad quas ego fortasse offendam, etiamsi tandem post plures annos laborem possim perficere.

68. uerum in his que nunc ago, non arbitrio meo sed alieno imperio uersor; neque ius habeo eiusmodi lucubrationes pro libitu donandi. Itaque egregiis Zaccarie conatibus meam qualemcunque opem et operam polliceri non possum, nisi ille bonam eorum a quorum nutu pendeo, ueniam impetrauerit. Doctus iste Iesuita iudicabit, opinor, responsum hoc meum non inhumanitati esse tribuendum, sed iis conditionibus quibus teneor: queque eumdem Zaccariam cogerent ut simili modo cogitaret ac responderet. Quoniam uero futurum spero, ut iterum tecum de hoc argumento disserendi recurrat  occasio, scribendi finem facio; ac denuo et Zaccarie industrie et tuo studio singulares gratias me habere profiteor. uale. Toleti, die 30 Decembris anni 1754.

323 69. In eruditissimis his Burrielii litteris quedam animaduertenda occurrunt ut sine offensione ulla legi possint. S. Isidorum quartam Psalterii translationem edidisse legitur in Braulionis Renotatione interpolata, siue uberiori, de qua dixi cap. 4. De canonibus Priscillianeis, quos iamtum editos Burrielius ignorabat, paulo ante sermonem habui.

70. Non expresserat Burrielius, quonam concilio Carthaginiensi canones uiginti Niceni repetiti fuerint, quamuis locum uacuum pro numero apponendo reliquerit. Ascripsi esse concilio uI Carthaginiense, al. u, sub Bonifacio I, anno 419. Hoc enim concilium  a Burrielio significari existimo. Res autem ipsa explicatione aut nonnulla etiam correctione indiget: nam longe ante Dionysium Exiguum, qui seculo uI floruit, in exemplaribus Ecclesie Romane canones Sardicenses Nicenis uniti erant, et a Romanis pontificibus Niceni uocabantur, quia scilicet Sardicenses erant uelut quedam explicatio Nicenorum. Cum igitur Faustinus episcopus legatus Romane Ecclesie in concilio Carthaginiensi uI commonitorium Zosimi pape protulisset, quo quidam canones Sardicenses nomine canonum Nicenorum laudabantur, et Patres eius concilii Carthaginiensis in Grecis exemplaribus concilii Niceni eos non inuenissent, ad Bonifacium, qui Zozimo successerat, litteras ea de re dederunt, et exemplaria authentica Constantinopoli et Alexandrie  conferri curarunt. Adisis Labbeum in collect. Concil. tom. II, col. 1594, ubi producuntur uiginti canones Niceni per Teilonem et Tharistum Constantinopolitanum de Greco in Latinum sermonem conuersi; et rursus col. 1671 seqq.

71. Narrat Burrielius breuiarium et missale Gothicum eo tempore, quo ipse scribebat, ab Emmanuele Azeuedo notis illustrata Rome typis excudi. Res ita se habuit. Alexander Lesleus Soc. Iesu missale Muzarabicum eruditissimis notis illustrauit, quod Rome prodiit anno 1755. In editione curanda Azeuedum elaborasse tradit Zacaria tom. I Bibliothece Liturg., pag. 63. Breuiarii Muzarabici editionem, cum iam cepta esset, Leslei mors immatura intercepit. Exstant adhuc apud clarissimum presulem Iosephum  Dinium, sacrorum rituum et ceremoniarum ecclesiastiarum peritissimum, breuiarii Muzarabici folia, que, recensente Lesleo, iam typis impressa fuerant.

324 72. Iam in contextu animaduerti, pro Basilide et Martiale subrogandos Sabinum et Felicem. Nam Basilides et Martialis libellatici heretici fuerunt, qui depositi ad Romanam sedem appellarunt. His Sabinus et Felix suffecti fuerant, quorum electionem Cyprianus approbauit.

73. De aliis controuersiis quas Burrielius excitat, quid ego tandem sentiam opportunior erit dicendi locus. Nunc uero, ut caput hoc de Burrielii ad Isidori editionem apparandam conatibus absoluam,  litteras adiiciam, quas Petrus de Castro ad Zaccariam scripsit, cum longiorem Burrielii epistolam aliasque breuiores familiares, de quibus ante dixi, simul mitteret. Littere autem Petri de Castro, uerbis Latinis ab ipso concepte, apud me autographe sunt.



Reuerendissimo Patri Francisco Antonio Zaccaria e S. I. Petrus de Castro S. P. D.

74. Pridie Kal. Decembris, doctissime Pater, litteras tuas accepi beneuolentie in me plenas. Qua ratione tibi in iis que de tua Isidori Hispalensis editione ad me scribis, per R. P. Andream Burriel morem gerere curauerim, quia cum illa magne molis, atque ego in summis collegii rebus totus essem, exsequi haud poteram; que eiusmodi in nos humanitas, que super eodem argumento assiduitas, que tandem sui auxilii sit tibi necessitas, ipsius epistole,  quas tibi transmitto, satis superque ostendunt. Quoniam uero non indicant a quibus ei de illis inter uos communicandi libertatem impetrare debeas, paucis exhibeam. Quatuor ab hinc annis doctissimus hic tue inclyte Societatis uir, regia suffultus auctoritate atque stipendio, Toleti commoratur, ut illius primarie ecclesie archiuium scrutetur. Itaque, ut coniicio, nisi per serenissimum tuum Mutine ducem a ministris regiis; a confessionibus et statu ipsam assequaris, te eam aliter obtinere posse, minime confido. uellem utique ut occasionem hanc effugere non sineres. Nam si a uobis, qui pene omnes mss. Codices consultos habetis, editio non perficitur, quis eam aggredietur? Quod scribis, te uelle ab aliquo uiro docto de libris qui hic diuulgantur, certiorem fieri, id facturum in se recepit sapientissimus uir e sacra Franciscanorum familia, R. scilicet P. F. Ioseph Torrubia, cuius iucundissima consuetudine fruor. At ipsum uideo ita suis scriptis occupatum podagraque laborantem, ut de pollicitatione diffidam.  Idem etiam ad te mittet exemplar sui nuper editi operis, cui titulus est Aparato para la historia natural de España; et quod a te smmmo  fauore accipiendum esse non dubito. Prefecturam bibliothece, quam Mutinensium dux tibi post Muratorii obitum rectissime commisit, plurimum 325 gratulor. De te quidem certe tantus princeps, cuius sub auspiciis diuulgata diuulgandaque Italica historia litteraria cernitur, aliter bene mereri non poterat. uale. Matriti, III Id. Ianuarii 1755.

75. Post Zaccarie obitum, inter alias uirorum illustrium ad eum scriptas epistolas, quas penes me retineo, reperi tres Burrielii, primam Latinam Matriti 20 Septembris 1755, alteram Hispanicam Toleti 12 Decembris 1755, tertiam itidem Hispanicam ceteris longiorem, et autographam Matriti 25 Februarii 1759. Omissis aliis que ad me non pertinent,  uel si ad me quidem, certe non ad hoc tempus aut opus, Burrielius in prima epistola sic totidem uerbis ait: Isidorus Hispanice sapientie cum ecclesiastice tum profane fons quidam, centrum et origo est. Eius Opera nec omnia hucusque edita, nec ea methodo qua par est illustrata habemus. Noua ergo Operum omnium editio illustratioque non nisi magno reipublice litterarie commodo potest accidere. Id tantum doleo, Hispaniarum doctorem ab homine non Hispano sed extero illustratum iri, nationisque nostre decus ab aliis quam a nostre nationis hominibus, nec sine aliquo nostro dedecore, decus nouum accipere.

76. In epistolis Hispanicis exponit Burrielius, quod attinet ad studia in que ipse incumbebat, rerum  statum in curia Matritensi conuersum fuisse, deiecto P. Francisco Rabago, qui regi a confessionibus erat, et istiusmodi litterarios conatus persuaserat, et promouebat: ex iis que ipse ad Isidorianam editionem parauerat, nichil omnino sine regis bona uenia, aut precepto, ad Zaccariam remissurum. Addit collectionem canonum Gothicam ad quinque mss. Codices a se recensitam asseruari in secretaria Status, ut uocant: hanc quoque se libenter Zaccarie concessurum, si per regem liceat. Interea Burrielius ab eruditionis studiis sepositus, totum se explicande theologie scholastice, aliisque Societatis ministeriis obeundis tradiderat: quanquam etiam eo tempore docta quedam opera in uulgus emisit, suppresso scilicet nomine.

 77. Exstat simul cum his epistolis catalogus Operum Burrielii post huius obitum confectus, quorum alia lucem uiderant, alia mss. asseruabantur. Nostri instituti est tantum referre collectionem canonicam Gothicam, collectioni Isidori Mercatoris oppositam tomis Iu in fol., absolutam anno 1754, ms. Dissertationes mss. de hac collectione canonica Gothica, et contra Cennii errores. Dissertationem ms. de Bibliis quibus Isidori etate usa est Hispania, anno 1759. Epistolam 326 ms. ad D. Ioannem de Amaya de Legibus Hispanie. Epistolam ad D. Pentrum de Castro de Legibus canonicis Hispanie. Forum Iudicum Hispanie cum notis et uariis lectionibus mss.



CAPUT XLI. Franciscus Antonius Zaccaria conspectum sue editionis Isidoriane typis committit.


1. Non inuenio in Zaccarie schedis quidquam aliud inter ipsum et Burrielium de Isidori noua editione procuranda tractatum fuisse. Burrielii quidem lucubrationes, ut iam ex Bayerio retuli, in bibliothecam regiam Matritensem omnes delate fuerunt, in eaque asseruantur. Interea Zaccaria in suum opus non segniter incumbebat: ac tandem consilia sua orbi litterario patefecit, Conspectu edito, cuius quidem nullum omnino apud auctorem exemplum manserat, nisi quoddam autographum nonnichil ab edito discrepans. Sed ego conspectum typis commissum nactus munere u. C. doctissimi presulis Reggii, huiuscemodi litterarie supellectilis curiosi indagatoris, et equi estimatoris, Prolegomenis Isidorianis  inserendum iudicaui.



Conspectus noue S. Isidori Hispalensis Operum editionis, quam parat Franciscus Antonius Zaccaria Societatis Iesu, serenissimi Mutinensium ducis bibliothece prefectus. uenetiis 1758, ex typographia Remondiniana.

2. Cum tres omnino sint omnium S. Isidori Hispalensis Operum editiones, Margarini Bignei una Parisiis 1580; altera, eaque prestantissima Matritensis Ioannis Grialii 1599; tertia demum Parisiensis Iacobi Breulii Benedictini monachi 1601 ; queruntur tamen uiri quique, sacre profaneque eruditionis studiosi, multa etiamnum desiderari ut absolutam tantoque Hispaniensis atque adeo catholice Ecclesie doctore dignam librorum  eius editionem habeamus. Hanc sperare nos iusserat Iacobus Hommeyus; uerum morte interceptus liberare fidem minime potuit. Itaque de illa paranda cogitatum a nobis est, ut ne litterarie, Christiane autem cum primis reipublice tantus in posterum deesset ornatus. Quid porro a nobis hactenus prestitum sit, quid preterea moliamur, ut editio isthec nostra, quoad licet, perfectissima sit, lubet doctis uiris, Hispanis cum primis, quorum gloria S. D. maxime interest, antequam prodeat, ob oculos ponere, ut si qua mutanda esse censuerint, de illis nos humaniter moneant, simulque 327 ea omnia que ad desideratissimi operis prestantiam utilitatemque facere existimarint nobiscum communicent.

3. Oudinus, in eo quem de scriptoribus et scriptis ecclesiasticis Lipsie edidit commentario , ordinem exhibet ad quem noua, si qua curaretur, Isidorianorum Operum esset editio exigenda. Nobis alius omnino placet.

 4. Itaque in quinque uolumina editionem nostram partimur. In primo autem, quod in duas partes tribuimus, biblica et dogmatica S. D. opera dabimus, certa primum; que deinde spuria nobis sunt uisa.

5. Biblica hec sunt. I. Liber Proemiorum, preter editiones, quas semper contulimus, cum tribus comparatus Codicibus, ueronensi, Cesenate, Florentino S. Crucis. II. Questiones, et mysticorum expositiones sacramentorum in uetus Testamentum. Eas non solum cum iis auctoribus contendimus, quos multa ex his questionibus in suos commentarios nouimus deriuasse, Bedam, inquam, et Claudium Taurinensem, ex Pistoriensi Codice nuper editum a Cl. Ioanne Baptista Trombellio; uerum etiam cum duobus Laurentiane bibliothece mss. exemplis, recentiore altero, altero perantiquo; ac preterea cum insigni Bononiensis Alburnotiane bibliothece Codice, quem ad autographum ipsum Isidorianum, Toleti tunc asseruatum, etsi non uno in loco temporum  iniuria lacerum, Alburnotius cardinalis mira diligentia exigendum curauit. Hinc, ut cetera mittam, extremum questionum in Leuiticum caput in editis exemplis pene integrum desiderari comperimus. III. Allegorie, cum ueronensi, Cesenate, et Florentino S. Crucis libris mss. collate. Iu. De Numeris liber, quem periisse Oudinus existimabat; Ioannes Albertus Fabricius uero non diuersum fortasse a capitibus Etymologiarum quibusdam perperam coniecerat. Eum ex egregio regie Taurinensis bibliothece ms. Codice primi eruemus in octodecim capitula tributum, quorum hoc initium: Non est superfluum numerorum causas in Scripturis sanctis attendere. Habent enim quamdam scientie doctrinam, plurimaque mystica sacramenta. Proinde regulas quorumdam numerorum, ut uoluisti, placuit breuiter intimare. In principio autem quid sit numerus definiendum est. Appendicis instar spurius in Cantica canticorum Commentarius edetur, non fusior ille, quem S. Gregorio Magno aduersus Gussanuilleum  uindicarunt Maurini, illius editores; sed breuior, quem Grialius et Breulius diuulgarunt, quemque Isidoro abiudicandum multa sunt que mihi suadeant.

6. Altera prioris uoluminis pars dogmatica, uti nuper dicebam, S. Isidori opera complectetur. Primum inter ea sibi uindicant locum Sententiarum libri tres, qui et de Summo Bono inscribuntur. Eos autem recudemus, cum undecim mss. Codicibus comparatos, ueronensi, Chisiano, Barberino, Pistoriensi, Lucensi, Florentinis duobus S. Marci, tribus item Florentinis S. Crucis, ac nostro seculi XIII. Accedent libri duo ad Florentinam sororem, cum quinque mss. Codicibus collati, Malatestiis duobus, totidem Florentinis ac Lucensi; tum epistole alique, ad Massonem nempe , ad Helladium, ad Claudium ducem, ad Redemptum  archidiaconum, et ad Eugenium Toletanum episcopum, de quarum multa disputabimus aduersus hypercriticos quosdam. Has porro tantum hic epistolas memoro; nam que ad Braulionem sunt ab Isidoro misse, alie ad Etymologiarum libros spectant, alie ad Synonyma, alie ad monachorum Regulam, quorum quidem librorum cum ueluti sint nuncupatorie epistole, non uideo cur, repugnantibus fere etiam mss. Codicibus, distrahi a suis ille locis debeant. De ordine creaturarum liber, a Dacherio editus, epistolas sequetur; qui, etsi preter ea que Dacherius et Nicolaus Antonius disserunt, Isidoro illum adiudicat etiam Bobiensis indiculus, a Muratorio uulgatus, uereor, ut S. doctori tribui possit. Sermones tandem aliquot uolumen claudent, non genuini illi duo de Natiuitate Domini, deque Sanctis Angelis, a Constantino Caietano diuulgati , sed spurii tres, quos e bibliothecis primi eruimus, Isidoro  perperam inscriptos, unus scilicet ex Malatestio Cesenate Codice contra Arianos; alter, a Nicolao Antonio memoratus, de S. Aemiliani laudibus e uercellensi tabulario; tertius e Florentino S. Marci ms. libro. Accedet quartus, sub Eusebii Emisseni nomine uulgatus, de Corpore et Sanguine Domini, quem apud Martenium  Isidoro nostro tribuunt Rothomagensis et Pratellensis Codices peruetusti.

7. Sed in fronte prioris huius uoluminis partis preter generalem prefationem due exstabunt dissertationes. Aget prior de rebus a S. Isidoro preclare gestis, ubi etiam de illius monachatu Benedictino deque eius corpore disputabimus; monachatum quidem, Mabillonio duce, negantes aduersus Constantinum Caietanum; corpus uero Hispanis asserentes, contra quam Bononiensium rerum scriptoribus quibusdam uisum est. uitam quoque sancti, a Luca Tudensi descriptam, et a Bollandianis editam, hic recudemus cum Henschenii u. C. nostrisque notationibus.  Obitum, a Redempto narratum, iuxta eorumdem Bollandianorum Editionem, quam cum Constantini Caietani exemplo, Hispanie sacre  editione, ac uetustissimo uallicelliano Codice comparaui. Que ad Isidori doctrinam scriptaque spectant, explicabit altera dissertatio. In ea propterea de scriptis ab eo libris, tum qui ad nos peruenerunt, tum quos intercidisse dolemus; de catholicis dogmatibus, ab illo propugnatis; de Scripturarum quam adhibuit uersione; de magna quam consecutus est doctrine fama; deque amplioribus eius Operum editionibus disceptabimus. Illius quoque bibliothecam illustrabimus, uetustissimos uersus explanantes, qui Isidoriane bibliothece pluteis inscripti feruntur, uti apud Muratorium uidere est in altero Anecdotorum Latinorum uolumine , et in Hispan. sacra .

8. Secundum Isidorianorum Operum uolumen duas item in partes diuidimus: Asceticis libris alteram,  alteram iis tribuentes qui ad disciplinam pertinent ecclesiasticam. Primi generis sunt 1. Synonymorum libri duo, cum duobus Laurentiane bibliothece exemplis comparati. 2. De 329 contemptu mundi. 3. Exhortatio penitendi. 4. Lamentum penitentie. 5. Oratio pro correptione uite. 6. Oratio contra insidias diaboli. 7. Oratio, siue Confessio, a Constantino Caietano diuulgata. 8. Regula monachorum, cui ex nono Marteniane collectionis uolumine accedet caput ultimum, siue Regula deuotarum; ex primo uero Benedictinorum annalium tomo Pactum, quod Honoriacensis monasterii monachi  abbati suo faciebant. Hec genuina sunt, que inter locum haud damus libello de Conuersis, quem Henricus Canisius primus edidit, recudit uero Caietanus, non quod Isidoro abiudicandus sit, ut nugatur Basnagius; sed quod, ipso non diffitente Caietano, ex Isidorianis Sententiarum libris decerptus sit. Quamobrem satis  erit, in animaduersionibus ad eos libros capita ex quibus libellus de Conuersis constat, adnotare. Spuriis autem adcensebuntur 1. Fragmenta commentariorum in Regulam S. Benedicti, que ex Petro Diacono et Smaragdo inutili diligentia collegit nuper appellatus Constantinus Caietanus. 2. De Norma uiuendi libellus. 3. De Conflictu uitiorum opusculum. 4. De Institutione bone uite liber, a Nicolao Antonio memoratus; nunc uero ex ueronensi Codice primum diuulgatus.

9. Liturgici inter ecclesiastice discipline libros primas obtinent. Itaque duos Isidori de Officiis libros post Ascetica recudemus, quos cum mss. Codicibus quatuor, Bononiensi uno, altero Pistoriensi, ceteris Lucensibus contendimus. Tum epistolam ad Leudefredum, et Hymnos duos ex ueteribus editionibus dabimus. uerum maioris erit indaginis Dissertatio, quam de Isidoriana Liturgia addemus, ueluti prodromum ad libellum Orationum Isidoriani ritus, quem a Cl. P. Iosepho Blanchinio Romanis typis excusum,  cum eius nostrisque adnotationibus iterum hoc loco uulgabimus. Ad eamdem ecclesiasticam disciplinam spectat Isidoriana canonum collectio, tum que ab Aguirrio cardinali, tum que a Cennio erudito presbytero prodiit. De utraque hic erit agendum non paucis, simulque de aliis canonum collectionibus, de quibus aliqua, fortasse hactenus inobseruata neque inutilia, promemus. Concilia quoque duo, quibus Isidorus prefuit, et quorum ipse canones fortasse scripsit, Hispalense et Toletanum, minime pretermittemus; sed ex Aguirrii editione cum uariis lectionibus exhibebimus. Utinam autem, que Cl. P. Buriel e S. I. in hanc rem Toleti collegit, liceat nobis impetrare!

10. Tertium uolumen Historica complectetur. Quamobrem tribus illud omnino partibus constabit, sacram, profanamque historiam pars prior exhibebit, nempe 1. Chronicon, ad quod a mendis interpolatorumque auctariis uindicandum, preter Aguirrianam, Schelstrateam, ceterasque editiones, peruetustis  quinque Codicibus usi sumus, uaticano, Lucensi, Pistoriensi, Florentino S. Marci, et Cesenate Malatestio. Cum autem ad seculum X perductum illud in tribus Codicibus inuenerimus, continuationes hasce primum in lucem dabimus non sine, uti speramus, litteratorum uirorum fructu. 2. Historiam Gothorum, quam ex Labbeana editione proferemus, non tamen omissis aliarum editionum uariis lectionibus. 3. Librum de uita et Obitu Patrum, quem, repugnantibus plurimis 330 criticis, auctori suo uindicabimus, ad uarias lectiones adhibitis Codicibus tribus, antiquissimo ueronensi, ac duobus Florentinis, altero S. Marci, altero Mediceo-Laurentiane bibliothece.

11. Ne historiam quidem litterariam neglexit S. Isidorus; non enim audiendum esse censemus Harduinum nostrum, qui subdititiis libris Isidorianum opusculum adcensuit de uiris illustribus; quin Dupinii  argumentis ac ueterum Codicum auctoritate innixi, paradoxon illud explodimus. Septem autem omnino  Codices euolui, quibuscum Fabricianam, que huius libri nouissima est, editionem comparaui, Barberinum, Estensem, Florentinos tres ac duos Bononienses, quorum postremorum copiam mihi humanissime fecit celeberrimus P. abbas Trombellius.

12. Est etiam inter Isidoriana opusculum, quod ad naturalem historiam referre possis, nimirum de Natura rerum libellus, quem propterea in tertia huius uoluminis parte typis exprimendum curabimus, ad quatuor mss. libros recensitum, Lucensem unum, alterum Florentinum Mediceo-Laurentiane bibliothece locupletissime, ceteros bibliothece item Florentine S. Marci.

13. Appendice pars hec tertia augebitur, atque in ea B. Isidori Imaginem mundi diuulgabimus, libellum quidem plane a S. Isidoro, cuius nomine prenotatur, alienum; sed rerum copia atque utilitate prestantem. Nos eum primi edemus e ms. Codice, quem  humanissimus P. Gabriel Laget Augustiniane illustris familie nobiscum communicauit. Nam licet Honorii Augustodunensis opus reapse sit, in nostro tamen Codice, in quo Isidoro tribuitur, ab editis exemplis admodum discrepat. Quare inutile haud erit illud hic etiam exhibere.

14. Restant philologica opera. Igitur in quartum uolumen duodecim priores Etymologiarum libros conseremus.

15. In quintum uero ceteros octo cum uariis lectionibus, quas ex octo mss. Codicibus prompsimus, uaticano 624, Estensi, Chisiano, Bononiensi, Lucensi, Florentino S. Marci, ac Malatestiis duobus, quorum qui uetustissimus est, a Clariss. uiro P. Ioanne Dominico Mansio  seculo uII ascribitur. Glossarium Etymologiarum libris subiiciemus cum obseruationibus, emendationibusque, iam editis, celeberrimorum uirorum Ioannis Ludouici de la Cerda S. I., Ioan. Georgii Greuii, Theodori Ianssonii ab  Almeloueen, Barthii, Schurzfleischii, Daumii; atque ineditis, iisque uberrimis, doctissimi uiri Ioan. Salolomonis Semleri, qui illas Altdorfio misit ad me, an. 1752, summa ac sane laudabili animi facilitate. Tandem Differentiarum libros tres hoc uolumine comprehendam, collatos cum duobus Codicibus Lucensibus, ac totidem aliis, altero Pistoriensis capituli, altero Florentine bibliothece S. Crucis.

16. Indices quatuor extremam operi manum imponent. Primus erit Testimoniorum Scripture quibus utitur Isidorus. Secundus Auctorum quos citat. Tertius Rerum in S. D. libris contentarum. Quartus Rerum que in adnotationibus explicantur.

331 17. Hactenus librorum ordinem ac uarias preterea quibus illustrabuntur lectiones persecutus sum; nunc paucis rationem editionis ipsius exponam.

18. Primo. In prefationibus que ante singulos Isidori libros edentur, 1. S. Doctori eum quo de agitur librum asseremus. 2. Editiones eorum librorum  referemus omnes, aut certe precipuas; in Dissertatione enim de S. Isidori doctrina librisque illas tantum numerabimus que uniuersa Opera complectuntur. 3. Codices ad quos illos exegimus, diligenter recensebimus, deque eorum uetustate agemus.

19. Secundo. uarias lectiones ab adnotationibus seiunctas uolumus.

20. Tertio. Adnotationes uero, cum nostras, tum etiam aliorum non ad uoluminum calcem, ut moris est, reiiciemus; sed suis quasque locis, ascriptis auctorum nominibus, exhibebimus.

Dabam Mutine, ex Estensium principum bibliotheca, Kalendis Ianuariis, anno uulgate ere 1738.

21. Ante hunc editionis Isidoriane conspectum, typis editum, inuenio in Zaccarie schedis diuersam aliam editionis perficiendi rationem, siue operum distributionem ab ipso excogitatam. Quinque etiam uolumina in priori illo conspectu designantur. Primum  uolumen prolegomena et duodecim priores Etymologiarum libros comprehendere debebat. Secundum ceteros octo Etymologiarum libros cum uariis lectionibus, Glossarium, et Differentiarum libros tres. Tertium historicos S. doctoris libros, tum asceticos, postremo librum de Natura rerum. Quartum biblica primum, deinde dogmatica, tandem liturgica opera. Quintum dubia, aut certo supposititia.

22. Inter hec supposititia fusior in Cantica commentarius recensetur, qui in secundo Conspectu omittendus dicitur. Simili modo prior Conspectus supposititiis annumerat testimonia Scripture, de quibus alter Conspectus omnino silet. uerba prioris Conspectus sunt: Testimonia Scripture, anecdotum  libellum in antiquissimo ueronensi Codice, unde eum primi emittemus in uulgus. Eum Maffeius uir clariss. aliquando uulgare decreuerat. In schedis Zaccarianis huius libelli nulla alia mentio occurrit. Scilicet editionem Zaccaria tandiu differi non passus, eum uulgauit in secundo uolumine Excursuum litterariorum per Italiam. Inter appendices a nobis reponetur, cum u. C. Maffeio Isidorianus uisus fuerit. Uberior de eo redibit sermo cap. 83, ubi contrarias hinc inde Zaccarie qui Isidori genuinum opus non credit, et Maffeii qui illud Isidoro asserit, rationes excutiemus.

332 23. Dupinii locus, quo liber de uir illustrib. aduersus Harduinum defenditur, ex prefatione tomi u Bibliothece sue indicatus, non in prefatione ad  tom. u, sed ad tom. Iu in ea editione quam ego euolui, a me repertus est. Iudicium Zaccarie de Isidori scriptis infra suis locis expendetur, cum de singulis operibus sermo habebitur.



CAPUT XLII. Noui Zaccarie conatus ad Isidorianam editionem procurandam: nouus huius editionis Conspectus. D. Petri Emmanuelis Hernandez, bibliothece archiepiscopali Toletane prefecti, in hunc Conspectum animaduersiones.

1. Cum anno 1758 Conspectum editionis Isidoriane uenetiis Zaccaria uulgasset, plures tamen effluere annos passus est, quin ad eam maturandam animum serio conuerterit; siue occupationibus aliis magis necessariis distentus fuit, siue calamitate temporum que consecuta sunt impeditus. Post exstinctam Societatem  Iesu, de fide quam orbi litterario dederat liberanda cogitare cepit. Habeo inter eius schedas exemplar libelli supplicis SS. D. N. PIO uI, siue exhibiti, siue parati ut exhiberetur, quo Zaccaria summum pontificem precabatur, ut eminentissimi cardinalis Francisci Xauerii Delgado, archiepiscopi Hispalensis et patriarche Indiarum, animum ad Isidoriane editionis patrocinium suscipiendum aliquo pacto per Nuntium apud regem Catholicum allicere tentaret. Id tunc Zaccaria postulabat: Riserbandosi, inquit, a supplicarla poi di qualche ageuolezza per consultare con agio, e senza spesa alcuni Codici della uaticana, come ottenne gia dalla S. M. di Benedetto XIu.

2. Cardinalitiam dignitatem Delgadus non diu  obtinuit: quippe in cardinalium collegium cooptatus anno 1778, uitam cum morte commutauit anno 1781. uel hac igitur de causa, uel alia Zaccarie spes in irritum abiit. Ac fortasse ne ille quidem littere, quas ad eminentissimum Delgadum Zaccaria scripserat, in Hispaniam misse sunt. Apud me sunt duo earum exemplaria, quorum alterum totum manu Zaccarie exaratum: neutrum diem, uel annum, quo date uel dande erant, designat. Nolim tamen eas intercidere: ita ergo habent:



333. Eminentissime et reuerendissime domine, domine.

3. Miraberis fortasse, princeps eminentissime, me, qui tibi ignotus sim, de re grauis momenti ad te audere perscribere. Noli tamen id inconsulte temeritati  tribuere, sed potius tum dignitati quam in Hispalensi Ecclesia sustines, tum singularibus uirtutibus tuis, quarum in dies apud nos fama percrebrescit. Rem ipsam statim edissero.

4. Anno 1758, cum adhuc essem serenissimo Mutinensium duci a bibliotheca, pro meo in inclytam nationem Hispanam studio conspectum emisi noue editionis, quam parare ceperam, Operum magni tui decessoris Hispaniarumque doctoris prestantissimi S. Isidori. uerum ab illo tempore multis rerum difficultatibus, quod promiseram, prestare hactenus non potui. Dolent enimuero quamplurimi cum nostrates, tum exteri, tot in conferendis per totam Italiam mss. Isidorianorum Operum Codicibus impensos a me labores inanes fuisse; ego autem cum primis doleo, qui et deinceps futuros illos irritos intelligo, nisi amplissimum et beneficentissimum principem nanciscar, qui et ad opus perficiendum subsidia conferat, et editionem quoad fieri poterit splendidissimam, ut tanti doctoris, Hispaneque  Ecclesie nomini et dignitati plane respondeat, Rome, preside me et correctore curandam suis sumptibus suscipiat, nec absque certissima spe, exemplarium, que 750 esse debent, uenditione impensarum omnium, que sine dubio exigue esse non possunt, atque ad aureorum duo millia pertingent, largiter sarciendarum. Sed bene est. Hec mecum sepe, nec absque merore animi cogitanti illud opportune uenit in mentem, Hispalensem sedem, cuius Isidorus decus et presidium est immortale, ab Eminentia Tua teneri. Ad quem ergo confugerem? cuius patrocinium potiori iure, ac firmiore que peterem assequendi fiducia, implorarem, quam Eminentie Tue que Isidorum sanctissimum doctissimumque decessorem tuum singulari pietate prosequitur?

5. Scio equidem nuper Matriti nouam prodiisse Isidorianorum Operum editionem, cuius exempla duo ad mei operis faciliorem absolutionem pernecessaria cum sexdecim ceterisque consequentibus Hispanie sacre Florezii uoluminibus frustra hactenus  ab Hispania exspectaui. uerum si tantum tibi otii fuerit ut quem tibi subiicio, mee editionis conspectum cum ea conferas editione, statim intelliges adeo illam conatibus meis non obfuturam, ut eos etiamnum necessarios ad optimam quamdam tanti Patris editionem pro tua sapientia sis iudicaturus.

6. Age igitur, princeps eminentissime, me pro decessoris tui gloria atque uniuerse Ecclesie utilitate laborantem tua benignitate complectere, nec patiaris optatissimam editionem necessariorum subsidiorum defectu diutius differri. Hec enimuero si suppetant, sex post menses inchoari illa facile poterit, ac triennio, fortasse etiam citius, perfici; dum enim primus tomus edetur, reliqui duo commodissime absoluentur.

7. Ista cum legeris, Isidorum tuum animo identidem reuolue, illumque 334 tibi partim pro me preces adhibere existima, partim pro se ipso, suorumque librorum dignitate. Id si Eminentia Tua cogitarit,  exploratum habeo fore, ut liberalissimi, quo maxime indigeo, Mecenatis munus nequaquam detrectes. uale, princeps eminentissime, atque audacie in te interpellando mee sic ignosce, ut amori ac pietati erga Isidorum, obsequentissime erga te uoluntati faueas. Rome.


Eminentie Tue Humillimus, ac deuotissimus seruus.

8. Ex his litteris constat iam tum Zaccarie in mentem uenisse, ut editio Operum Isidori tribus uoluminibus absolueretur, quamuis quinque uolumina olim pollicitus fuisset. Qualis autem fuerit eiusmodi nouus conspectus, colligi potest ex eo quem paulo post ad excellentissimum archiepiscopum Toletanum, nunc eminentissimum cardinalem Franciscum Antonium Lorenzana, idem Zaccaria misit. Duas  habeo Zaccarie epistolas ad eminentissimum cardinalem Lorenzana, autographas quidem, sed ita frequentibus lituris et correctionibus respersas, ut merito dubitari possit an exemplum earum in Hispaniam missum omnibus in partibus consentiat. In re ipsa certe uix ullum discrimen intercessisse crediderim. Primam epistolam datam opinor anno 1782, que sine inscriptione ulla incipit:



Zaccarie epistola ad excellentissimum archiepiscopum Toletanum nunc eminentissimum cardinalem Lorenzanam.

9. Recreauerant me Toletane littere, ex quibus acceperam, quanta animi facilitate non solum magnificis istis tuis eum Toletanorum Patrum, tum Conciliorum Hispanie editionibus, me donare constituisses, sed etiam ad cam, quam a multis annis molitus sum, omnium Isidorianorum librorum editionem  insigni nescio cuius hactenus inediti operis additamento locupletandam, hancque ipsam, diffici limis licet temporibus, aliquo pecunie subsidio iuuandam declarasses. Nec uero aliud mihi exspectandum fuerat, siue amplissime tue sedis, que Isidorum duorum apud se conciliorum presidem habuisse gloriatur, dignitatem, siue singulare in antiquos Hispanie Patres, quorum sane princeps Isidorus est, siue exquisitissimam, qua polles, eruditionem consideranti.

10. uerum  nonnichil hesi cum postea cogitare te de mea hac editione Toleti curanda intellexissem. Nam si repugnarem, uerebar ne aut in tantam quam erga me pretetulisti humanitatem ingratus, aut in mea petitione molestus tibi atque importunus esse uiderer. Atqui tamen necesse est ut tibi grauissimas sane causas aperiam, cur 335 ab hoc te dimoueri consilio maxime cupiam. Atque illa certe maximi ponderis est, que sese primum  offert, magnum, quo disiungimur, locorum interuallum. Nuperrime cum duorum aut trium annorum exspectatione fatigatus, tandem postremam, que mihi necessaria est, Matritensem S. Isidori editionem Gadibus impetrassem, uiginti quinque a Liburnensi portu milliaribus periit nauicula que meum Isidorum deferebat. An non eodem in itinere, aut etiam, quod non semel accidit, isthic apud ipsum typographum, aut alio non absimili casu intercidere posset, quod ad te mitterem, edendum mei operis exemplum? Aliud, inquies, apud te seruato. At nemo te melius intelligit quam difficile sit tres eosque pregrandes tomos posse nunc exscribi, ac summa deinde diligentia, ut omnino necesse foret, recognosci in tanta uariarum lectionum atque annotationum copia: quin et diutissime protrahenda editio esset, et maxima argenti ui amanuenses rependendi.

11. Quid uero si plurima quidem, ac pene dixerim innumerabilia in aduersariis habeam ad editionem  pertinentia, paucissima uero prelo parata? Nimirum ea mihi semper mens fuit, ut cum Mecenatem tui similem nactus essem, qui editionem suis sumptibus facillima impressorum exemplorum uenditione, ut decet, compensandis curaret, ad eam tunc primum manus admouerem, eodemque tempore et edenda scripto consignarem, et scripta typographo imprimenda traderentur. Neque id miraberis, presul excellentissime, qui probe intelligis quanto mihi tedio futurum fuisset textum emendare, uarias lectiones adiicere, opportunis cum meis tum aliorum annotationibus obscura loca explicare, quin certa spes affulgeret tam laboriosi operis aliquando tandem in lucem emittendi.

12. Quamobrem uides non posse me, nisi Rome, ubi dego, de editione cogitare. Sit mihi pecunia: uno alteroue post mense suscipietur illa, neque unquam cessabit dum perficiatur.

 13. Accedit ad hec, fieri non posse quin crebre suboriantur dubitationes, presertim quod ad uarias lectiones attinet, uix diluende, nisi noua eaque facillima Codicum, qui hic magno numero sunt, consultatione. At quid si manuscriptum meum exemplum isthic esset?

14. He, ne longior sim quam par est, grauissime cause sunt cur Toletane Romanam mihi editionem necessario preferendam censeam. Eas pro tua harum rerum experientia si perpenderis, quidni equi illas bonique te facturum sperem? Neque tamen tuum mihi defuturum auxilium metuo. Itaque illud primum a te peto, ut cuiusmodi sit quod apud te latere intellexi S. Isidori opusculum, me edoceas. Hoc enim ubi mihi significaueris, statim nouum mee editionis conspectum hic edam, late per Italiam, Hispanias, Galliam aliasque regiones disseminandum, quo docti uiri ad nomen suum huic editioni dandum inuitentur, quin quidquam pecunie in antecessum numerent, pactum pretium non nisi ubi singulos  tomos acceperint persoluturi.

15. Deinde hoc maxime uelim, ut ne renuas Isidorianam hanc editionem amplissimo nomini tuo inscribi. Quoniam uero sociorum numerum satis expensis secundi uoluminis, ac deinceps tertii suppeditandis futurum 336 non dubito, erit humanitatis tue, tuique in Isidorum studii tantum pecunie saltem subministrare, quantum editionem primi uoluminis et ab amanuensibus parandam, et a typographo magnificentissime perficiendam postulare existimaueris, ea tamen lege, quam supra indicabam, ut quidquid expenderis, exemplorum numero et uenditione tibi sarciendum scias.

16. uide, presul amplissime, quanta tecum libertate agam. Ne id, queso, uitio uertas. Mee primum ingenuitati id tribue, comitati deinde tue, que ut in te Patrem amantissimum peruideam effecit. Interea sanctissimum Hispalensium presulem rogare non desinam, ut te Hispane Ecclesie incolumen quam diutissime seruet. Ex Urbe.

 17. Meminit in his litteris Zaccaria noui conspectus quem edere parabat. Sed breuem quemdam conspectum editionis Isidoriane ad archiepiscopum Toletanum deferri iam curauerat, ut opinor, per duos ordinis SS. Trinitatis insignes uiros, alterum Rome tunc commorantem P. Antonium Queuedo procuratorem generalem, alterum prouincie Castellane prefectum P. Martinum Ortega: qui editionem Isidorianam ad felicem exitum prouehi uehementissime optabant. Atque hec fortasse est causa, cur Zaccaria existimauerit, presulem Toletanum uelle ut Isidori Opera Toleti exuderentur, cum potius Matritenses typos commendatissimus presul ad editionem designasset. Eodem refero, quod Zaccarie nuntiatum fuerit, apud Toletanum antistitem quoddam Isidori opus nondum editum latere: cuius rei nullam prorsus mentionem inuenio neque in eiusdem antistitis litteris, neque in obseruationibus D. Petri Emmanuelis Hernandez, bibliothece archiepiscopalis prefecti, de quibus nunc dicere aggredior.

 18. Archiepiscopus Toletanus nouum, quem indicaui, conspectum ad suum bibliothecarium remisit, ut in sententiam suam de eo proferret. Penes me est exemplum epistole Hispanice bibliothecarii Toleti die 15 decembris 1782 ad Archiepiscopum date. Hernandezius breuiter exponit conspectum editionis, quem Zaccaria I ianuarii anni 1758 uulgauerat, cuius etiam in Memoriis Triuultianis mense Decembri eiusdem anni mentio occurrit. Prefert autem nouum conspectum, ac summopere Zaccarie studium laudat, ut archiepiscopi animum ad operis patrocinium suscipiendum inducat. Animaduertit Zaccariam iam etate prouectum esse, et aliunde necessarium esse ut editio exigatur ad mss. Codices Hispanos, eos presertim, qui diligentiam correctorum editionis regie Matritensis fugerunt. Propterea innuit, oportere ut idonei in Hispania 337 uiri designentur, quibus collatio exemplarium mss. committatur, et a Zaccaria  aliquem uel aliquos eligi qui in idem opus incumbant, si quid humanitus ipsi acciderit.

19. Censet Hernandezius nouum Zaccarie conspectum nondum perfectum. Quamuis enim bibliopola Ulloa oleum et operam in editione Matritensi recenter uulgata perdiderit, tamen appendices eius editionis locum habere debent in noua editione procuranda. Preterea conspectus pro legitimis quedam opera exhibet, que aut spuria sunt aut saltem dubia. De iis tamen commodiori tempore se acturum Hernandezius pollicetur. Promissis stetit: eiusque Latinas animaduersiones in Conspectum editionis a Zaccaria parate archiepiscopus Toletanus ad eumdem Zaccariam misit simul cum his litteris quas archiepiscopi signo munitas habeo, et quia maxime digne sunt que ab omnibus legantur subiicio.



Clarissimo domino Francisco Antonio Zaccaria Franciscus archiepiscopus Toletanus S. D.


20. Pergrate mihi fuerunt tue littere, amoris et reuerentie plene erga nostrum parentem  Isidorum, cuius Opera merito prefers aliis Hispaniarum Patribus: nam licet theologus iure possit S. Iulianus in eius conspectu cognominari, propter omnigenam tamen Isidori eruditionem ambabus ulnis tuam sententiam amplector.

21. Nusquam obliuioni tradiderunt Hispani eius miranda scripta, monachi precipue de illis addiscendis, asseruandis et transcribendis, necnon de prelo mandandis sedulo, licet non ut decet tantum doctorem, curarunt. Tu uero quasi in hac Hesperia natus, et litteris imbutus, multis ab hinc annis assiduo ea mente uoluis, eius sententias scrutaris,  perquiris diligenter mss., cum aliis fidelissime confers, et de absolutissima omnium editione iam diu meditaris. Laudo studium, tua emulor uota, et in eamdem finem mea collimant.

22. Ne mireris adhuc herere me ea in sententia ut Matriti et non alibi editio fiat. Ad id quamplures me cogunt priuate et publice rationes: nec exteris typographis inuideo, una contentus Matritensi editione; tuoque labore plurium annorum fretus, spero ceteras superaturam.

23. Easdem difficultates, quibus me premis ut tuo asquiescam iudicio, perspectas habui, priusquam P. Ortega rescriberet suo condiscipulo P. Queuedo. Perlege, si uis, notas quas ad conspectum noue tue editionis meus bibliothecarius apposuit aliasque insuper adiiciet. Ea erit 338 igitur accuratior editio, non que copiosior, sed uerior, correctior, et enumerationi operum S. doctoris quam singillatim fecit eius dilectissimus Braulius Cesaraugustanus, congruentior.

 24. Uno tantum uerbo animum meum pandam. Tumetipse appellas Isidorum duorum apud Toletum conciliorum presidem; et nos tantummodo in quarto prefuisse: concilio uero, quod dicitur Gundemari, non adfuisse, sed tantum ad regis instantiam ei subscripsisse testamur. Aliunde Codices mss., qui in Italia, Galliis, et alibi asseruantur ex Hispanis asportati, forte cum Toletanis et Escurialensibus non consentient; et dum parare uolumus editionem perfectam, forte in maiores scopulos incidemus.

25. Eapropter, clarissime domine, ne moreris elucubrationes tuas quantocius mittere: uno enim apice non discedemus ab eis, nomenque tuum, etsi expensis meis fiat editio, tantum personabit. Eas prius accurate transcribemus, et si quid occurrerit obscurius, uel difficilius, quod emendatione egere uisum fuerit, nichil tamen, te inconsulto atque inscio, immutabitur: do fidem. Et interea D. O. M. obsecro  ut te diu sospitem et incolumem seruet. Matriti, die 20 Martii anni 1783.

26. In Schedis Isidorianis Zaccarie has litteras eminentiss. cardinalis de Lorenzana reperi. Post Zaccarie excessum inter alias uirorum illustrium ad eum datas epistolas, quas penes me retineo, occurrerunt mihi due eiusdem doctissimi cardinalis, altera data sexto Idus Ianuarii 1786, altera XuIII Kal. Octobr. ann. 1789, quibus ad perficiendam Isidori editionem uehementer Zaccariam hortatur. Auctarium notarum bibliothecarii archiepiscopalis, quod in descriptis litteris promittitur, Romam ad Zaccariam missum non credo. Habeo notas ipsas, exquisita doctrina refertas, quas huic loco inserendas censeo, premisso Conspectu Zaccarie, numeris ac litteris insignito,  quibus notationes respondent.



Breuis Conspectus noue editionis, quam Franciscus Antonius Zaccaria a multis annis parat, Operum S. Isidori Hispalensis.

27. Tribus tomis uniuersa editio constabit; Opera tamen in septem ueluti classes tribuentur. Prima pars Biblica complectetur, nempe:

    1. Librum Proemiorum.
    2. Questiones, et mysticorum expositiones Sacramentorum in uetus Testamentum +.
    3. Allegorias.
    4. De Numeris Librum nunquam editum, ex Regio Taurinensi Codice.


Addetur suppositus in Cantica canticorum Commentarius .

339 Secunda pars Dogmatica exhibebit. Sunt ea:

    1. Sententiarum libri tres.
    2. Libri duo ad Florentinam sororem.


Accedet dubius de Ordine creaturarum liber .

 Tertia pars Ascetica, nimirum:

    1. Synonymorum liber.
    2. De Contemptu mundi .
    3. Exhortatio penitendi .
    4. Lamentum penitentie .
    5. Oratio pro correptione uite .
    6. Oratio contra insidias diaboli .
    7. Oratio, siue Confessio, a Constantino Caietano primum diuulgata .
    8. Regula Monachorum, sed integra .


Accedent de more spuria, nempe.

    1. Fragmenta quedam commentariorum in Regulam S. Benedicti.
    2. De Norma uiuendi libellus.
    3. De Conflictu uitiorum +.
    4. De Institutione uite liber nunc primum uulgatus, ex ueronensis capituli peruetusto Codice; ubi S. Isidoro tribuitur.


Hec omnia primus tomus complectetur.

 28. Secundus tomus tres item partes habebit.

Prima pars paucas epistolas et sermones habebit Isidoro in Mss. tributos .

Secunda pars Que ad disciplinam ecclesiasticam pertinent, scilicet:

    1. Duos de Officiis libros cum epistola ad Leudefredum, et hymnos duos.
    Accedet Orationum Isidoriani ritus Libellus  a Cl. Blanchinio ex ueronensi Codice editus, cui Dissertatio de Isidoriana liturgia premittetur.
    2. Isidoriana canonum collectio tum que a card. Aguirrio, tum que a Cennio uulgata fuit, cum nostro de utraque iudicio .


Accedent concilia duo, quibus S. D. prefuit, et quorum ipse fortasse canones scripsit.

Tertia pars Historica dabit, nempe:

    1. Que Sacram profanamque historiam exhibent, nimirum:
    1. Chronicon.
     2. Historiam Gothorum .
    3. Librum de uita et Obitu Patrum.
    340 2. Que ad historiam litterariam spectant, opusculum scilicet de uiris illustribus.
    3. Que ad historiam naturalem referri possunt, ut de Natura rerum libellus .
    29. In tertio tomo Philologica opera recudemus. Sunt illa:
    1. Etymologiarum libri uiginti, quibus Glossarium subiiciemus cum obseruationibus et emendationibus clarissimorum uirorum.
    2. Differentiarum libri tres . Claudent uolumen Indices quatuor:
    1. Testimoniorum Scripture quibus S. D. utitur.
    2. Auctorum quos citat.
    3. Rerum in eius libris contentarum.
    4. Rerum que in adnotationibus illustrantur.


Operi uniuerso bine premittentur Dissertationes.

In prima uitam dabimus S. D.

In secunda de eius scriptis, doctrina, editionibus  disseremus.

Omnia autem que dabimus S. D. opera ad quinquaginta celebriorum bibliothecarum Italicarum Codices exacta erunt, et notis cum nostris tum aliorum illustrata.



Animaduersiones D. Petri Emmanuelis Hernandez, bibliothece archiepiscopali Toletane prefecti, in breuem conspectum noue editionis Isidoriane.

30. Opera S. Isidori parum diligenter recusa fuerunt Matriti anno 1778, duob. tom. fol., typis et expensis Bartholomei Ulloa; sed ex Append. ad calcem tom. II addere debet Cl. Zaccaria, in editione quam parat, ea opuscula que in notis ad eius conspectum signabimus littera A.



Note ad conspectum editionis Isidoriane a Francisco Antonio Zaccaria preparate.

31. Regiam editionem Matritensem anni 1599, cui  adornande per uiginti et amplius annos, iussu Philippi II, incubuere uiri prestantissimi, quorum meminit Ioannes Grialius in prefatione, oportet pro textu sequi Zaccariam, quippe que longe perfectior est ceteris siue anterioribus, siue posterioribus. Ad eam igitur aptande sunt lectiones uariantes, ita ut, nisi ope alicuius Codicis textus ille in meliorem formam reuocetur, preferatur semper aliis, quorum uerba ad imam paginam amandentur. Hoc non obstat quominus menda typographica, queis scatet, corrigantur; et opera dubia, seu spuria, que pro legitimis complectitur, in Appendicem reiiciantur. uerum enim uero inter opera legitima Isidoriana, si librum Numerorum, quem haud uidimus, exceperis, uix nostro iudicio alia numerari possunt, preter ea que Regia continet editio, ut ex subiectis animaduersionibus apparebit. Quamobrem mihi uidebatur, iis solum retentis, cetera in Appendicibus collocare.

32. + Fragmenta addantur ex pagg. 54 et 64 A.

 341  Addesis post Commentarium in Cantic. uersus pagine 50 A.

 Collocetur hic, ut spurius, liber quartus Sententiarum A. Itidem et liber de Ecclesiasticis Dogmatibus, qui, licet Isidori non sit, ut bene aduertit Breulius, nichilominus ei tribuitur a Sigeberto, Trithemio, atque Margarino de la Bigne, qui inter Opera sancti presulis eum edidit. Aliunde hic liber, cuius parens ut plurimum creditur Gennadius Massiliensis, nos arbitramur quod alterum habeat auctorem, quemdam nempe Bracarium antistitem Hispalensem ab Isidoro quartum. Sed hocce argumentum agimus in breui dissertatiuncula, que aliquando, si Deo placet, in lucem prodibit.

33.  Cum liber de Contemptu Mundi de libro Synonymorum conflatus sit, potius ignoti consarcinatoris quam Isidori fetus erit, ut et ipse iam suspicatur Breulius. Exhortatio penitendi, Lamentum penitentie, et orationes pro correptione  uite et contra insidias diaboli eiusdem nobis uidentur esse furfuris. Exhortatio fere tota metrica est, quod nemo adnotauit, alienamque existimo ab Isidoro mentionem Cypriani Magi postea sacerdotis et martyris, quem non commemorant ulla Hispanie sanctoralia. Quare is Surius  ab auctore Exhortationis crederetur, et cetera de hoc martyre, uidesis in Antuerpiensibus ad 26 Septembris. In oratione pro correptione uite preterquam quod affatim utitur auctor uulgata uersione Bibliorum, quam seculo septimo non uersabant nec sancti Patres, nec interpretes Hispani, ex ipso Isidoro accepit ille, quicunque sit, ea que de penitentia et satisfactione agit, uidelicet, ex lib. uI Etymolog., cap. ult., et lib II Sent., cap. 13. Oratio contra insidias diaboli eumdem, sed incertum, sapit auctorem. Altera, a Constantino Caietano diuulgata, ad litteram est caput, siue sect. ult. lib. I Synonymorum. Ergo hec opuscula, ut et liber de Conuersis ab ipso Caietano editus, digna sunt que ad classem  apocryphorum ablegentur.

34.  Quidquid sit de Prenotatione Braulionis, que meminit Regule monachorum inter opera Isidori, omnino suspectam habemus diuulgatam sub eius nomine, et fetum credimus ignoti alicuius monachi, sed nec Hispani, Isidoro posterioris, cuius uerba in cap. 21, lib. III Sent., affert sub nomine cuiusdam Patris cap. 5 in editione Holstenii. Monachum dicimus auctorem, propterea quod hic loci ad monachos uerba faciens, ait: Proinde et nos liberi ab actibus seculi esse debemus, etc. Isidorum autem cucullum induisse nullus dixerit, quin obcecatissimus et habeatur, et sit. Ideo uero exterum cumdem auctorem arbitramur, quoniam cenobium Honoriacense, cui Regula scripta apparet in eadem editione, ignotum omnino est apud Hispanos, quidquid de eo dicat Ceillerius. Ieiuniorum dies in Regula commemorata cap. 11 et 12 eiusdem editionis toto celo distant ab eis quos describit Isidorus cap. 38 et seqq., lib. I de Ecclesiast. Offic. Quid quod auctor Regule diem  festum Circumcisionis bis inculcat, cuius nec uerbum apud Isidorum? nam eius etate indictum erat pro ea die solemne ieiunium, ut patet ex cap. 41 prefati, lib. I, et ex can. 10 conc. Iu Toletani. 342 Circumcisionis festiuitatem cepit colere Ecclesia Hispana paucis annis post obitum Isidori. Nullum monumentum apud nos hac de re uetustius lege 11 tit. 1, lib. II legum Wisigothorum, quam circa annum 650 promulgauit Reccesuinthus. Denique capitulorum ordo diuersus admodum apud Holstenium, Grialium et Breulium, dupliciaque apud illum capita, quedam assumenta complectentia, quibus isti carent. Hec omnia, inquam, et alia nonnulla, que penitius hanc Regulam introspicienti in mentem uenient, talia nobis uidentur ut eam Isidoro abiudicemus.

35.  Ex epistolis Isidori nomine editis spurie sunt, ut probant Bona, Mabillonius, Nicolaus Antonius, Fabricius, Cellerius, et Ballerinii ueronenses, que diriguntur ad Redemptum, Claudium ducem, et  Eugenium episcopum. Dubia saltem propter argumenta Morini, Aguirrei, Espenii, et Ceillerii, que ad Massonam scribitur, licet in contrarium eant Patres Antuerpienses et Florezius. Altera ad Helladium subleste fidei apparebit, si disciplina quam memorat conferatur cum can. 6 et 28 synedor. Hispalens. II et Toletan. Iu, et cum tit, 13 collection. Martin. Bracar., quibus in locis statuitur, episcopum, presbyterum, diaconum crimine irretitum, priusquam alterum adeat tribunal, proprie ipsius prouincie synodi iudicium subiturum. Nihil huiusmodi passus est sacerdos Cordubensis. B. Isidorus, utpote canonum callentissimus, haud mitteret sontem ad synodum, ut ab suo deponeretur gradu, sed ut Patres confirmarent uel reuocarent sententiam ab eo prolatam; preterquam quod opus hic non erat appellationem interponere, cum et luxurie crimen reus confiteretur, et exaugurationis pena huiusmodi nocentibus per canones inflicta a nemine in dubium  reuocaretur. Quid, quod auctor epistole homo alterius ordinis quam pontificii uidetur? Ea uerba: uobis sollicitudo pastoralis incumbit, uestroque iudicio delinquentium errores discutiendos censura diuina disposuit, dicens: Sacerdotes stabunt in iudiciis meis, et iudicabunt inter sanctum et pollutum; hec, inquam, uerba quis ab episcopo, et tanto episcopo Isidoro pronuntiata fatebitur? Mitto supinum lapsum, quo infectus erat uetus Codex Complutensis, cuius meminit Ambrosius Morales cap. 20, lib. XII Hisp. Chron., uidelicet epistolam scripsisse Isidorum ad Helladium, et concilium Toletanum III: cum eo tempore sedem Hispalensem Leandrum, et Toletanam Euphemium tenuisse, ex ipso constet concilio. Quamobrem omnibus perpensis expungendam censemus epistolam ex numero Isidorianarum. Que manent relique, edantur, uelim, cum notis auctoris tomi XXX Hisp. Sacre.

36. Alios sermones Isidori nomine uulgatos haud uidimus preter editos a Constantino Caietano. Horum primus caput est 26, lib. I de Ecclesiast. Officiis;  alterius autem prima pars totum est cap. 10, lib. I Sententiarum; secunda uero ex Greg. Magn. lib. XXuIII Mor., num. 3, contexta est, si locum Danielis, quem inserit consarcinator, exceperis. Idem aut simile iudicium erit de sermone in natali S. Aemiliani episcopi uercellensis, cuius meminit Nicolaus Antonius; et adhuc aliorum, si qui sunt editi uel inediti Isidori nomine. Sed cum, ut diximus, ad nostram notitiam haud 343 uenerint, eruditorum sententiam exspectabimus. Adiicias his spuriis sermonem de Corpore et Sanguine Domini, pag. 45 A.

37. De hymnis nullus dubito quin eos abiudicem Isidoro; de epistola uero ad Leudifredum nescio quid persentiscam mali ominis. Codicum mss., qui laruati Isidori collectionem haud omnino puram continent, pars quedam est hec epistola sub titulo: Epistola Pape Spalensis episcopi ad Laudefredum Cordubensem, ut tradunt Ballerinii ueronenses tom. III Oper. S. Leon., pag. CCXXXu. Quod in nonnullis Codicibus eam complectentibus legitur de officio archipresbyteri,  ut in textu edidit Breulius, et in notis Ioannes Baptista Perezius, perquam alienum cuique uidebitur ab Isidori mente, et disciplina priorum octo seculorum Ecclesie catholice. Quamobrem ego iudicauerim centonarii hominis fetum esse ex lib. II Officior. beati presulis infartum.

38.  Non repugnabo quod in hac editione locus detur libello Orationum a Blanchinio uulgato, canonum collectioni, quam cusit Aguirrius, et recusit Cennius, duobusque synodis Isidoro preside coactis; sed meo iudicio nequaquam probabimus illorum esse parentem. Ergo Appendicis loco typis denuo mandentur, prout Quesnellus et fratres Ballerinii fecere in editione Operum S. Leonis cum Sacramentario et Codice canonum ecclesiasticorum. Animaduerti autem oportet Blanchinium plurimum aberrasse ullis in notis, ut in ea qua de initio anni apud Hispanos agit, ductus auctoritate Codicis hoc loco manifeste corrupti. Ubi enim legitur Iu Kal. Ianuarii, legi  omnino debet Iu Non., ita ut diei secunde Ianuarii, non uigesime none Decembris, ille aptentur orationes: ob hanc quippe causam statim post festiuitatem Circumcisionis in Codice apponuntur, cum ad Iu Kal. Ianuarii festi Ioannis Euangeliste mentio fiat, quo die nos hunc sanctum coluimus usque ad seculum saltem undecimum.

39. Collectionem canonum, nimis deturpatam in editionibus Aguirre et Cennii, nos correctissimam recudemus ad calcem tomi II Collectionis sanctorum Patrum Toletanorum, ubi eius propria est sedes. Quamuis enim non astipulemur perdocto uiro Ioanni Baptiste Perezio, qui existimauit eam concinnasse sanctum Iulianum, nichilominus circa illius etatem digestam esse non ambigimus.

Ponesis, ut spuriam, Expositionem Misse pag. 54 A.

 Historie Gothorum precedere poterit, iuxta nonnullos Codices, elogium Hispanie pag. 66 A.

  Huius libelli fragmentum apparet pag. 51 A.

 Inter opera philologica quidni locus dabitur uersibus pag. 47 et 67 A.?

40. Singularem Hernandezii doctrinam et acre iudicium maximopere suspicio: an autem sententie eius omnino sint sustinende cum de singulis Isidori libris agam, non perfunctorie disputabo. In conspectu nouo Zaccarie id obseruo, silentio ab ipso preteriri Imaginem mundi, S. Isidoro alicubi tributam, sed que 344 Honorium Augustodunensem habet auctorem. Eam olim edere promiserat ex Codice ms., qui ab editis multum discrepat. uerum in eius Aduersariis nec uolam, nec uestigium Imaginis mundi reperio.

41. Quis autem crederet Zaccariam honorificentissimis litteris ab archiepiscopo Toletano peramanter  inuitatum suas lucubrationes in Hispaniam mittere, obstinato animo recusasse, neque intellexisse non satis Hispanos confidere, quod exterus homo, quantumuis doctus, res Hispanie proprias ea qua oportet intelligentia et cautione complecteretur? Atqui rationes denuo protulit cur archiepiscopo morem gerere non posset. He exstant in autographo litterarum eius exemplo, lituris et emendationibus referto: quod hic sisto.



Excellentissimo ac reuerendissimo domino D. Francisco Antonio de Lorenzana Toletane Ecclesie pontifici Franc. Ant. Zaccaria felicitatem.

42. Quas dignatus es ad me perscribere, archipresul amplissime, litteras, in S. Isidorum Hispalensem piissimas, erga me humanissimas, u Idus Apriles  accepi. Atque utinam satisfacere desiderio tuo possem, atque Opera tanti doctoris prelo parata ad te mittere, ut Matritensibus elegantissimis typis exscriberentur. Nihil mihi optatius, nichil honorificentius foret. uerum uti me scripsisse ad te memini, etsi uarias Italicorum Codicum lectiones fere dispositas, et multa preterea que ad annotationes pertinent, in aduersariis seruo, promptum tamen uix quidquam habeo, quod non modo isthuc mittere, sed ne hic quidem typographo statim tradere possim. Statueram enim ut postremam Matritensem editionem nactus fuissem, eam cum uetere item Matritensi conferre, atque exactam ad hanc uariis lectionibus et annotationibus, ipso illo tempore quo typographus prelo committeret, paulatim illustrare: id enim mihi multo  commodius futurum erat, neque iis sumptibus obnoxium, quos nec ego ferre possem, et tamen facere necesse esset, si totum opus ab amanuensibus exarandum curarem.

43. Itaque quoniam de Matritensi editione, quam uelles, cogitare mihi uel inuito non licet, dabis mihi hanc ueniam, excellentissime antistes, ut aliam uiam ineam huius editionis hic parande, que sin minus splendida, mihi saltem et facilior et opportunior sit. Equidem intelligo, quantis huiates [* 1Kb] typographi premantur angustiis: illud etiam doleo, me in summa difficultate esse pecuniaria, cum tamen amanuensibus laboris pretium pendendum sit, atque eo largius quo accuratiores esse debent. Societatis tamen beneficium,  quod ante editionem publico programmate doctis uiris, ac presertim Hispanis proponetur, non leue typographis subsidio futurum spero.

345 44. Ad me porro quod attinet, fiducia indulgentie tue non dubito rem aggredi, usus consiliis a preclarissimo uiro, qui tibi est a bibliotheca, mihi indicatis, eoque libentius, quod pleraque meis sensibus, etsi in breui mee editionis conspectu dissimulatis, plane consentiant. Age ergo, inclyte archipresul, tria ut a te exorem pro singulari humanitate tua sinito. Primum illud, ut qui tam grandibus impensis Mozarabici Breuiarii, Toletanorum Patrum, Hispaniensium Conciliorum nouam apud uos eamque magnificentissimam editionem curare non desinis, in meam Isidori editionem, quam cominus Matriti, uti uoluntati tue obsecundaturus maxime cuperem, concinnandam uelim, suscepta prohibent preterite uite consilia, symbolam aliquam conferre non renuas, primis saltem necessarii apparatus sumptibus  suffecturam.

45. Alterum est, ut quos sperare me iusseras libros, mittere ad me, ut primum licuerit, uelis. Tandem te uehementer rogo, ut septuagenario seni, qui te reuerentissime colit, tuosque pro Hispane nobilissime Ecclesie gloria atque utilitatibus labores maximi facit predicatque, hoc solatii indulgeas, ut sua amplissimi tui nominis patrocinio Romana Isidorianorum Operum editio prodeat, testis etati nostre, testis posteritati futura mee demississime in te obseruantie. Id unum si per te mihi licuerit, magnis animis emisso statim conspectu nouo, ac satis amplo totius editionis, ad quam citissime inchoandam studia omnia referam. uale, pontifex excellentissime, meque sacras manus tuas osculantem tua gratia prosequere. Rome, Idibus Aprilibus, 1783.

46. Quid post has Zaccarie litteras siue ad archiepiscopum Toletanum missas, siue eo consilio, ut  mitterentur, scriptas, de hoc negotio tractatum fuerit, penitus ignoro. Quanquam ex re ipsa, ex duabus posterioribus epistolis eminentiss. D. cardinalis Lorenzane, quas num. 26 indicaui, satis perspicitur nichil deinde actum fuisse. Archiepiscopus Toletanus multis iisque grauissimis rationibus tunc impulsus editionem a Zaccaria, doctissimo quidem, sed rerum nostrarum fortasse non ita perito, adornatam, in Hispania curandam decreuerat. Id Zaccaria prestare non poterat, nisi improbum laborem susciperet exacte digerendi ea omnia que parauerat, et absoluendi que promiserat, ut iam prelo parata in Hispaniam mitterentur. Senio iam ipse confectus, diuersis maximi momenti occupationibus impeditus, neque laboriose collationi textus cum mss. et editis exemplaribus  assuefactus, id unum spectabat, ut pecunia adiutus, rem per se ac per alios Rome maximo quo posset commodo expedire tentaret. Sane multa Zaccaria in suis publicis programmatis pollicitus fuerat, que perficere quidem cogitabat, sed nondum inchoauerat, ut nunc distinctius explicabo.



346 CAPUT XLIII. Apparatus Zaccariane Operum S. Isidori editionis recensetur. Aduersaria eius pro uolumine primo.

1. Cum uir nostri temporis eruditissimus Zaccaria per quadraginta annos, eoque amplius, noue editioni Isidoriane apparande allaborauerit, incredibilis profecto doctorum hominum esse debet exspectatio de eiuscemodi apparatu: que tamen apud nonnullos  aliquantulum imminuitur, cum mentem ad innumera illa omnigene doctrine opera conuertunt, que hoc ipso tempore Zaccaria aut composuit, aut illustrauit, aut edenda curauit, queque ab uno homine potuisse proficisci uix intelligitur, ut nichil dicam de plurimis aliis magne molis aut uarii argumenti operibus, que molitus et pollicitus fuerat, et moriens in schedis reliquit. Postremis annis cum de Zaccariana Isidori editione plerique iam desperarent, mihi etiam in mentem uenit, quantumuis aliis operibus excudendis non parum occupato, animum ad nouam Operum Isidori editionem curandam conuertere: sed indignum prorsus uidebatur quod Zaccarie labor aut periret, aut, cessantibus Hispanis, ad aliorum manus deueniret. Igitur mense quintili anni proxime elapsi 1794, suadente maxime eminentissimo cardinali D. Stephano  Borgia, eximio litterarum omnium cultore ac litteratorum uirorum patrono, Zaccaria omnia sua de Isidori rebus aduersaria ad me deferri concessit.

2. Ea autem, uti ego accepi, sic exponam. Preter epistolas, quas iam attuli, erat uita S. Isidori ex Bollandianis cum commentario preuio descripta: historia etiam translationis corporis S. Isidori ex iisdem Bollandianis, manu exarata, sed neque uita, neque historia translationis integra, et mendose utraque descripta. Desiderantur note quas Zaccaria promiserat, ac solum sunt quedam uarie lectiones ad narrationem Redempti de obitu S. Isidori ex quodam Codice uallicellano. Nic. Antonius in Biblioth. uet. Hisp. lib. u duo capita, tertium scilicet et quartum eius libri, uite et doctrine Isidori illustrande destinauerat.  Hec igitur duo capita sibi Zaccaria exscribi simili modo curauerat, scilicet ex prima editione, adeoque sine iis notationibus quas Bayerius in editione Matritensi adiecit, 347 uberior in hoc argumento quam in plerisque aliis, cum de Operibus S. Isidori edendis ipse quoque cogitauisset. Duas dissertationes Zaccaria pollicitus fuerat, alteram de uita rebusque gestis S. Isidori, alteram de doctrina scriptisque eiusdem: neutra inchoata erat, nedum perfecta: nisi si fortasse uitam, quam dixi, ex Bollandianis Actis extractam, et duo illa bibliothece Hispane Nic. Antonii capita intelligebat. uoluerat etiam de Isidori genuinis epistolis, deque Muzarabica liturgia, atque collectione canonum Hispanica disserere: sed manus operi non admouit. Constituerat singulis libris S. Isidori prefationes  prefigere, sed unam tantum inuenio adumbratam ad librum Proemiorum, et alteram ad librum de uir. illustr., quas edam cum de his libris agam. Cum ipse Proemia primo loco excudere cogitasset, prologum huic operi apparere studuerat. Librum uero de uir. illustr. simul cum tota Bibliotheca ecclesiastica Fabricii edere decreuerat: hinc prologum habemus ad eum librum.

3. Statuerat quibusdam in locis notationes suas antiquis aliorum addere: nullam istiusmodi notationum absolutam inuenio, nisi paucas ad librum de uir. illustr., et quorumdam auctorum loca indicata, ex quibus lumen posset haurire, si quando eum laborem susciperet. Post eius excessum acquisiui editionem  Regiam Matritensem S. Isidori, cuius margini simili modo nomina quorumdam auctorum et loca appinxerat. Collegerat, presertim uero per alios, plurimorum Codicum uarias lectiones, quas ordine dispositas textui subiicere cogitabat. Sed improbum hunc laborem aggressus, in ipso limine substitit. Scilicet propositum illi fuerat librum Proemiorum ante alios omnes edere, ut nuper dicebam, et ex conspectu eius editionis patet: sic ergo uariantes lectiones adornare ceperat. uARIAE LECTIONES. I. B. E. Liber Proemiorum, beato Isidoro auctore. Br. E. In nomine sancte Trinitatis incipit liber Proemiorum B. Isidori de libris ueteris ac Noui Testamenti. C. C. Incipit liber Proemiorum de libris Noui et ueteris Testamenti sancti Ysidori Spalensis episcopi. u. C. In nomine Patris, et Filii, et Spiritus sancti.  Auxiliatrix esto mihi, Trinitas sancta. Orditur liber premiorum  dialogus sancti Hieronymi presbyteri.

4. Hec tantum Zaccarie ipsius manu exarata erant in magno chartarum purarum fasciculo ad uarias lectiones parato. Note indicant 348 Bignei et Breulii editiones, Cesenatensem et ueronensem Codices, ut in prologo, quem dixi, ad librum Proemiorum ipse aduerterat. uides igitur Zaccariam, preter congestam quamdam rerum siluam, nichil aliud ad editionem expeditum habuisse: quod ipse in litteris suis ad eminentissimum cardinalem archiepiscopum Toletanum plane fatetur. Superest ut Codices enumeremus quos a se collatos Zaccaria in suo programmate affirmat, et seruato ordine quem ipse sibi prescripserat.  Sed premonendum censeo quod suis deinde locis distinctius obseruabo, paucos a Zaccaria per se ipsum Codices, plerosque ab aliis fuisse collatos. Sed quamuis optandum esset ut Zaccaria ipse opera edita Isidori ad mss. Codices exegisset, nichilominus iis diuitiis quas reliquit contenti esse debemus. Nam uere diuitias censeo magnam copiam illam collationum, quarum nonnulle satis in se ipsis exacte apparent, quedam etiam e mss. exemplaribus uetustissimis sunt collecte.

5. Proemia, a Zaccaria primo loco edenda, erant collata cum tribus Codicibus, ueronensi, Cesenate et Florentino S. Crucis. Eos descripsit in prefatione, quam suo loco inseram. Habeo uarias lectiones horum trium Codicum, sed non a manu Zaccarie, nisi in  primis capitibus Codicis Cesenatis.

6. Questiones in uetus Testamentum, collate cum duobus Mss. bibliothece Laurentiane Medicee, et cum insigni Codice Albornoziano, siue, ut ipse uocat, Alburnotiano Bononiensi. Horum trium Codicum collatio ad me delata est, simul cum attestatione Andree Petri Iulianellii, Laurentiane bibliothece pro regio bibliothecario uices gerentis, qui affirmat Codicem primum seculo forte XI scriptum in forma quarti, plut. 19, num. 31, et alterum plut. 21, n. 18, membranaceum seculi Xu. in fol., fuisse a diligentissimis alumnis Florentini collegii Societatis Iesu rogatu doctissimi Francisci Zaccarie collatos, eodem Iulianellio duce, et aliquando scripture interprete, precipue,  ita pergit, in Codice 31 uenerande antiquitatis qui certe secundum locum obtinet a Codice membranaceo seculi uIII, qui in Toletana bibliotheca asseruatur charactere quadrato. Hunc a se fuisse collatum mihi narrauit canonicus Barcinonensis Bayerius, qui editionem Aluari Gomezii de his commentariis instaurare meditatur et illustrare.

7. Pro Aluaro Gomezio reponendum est nomen Ioannis Grialii, 349 qui editionem Regiam Matritensem curauit, notisque suis hoc opus illustrauit. Bandinii uerba, quibus eamdem de Codice Toletano a Bayerio collato narrationem texuit, recensui cap. 39, rationesque attuli cur ea mihi dubia uideatur. Alia addit Bandinius tom. I Codic. biblioth. Medic. Laurent., scilicet Codicem 31, plut. 19, membr. in-4o  minori, in fine diuersa sed item antiqua manu suppletum, constare foliis scriptis 193; ad eremum Camaldulensem olim pertinuisse, ut uidetur. Post inscriptionem libri Questionum in uetus Testamentum subiicitur tabula capitum 31. Post librum Isidori sequuntur in eodem Codice anonymi commentarii in Genesin, in Parabolas Salomonis, in Ecclesiastem, et, pag. 184, Interpretationes sermonum seu locorum ueteris ac Noui Testamenti. Incipit: Nomina fluminum que de paradiso exeunt. Desinit: et corruptione ueteris nequitie delectatur.

8. Isidoriani operis inscriptio est: In nomine Domini. Incipit Codex a beato Isidoro Spalense episcopo de quinque libris Moysi, et ceterorum librorum ueteris Testamenti explanatus, atque de diuersis auctoribus  in unum collectus, luculenterque expositus. Incipit prologus. In schedis Zaccarianis legitur explanatum . . . collectum . . . expositum. Ac fortasse ita habet Codex.

9. Codicem 18, plut. 21, sic describit Bandinius. Codex membranaceus in-fol. seculi XuI ineuntis, nitidissimus cum effigie auctoris, stemmate Leonis X, numismate Antonini Augusti in prima pagina litteris initialibus elegantissime depictis, et illuminatis. In schedis Zaccarianis, et attestatione Iulianellii ad seculum Xu Codex pertinere dicitur. Num. 1 est Caii  uel Taionis cognomento Saorohelis, uel Samuelis, Sententiarum libri u. Epistola ad Quiricum . . . Tabula capitum librorum u. Liber I incipit, Solus Deus in semetipso incommutabilis est. Liber ultimus desinit, uidebimus sicuti est. Subiicitur epistola Quirici  ad Taionem, En beatissime uirorum, etc. In fine: Explicit liber Sententiarum Samuelis episcopi.

10. Edidit quinque hos Sententiarum libros clarissimus continuator Hispanie sacre Riscus tom. XXXI, sed mutilos in fine, ut cap. 47 fusius dicam. De Taione agit Nic. Antonius lib. u, c. 7, Bibl. uet. Hisp., et Bayerius in notis, qui de Taionis cognomento Saorohel, siue Samuel, penitus silent; quedam ego cit. cap. 47 aduertam. Quod autem ait Mabillonius in Analectis suis, primum sibi uideri Taionem, 350 ad cuius exemplum alii cum Petro Lombardo collectiones huiusmodi condiderint, oblitus fortasse erat ante Taionem tres Sententiarum libros ab Isidoro fuisse conditos, quem certissime Taio imitatus fuit, ut  utrumque legenti constabit: de quo iterum redibit sermo cit. cap. 47.

11. Numero 2 huius Codicis sunt questiones S. Isidori in uetus Testamentum: Hunc sibi Codicem, ait Bandinius, conferendum cum editis curauit Cl. Franc. Antonius Zaccaria anno 1756, mense Februario. Titulus est: In nomine sancte et indiuidue Trinitatis incipit libellus, quem Isidorus Spalensis episcopus de diuersis opusculis Patrum collegit. De expositione Historie.

12. uellem Bandinius annotasset cuius auctoris imago initio Codicis appicta est, an Taionis, an Isidori, an utriusque. In nonnullis ueteribus Codicibus id obseruatur, ut auctoris, siue auctorum, quorum exscribuntur opera, imagines exprimantur: de quo argumento distinctius in his Prolegomenis agam cap.  105.

13. Describendus nunc est celeberrimus Codex Albornozianus, num. 11 in bibliotheca Bononiensis Hispanorum collegii Clementini. Est membranaceus in fol. seculi XIII. Premittitur expositio psalmorum incerti auctoris. Sequitur: Breuis et perutilis expositio Sancti Ysidori episcopi Yspalensis in eptaticum, id est, in quinque libros Moysi, Iosue et Iudicum, et dehinc in Ruth, ad ultimum Regum. Ysidorus episcopus Hispalensis super Genesin. Omittitur prefatio. Desideratur etiam commentarius in libros Regum. Ultimus est liber Ruth, qui ita concluditur, cum quo est illi honor et gloria in secula seculorum. Amen. Collatus est, ut potuit.

14. Illico eadem manu, eodemque atramento subiicitur  hoc fragmentum: »Lapis adamans  colorem habet ereum: hunc portabat sacerdos, cum ingrederetur Sancta sanctorum: sed ter in anno, in pascha, pentecoste, et scenopegia, id est, erectio tabernaculi. Nam super podere sacerdos ponebat superhumerale, in quo erat lapis iste ante pectus. Superhumerale quidem parum descendebat sub pectore: quippe unius palmi et dimidii erat longitudo eius a dextris, et a sinistris super ubera,  in quo duo simul erant scota  cum singulis smaragdis. Inter utraque  scutula erat adamas. Inter humeros uero hinc et inde XII lapides pretiosi. Cum sacerdos itaque oraret 351 pro populo, et oratio eius non esset acceptabilis Deo, color adamantis aliquando  uertebatur in nigro, et mortalitatem significabat in populo: aliquando in sanguineo, et gladium significabat super populum, ut in Ieremia:« Cuncte habitationes accedant, qui in morte ad mortem, qui in gladio ad gladium, qui in pestilentia ad pestilentiam, qui in captiuitate ad captiuitatem. Si autem in album uertebatur color lapidis, sciebat sacerdos populum liberum esse a peccato: et agebant solemnitatem in gaudio. Unde propheta: Solemniter age, Iuda, solemnitates tuas. Redde Deo uota tua. Abstulit Dominus iniquitates tuas: liberauit te de manibus inimicorum tuorum. Regnabit Dominus in medio tui, et non uidebis mala. »Itaque cum Zacarias pater Ioannis Baptiste primus sumpsisset sacerdotium secundum  annialem uicem, lapis factus est albus, significabatur S. Io . . . cum . . . in extasi staret in Sancta Zacarias, et populus ualde timeret, alius sacerdos ingressus est Sancta, et superhumerale populo ostendit. Quare omnes cognouerunt Zacariam uisionem angelicam uidisse.« Exscriptor Codicis hec post fragmentum subiungit: Qui scripsit, scribat, semper cum Domino uiuat.---uiuat in celis Homo bonus nomine felix.

15. De ueste sacerdotali in lege agit Isidorus lib. XIX Etym., cap. 21., et in Expos. Exodi cap. 59., quocum hec conferri possunt. uerba Ieremie uidentur esse ex cap. Xu, uers. 2, ubi in uulgata: Hec dicit Dominus: Qui ad mortem, ad mortem; et qui ad gladium, ad gladium; et qui ad famem, ad famem; et qui ad captiuitatem, ad captiuitatem. Apocrypha sunt que de sacerdote superhumerale populo ostendente narrantur  Adamantem gemmis rationalis adiectum, cuius fulgore Deus consulentibus respondebat, tradunt Epiphanius de duodecim Gemmis, et Suidas uerbo Ephod. Procopius, Arias Montanus aliique duas gemmas eam in rem adiiciunt, que fortasse sunt duo scutula, ab hoc auctore indicata. Adisis Calmetum uerbo Urim et Thummim. Eius qui codicem exarauit nomen duobus ultimis uersiculis exprimitur Bonus homo, uel Homobonus, quo cognomine celebris est apud nos Dominicanus Alfonsus Bonushomo, qui eodem seculo XIu, quo Albornozius floruit, et, ut nonnulli existimant, in eadem urbe Conche, in qua Albornozius natus fuerat: qua in urbe multis post seculis mansit familia eius cognomenti Buenhombre. Quidni autem coniiciamus, hunc ipsum Alfonsum 352 Bonumhominem  Codicis exscriptorem fuisse? uideo Codicem ad seculum XIII referri: sed constatne certo ad seculum XIII potius quam ad sequens esse referendum? Rochus Menchaca, qui meo rogatu Codicem inspexit, eum potius seculi XIII quam XIu uideri existimat, sed rem in dubio relinquit.

16. Illud autem utilius, si spes affulgeret, inuestigandum esset, quocum exemplari hic Codex ab exscriptore collatus dicitur. Zaccaria in suo programmate affirmat Albornozium hunc Codicem ad autographum ipsum Isidorianum, Toleti tunc asseruatum exigendum curasse. Sed, ut ex uariis lectionibus colligitur, ipse Albornozius exegit. Nam idem Zaccaria, uti etiam alii qui Codicem contulerunt, obseruant uarias lectiones manu Albornozii esse ascriptas,  qui interdum notat: Isidorus in Originali, uel Dicit Isidorus in integro originali. Magnum profecto pretium huic Codici accedit ex eo quod tantus uir scripturam eius cum autographo, siue originali Isidoriano contulerit. Adhuc tamen scire uellem unde constet autographum opus tunc Toleti asseruatum fuisse.

17. Hac etiam in re amici mei Rochi Menchace consilium et iudicium exquisiui: qui cum diligenter Codicem inspexisset, et Hispanorum Bononiensis collegii rectorem D. Simonem Rodriguez, qui pro ea qua ipse pollet doctrina, ad Isidorianam editionem peragendam humanissime uetera sui collegii exemplaria obtulit, conuenisset, in hanc rescripsit sententiam: Legi in membranis aliquando Isidorus in  integro originali, plerumque Ysidor. in original.; characteres istiusmodi notationum etate Codicis non multo posteriores uideri, neque admodum dissimiles esse characteribus Albornozii, qui in scholiis ad quemdam librum Iustiniani conspiciuntur, in quo notatum est, eam esse manum Albornozii: liquido autem non constare uarias lectiones Codici Isidoriano ab Albornozio fuisse ascriptas, aut originale exstitisse Toleti.

18. Quod attinet ad uarias lectiones inde excerptas, nonnulle sunt Zaccarie manu, alie aliorum trium, uel quatuor, qui laborem inter se distribuisse uidentur. Dubito etiam an alicubi sit manus D. Petri de Castro, de quo iam dixi; certe ex litteris nuper laudati Rochi Menchace intellexi, notam nunc in  Codice apparere, que indicat eum anno 1752 a D. Petro de Castro collatum fuisse, dum in collegio Albornoziano sodalis esset. In editione quidem 353 Matritensi recenti caput 17 in Leuiticum ex Codice Albornoziano suppletum fuit, apographo D. Petri de Castro exemplari adhibito. Denique animaduerto non uulgari diligentia prestantissimum hunc Codicem fuisse, ut mihi quidem uidetur collatum: ac fortasse nonnullam partem in his uariis lectionibus habent P. Ioan. Aloisius Mingarellius, et D. Pons eiusdem collegii alumnus, postea archidiaconus Dertusensis, qui anno 1748 in hoc aliisque Isidorianis exemplaribus conferendis collaborarunt, presertim in opere Etymologiarum seculo Xu exarato, in cuius fine sunt breuiaria singulorum uiginti librorum.

 19. Allegorie: collationem trium Codicum ad hoc opus Zaccaria promiserat, scilicet Florentini S. Crucis, ueronensis et Cesenatis: qui iidem sunt, de quibus supra in Proemiis dictum. In Florentino S. Crucis post Proemia: Item Isidorus ad Orosium. In fine Allegoriarum: Explicit liber primorum  Isidori sancti ad Odorosium . Innuitur, utrumque opus Orosio dicatum esse Proemiorum nomine. In ueronensi: Incipit opuscula sancti Isidori. In Cesenate: Explicit uita, uel obitus Sanctorum qui in Domino precesserunt. Incipit epistola S. Ysidori ad Orosium presbyterum.

20. De numeris: hoc opusculum in 27 capita tributum, non in 28, ut in conspectu editionis Zaccariane legitur, manu nescio cuius descriptum penes  me est, suo loco edendum. Descriptionem Codicis Taurinensis, ex quo extractum fuit, exhibeo ex Catalogo Codicum mss. bibliothece regii Taurinensis Athenei, auctoribus Antonio Riuautella et Francisco Berta, part. II, pag. 12, Cod. 53, d. 4, 30: Membranaceus seculi XI constans foliis 201, continet integrum S. Isidori Hispalensis Originum seu Etymologiarum opus, in decem et septem libros dispertitum . . . in nostro Codice nichil desideratur. Immutatus est duntaxat capitum ordo, etc. Magna est porro lectionis discrepantia, etc. Notant auctores Catalogi, inter epistolas preuias esse etiam Isidori epistolam que incipit: Omni desiderio. Specimen uariarum lectionum exhibent.

 21. Fol. 193 eiusdem S. Isidori Hispalensis liber Numerorum, premisso capitum indice. Aduertunt auctores Catalogi Dupinium libri huius nullam fecisse mentionem, Oudinum, et Caueum, penitus e manibus hominum euannuisse, existimasse. Integrum, pergunt, 354 nos fortunantibus superis in Codice nostro habemus, et integram idcirco eiusdem analysin hoc loco tradere opere pretium existimauimus, donec aut inter anecdota publici iuris faciamus, aut nouam huius ms. Codicis ope paremus S. Isidori editionem. Aeri incisum representant specimen characteris ex initio libri Numerorum. De omnibus Isidori operibus edendis uidentur cogitasse. Zaccaria in Histor. litter. Ital. tom. II, lib. II, cap. 5, affirmat Riuautellam in animo habere, librum Numerorum typis committere:  quod fortasse ex peculiari aliquo nuntio acceperat, nam hoc loco quem expressi editio libri ab auctoribus Catalogi indicatur uel inter Anecdota, uel in noua Operum S. Isidori editione procuranda.

22. In eodem Codice Taurinensi, fol. 20, pag. 2, est perbreuis tractatus De alleluia, et amen. Alleluia in Latinum sonat, Laudate Dominum. Fol. 202. Figure, que apud auctores plerumque inueniuntur; Endiadyin est figura, quando una res diuiditur in duo, interposita coniunctione. Auctores Catalogi ex stylo coniiciunt utrumque hoc opusculum esse fetum Isidori. Exstat primum opusculum inter fragmenta, post Etymologias a Breulio edita. Alterum ad schemata siue figuras pertinet, de quibus Isidorus lib. I Etymologiarum edisserit. In fronte Codicis Philibertus Pingonius,  ad quem olim pertinuit, scriptum reliquit se illum dono accepisse a celeberrimo Cuiacio anno salutis humane 1367.

23. Ultimum opus prime partis erat Commentarius breuis in Cantica canticorum, supposititius: de quo in Aduersariis Zaccarianis nichil notatur. Eum editum habemus in editione Grialii, a Breulio recusum.

24. Sententiarum libri tres ad partem secundam primi uoluminis referebantur. uarias lectiones ex undecim mss. pollicitus fuit Zaccaria. Inueni uarias lectiones trium Codicum Sancte Crucis Florentie, quorum primus est membranaceus in fol. seculi fortasse X aut certe XI, in quo preter eos libros sunt Dialogi S. Gregorii pape urbis Rome, num. 230.

 25. Alter est seculi XIu membranaceus in-4o n. 233, de quo uide prefationem Zaccarie ad librum Proemiorum infra cap. 62. Tertius est seculi saltem XII membr. in fol. num. 231, in quo post libros Sententiarum sequitur liber Exhortationum beati Augustini ad quemdam comitem carissimum sibi. Hi tres Codices pertinent 355 ad eumdem pluteum, scilicet banc. XX ex parte ecclesie. Abest ab his omnibus epistola ad Massonam, que libris Sententiarum premittitur in editione Bigneana: quacum hi Codices collati sunt ab aliquo Zaccarie amanuensi, seu amico, cuius manus in aliis etiam collationibus obseruatur. Is animaduertit, eas tantum notari uarias lectiones in quibus hi tres Codices aut concordant  cum Lucensi Codice, aut certe ab editione dissentiunt.

26. Codex num. 230 finit: Explicit feliciter liber III. Deo gratias, amen. Codex 233: Explicit feliciter liber tertius sancti Isidori. Deo gratias, amen. Diligentia in diuersa Codicum scriptura annotanda non magna uidetur fuisse.

27. Codicis Lucensis, de quo nuper, eadem manu exarate sunt collationes cum editione Bigneana, et alia antiquiori horum librorum, scilicet anni 1483. Codex est bibliothece Capitularis Lucensis membranaceus in fol. seculi XI, plut. 2, num. 56. Continet etiam libros contra Iudeos, de Officiis ecclesiasticis, et librum Differentiarum; preterea libros Alcuini de Trinitate cum epistola ad Carolum imperatorem,  et epigrammate: O rex, etc. Titulus Codicis est: In nomine Domini nostri Iesu Christi incipit prologus sancti Ysidori Spalensis episcopi ad Masonem episcopum. In editione anni 1483 deest hic prologus. Post prologum et indicem capitum: Incipit liber primus sancti Isidori episcopi. In fine: Explicitus est liber Sententiarum sancti Isidori episcopi Hispaniensis. Deo gratias, amen. Plurime insignesque sunt in hoc Lucensi ueteri Codice scripture uarietates.

28. Cum duobus mss. Codicibus bibliothece Florentine S. Marci eadem, ut uidetur, manu collati sunt libri Sententiarum. Primus Codex antiquior seculi XI hec continet, B. Prosperi libros tres de uita contemplatiua ; tractatum S. Ambrosii de Penitentia in libros duos distributum; Sermonem S. Augustini de Penitentia,  Penitentes, penitentes, si tamen estis penitentes, et non estis irridentes. Hisidori de penitentia: Ex eo unusquisque iustus esse incipit, ex quo sui accusator exstiterit; Soliloquium Aurelii Augustini, uolenti mihi; Retractationes S. Augustini; librum Ambrosii episcopi de paradiso Dei, item librum de Cain et Abel, et libros S. Hisidori, nimirum Sententiarum. Codex est membranac. in fol., in duas columnas distributus: tituli capitum 356 minio notantur. Quod Isidori uelut distinctum opus aliquod indicatur de Penitentia, nichil aliud id est, ut ex primis uerbis arguitur, nisi excerptum ex lib. II. Sentent. cap. 13.

29. Alter Codex membranac. in-8o seculo XII ad finem uergente conscriptus, multa continet, nempe  libros Sententiarum Isidori, epistolam huius argumenti margini ascripti: Quid fuerit ante creationem mundi, et quid post iudicium futurum sit, et de ipso finali iudicio. Incipit: Dilectissimo fratri Ade peccator monachus humilis in Domino salutem. Sequitur breuis Expositio super quod in libris Regum legitur, quod Dauid, fugiens Saul, ingressus est speluncam ad purgandum uentrem. Epistola seu liber Brunonis Signiensis episcopi dilectissimo fratri G. Magalonensi episcopo, de consecratione ecclesie, de sacramentis et uestibus sacerdotalibus. Excerptum ex epistola Clementis pape, Qualiter ordo ecclesiasticus perfici debeat. Breue fragmentum Gregorii pape ad Honoratum diaconum Salonitanum de cura archidiaconali.  Sermo super Iacobi uerbis: Nolite iurare. S. Augustini liber de sancta uirginitate. Eiusdem liber de littera et spiritu. Collectanea quarumdem auctoritatum SS. Patrum et legum.

30. In Codice uetustiori: Incipit prologus S. Ysidorus  Spalensis episcopi ad Masonem episcopum. Codex recentior omittit prologum. In utroque premittitur index capitum. In uetustiori: Expliciunt capitula: incipit liber primus S. Isidori episcopi. In fine uetustior: Explicit liber Sententiarum sancti Isidori Hyspaniensis episcopi. Deo gratias, amen. Recentior: Explicit liber Sententiarum, siue de summo Bono S. Isidori Hispalensis episcopi. Discrepantia scripture presertim ex uetustiori exemplari accurate in schedis animaduertitur.

 31. Pistoriensis cum Lucensi supra recensito plerumque consentit. Ex Pistoriensi Zaccaria sua manu plerasque uarias lectiones ascripsit, sed post prima capita libri I uix aliud annotat, nisi Pistoriensem cum Lucensi coherere. Reperitur etiam in Pistoriensi epistola ad Massonam, libris Sententiarum prologi uice prefixa, et post libros Sententiarum libri Differentiarum et Officiorum S. Isidori, qui uocatur Isidorus Hispanensis episcopus

32. In programmate Zaccarie sermo fit unius tantum Codicis ueronensis. In schedis inuenio uarias lectiones duorum Codicum 357 hoc titulo: Libri Sententiarum editionis Matritensis collati cum duobus Codicibus, altero mutilo, cuius initium a cauite 21 libri primi seculi fortasse IX, altero seculi Xu. uetustior diligenter collatus, ex altero tantum quasdam uarias  lectiones excerpsimus. Hi duo Codices cuius bibliothece essent cum dubitarem, incidi in epistolam Ioannis Francisci Seguier, uerone 6 Martii 1755 ad Zaccariam datam, qua exemplaria mss. Isidori uerone asseruata recensentur cum descriptione Latina, quam eruditissimus Maffeius, iam tum uita functus, reliquerat. Ex hac epistola colligo utrumque hunc Codicem esse ueronensem. uetustior Codex num. 23 ita a Maffeio describitur.

33. Partim maioribus, partim minoribus, partim celeribus litteris perscriptus, singularisque ex hoc capite propterea liber, de antiquis characteribus agenti mihi multum memoratus est. Isidori Hispalensis libros continet Sententiarum, uel de summo Bono. Libro cuicunque index suus premittitur. Nec operis inscriptio  neque auctoris nomen superant. Auolarunt quaterniones primi, initiumque nunc est, Exercitium super uniuersam terram, lib. I cap. 21, in eximia editione anni 1599, Matriti peracta, tom. I, pag. 26. Subsequenti capiti uerbis illis testimonium datur finis imponitur, et ad 23 transitur. Illa ergo exsulant pro solo originali reatu luunt in inferno, et reliqua. Ubi de predestinatione idem error in ms. cubat qui in editis, exteriora delectentur: legi enim debet, sectentur. Libro II, cap. 39, editi, de Fornicatione: ms. de Luxuria. Ultima in ms. uerba, non quos celestis aula letificandos concludit.

34. De hoc ipso Codice canonicus Ioan. Iacobus Dionysius uerba facit in litteris ad Zaccariam 25 Iuli:  1781 uerone datis, et ait Codicem ita finire: Qui legis, in mentem habete scriptores, si habeatis Deo datori. De eodem Maffeius, ut ipse indicat, ante disseruerat in Bibliothece ueronensis mss. part. I, pag. 88, cuius uerba in prefatione ad Proemia ueteris et Noui Testamenti, quam postea expromam, inseri Zaccaria uoluerat. Mendum, quod emendare Maffeius uoluit, exteriora delectentur, nescio an potius sit Isidoriani seculi propria locutio pro exterioribus delectentur: Codicum mira est constantia in ea lectione exteriora delectentur. Locus exstat lib. II Sententiarum, cap. 6.

358 35. Recentior Codex num. 54, 2, qui inter Maffeii libros adhuc reperiebatur, sed Bibliothece capituli ueronensis iam destinatus, sic a Maffeio recensetur:  Membranaceus in 4o de nouo accedit. Incipiunt capitula libri primi: post quem, Explicit liber primus beati Isidori archiepiscopi Ispalensis de summo Bono, a uerbis prioribus Hebreorum more denominatus. Post librum tertium, Explicit die primo Decembris 1467. Incipit eiusdem de Institutione bone uite liber primus et unus: Dilecte fili, dilige lacrymas, etc. Breui opusculo allato: Incipit prologus Synonymorum sancti Isidori. Horum Codicum uarias lectiones Zaccaria sua manu notare ceperat: sed a cap. 12, lib. I, alteri perscribendas commisit, qui, ut uidetur, non ea diligentia quam Zaccaria expetierat usus est. A Codice recentiori abest epistola ad Massonam: uetustior initio mutilus est. Quid sit opusculum de Institutione bone uite, dicam cap. 82.

 36. E bibliotheca Chisiana unus codex Sententiarum nominatur in programmate. In schedis plures commemorantur, sed in genere tantum cum Editis collati. Scilicet in Bibliotheca Chisiana A 6, 164, Codex membranaceus in-4o seculi XIII, in quo Sententiarum libri continentur. Subiicitur index capitum 30 libri primi fere, ut in editis. Codex membranaceus in 4o seculi XIu A 6, 159, Isidori Sententiarum libri. Ordo libri primi, ut in superiori Codice. Sequitur liber Cypriani martyris  de duodecim abusionibus seculi. Codex membranaceus seculi Xu A. 3, 74, Sententiarum libri, ut in precedentibus. In tribus his Codicibus, cap. 3, lib. I, legitur ut in editis: Humanitas a Christo suscepta, que tertia est in Trinitate persona. Consule notas ad eum  locum.

37. Initio tertii huius Codicis cardinalis Bona elenchum opusculorum in eo contentorum ita descripsit:

Continet hic Codex diuersa opuscula, ad ascesin pertinentia, a uiro religioso in unum collecta, que omnia typis edita sunt, exceptis 9, 19, 20, que nullius momenti sunt. 1. Occurrunt libri tres Sententiarum, quas S. Isidorus ex S. Gregorio Magno maxima ex parte excerpsit, nonnulla adiungens ex S. Augustino. In editis notata sunt ad marginem loca SS. Patrum. 2. S. Ephrem Syri aliquot sermones, interprete Ambrosio Camaldulensi. Excusi sunt Argentorati anno 1509, et Colonie anno 1547. Omnia autem opera Ephrem edidit primum Rome Gerardus uossius Tungrensis tribus tomis in fol. anno 1593. 3. Compendium 359 uite S. Hieronymi, post quod sequuntur epistole Eusebii Cremonensis, et ipsius  Hieronymi; sed false sunt et supposititie, plene erroribus, fabulis et anachronismis, ut quidem uiri docti obseruarunt. 4. Soliloquia S. Augustini: exstant tom. IX Operum eius, sed in appendicem reiecta, quia ex eiusdem confessionibus aliisque opusculis consarcinata sunt. 5. Eidem Augustino tributus liber de Conflictu uitiorum et uirtutum ex eadem appendice tom. IX, qui etiam ascribitur S. Leoni. uerus auctor creditur esse S. ISIDORUS Hispalensis, inter cuius opuscula reperitur. 6. S. ISIDORI Soliloquia edita sunt inter cetera ipsius opera. 7. S. Bernardi abbatis de uita contemplatiua: in Editis sic inscribitur, Meditationes ad humane conditionis cognitionem. Perperam nomen Bernardi prefert: est primus liber de anima inter opera Ugonis de S. uictore. 8. Excerpta quedam ex libris Ugonis de claustro anime, qui editi sunt. 9. Decretum Gratiani abbreuiatum: est index rerum omnium, que a Gratiano notantur, continens singulorum capitum argumenta. 10. Liber S. Bernardi de conscientia pseudepigraphus.  In editis Bernardi inscribitur, de interiori Domo. Inter quatuor libros, de Anima, Ugonis de S. uictore tertius ordine liber est. 11. Epistola S. Bonauenture, exstat tom. II opusculorum eius. 12. S. Antonii expositio decalogi. Excerpta uidetur ex libro eius edito de eruditione confessorum. 13. Exempla quedam ex uariis libris transcripta, qui omnes editi sunt. 14. Libri quatuor de Imitatione Christi, olim tributi Ioanni Gersoni, nunc Thome a Kempis. 15. Tractatus S. Bernardi, qui dicitur Scala celi; reperitur etiam tom. IX S. Augustini, est autem Guigonis maioris Carthusie prioris, qui obiit anno 1137. 16. Bernardi formula honeste uite. Est Bernardi Siluestri monachi Cisterciensis, cuius est etiam inter Opera S. Bernardi epistola de re familiari bene administranda. 17. Epistola Petri Damiani de die mortis. 18. Breues quedam oratiuncule ante et post communionem. 19. Oratio ad angelum custodem. 20. Epigramma de sacramento Eucaristie.

 38. Hactenus elenchus opusculorum a cardinali Bona perscriptus. De Conflictu uitiorum et uirtutum, et Soliloquiis Isidori suo loco disputabitur. Aetas Codicis colligitur ex fine Sermonum S. Ephrem, ubi legitur: Die XXuI Iunii 1481, manu propria F. Io. Gaii ordinis S. Dominici.

360 39. E Codicibus a Zaccaria in suo programmate memoratis solum mihi desunt collationes Codicis Barberinii et Mutinensis, nisi si forte ex eorum alterutro excerpte sint quedam uarie lectiones Codicis mihi ignoti, qui ita describitur: Codex secundus, plut. 13, a sinistra ingredientium, membranaceus in fol. paruo inscriptus: Soliloquia Isidori Hispalensis, continens nempe Sententiarum libros. Initio mutilus est Codex; nam a capite duodecimo libri primi  ducit initium. Mutilus etiam est sub finem: nam cum tertius liber capitibus 65 constare deberet, sub medium capituli 22 desinit. Pauca etiam extranea adduntur, nempe planctus beate uirginis Marie secundum B. Bernardum: Dicat Domina mea, dic, etc.; Epistola S. Dionysii de morte Pauli: Summula parua de cometis; ac tandem oratio pulchra et deuota.

40. Fortasse in hoc Codice precesserant Soliloquia S. Isidori, unde inscriptio remanserit, que Sententiarum libris minime congruit. Zaccaria in Conspectu autographo sue editionis non nominat Codicem Mutinensem, sed post decem alios addit: Ac tandem nostro seculi XIII, quem ab erudito Augustiniensis familie  uiro P. Laget dono accepimus. Suspicari possumus hunc ipsum esse Codicem Mutinensem, neque diuersum ab eo cuius uarias lectiones habeo, seculo XIII exarato, qui a Zaccaria in bibliothecam Mutinensem illatus fuerit.

41. Ex litteris ad P. Dominicum Troili soc. Iesu a quodam amico Iesuita, qui non subscribit, datis, colligitur, in oppido Monte Politiano asseruari Codicem ms. librorum Sententiarum, quem sibi conferri Zaccaria expetierat. Sed Codex recentior uisus est, ac solum speciminis loco caput 13, al. 15, lib. I, ex eo describitur de Sensibus carnis: neque enim in eo oppido repertum fuit opus editum Sententiarum S. Isidori.

42. Inter quosdam Codices mss. Pistorienses indicatur  Libellus de summo Bono seculi XIu, qui ad nostrum Isidorum nichil attinet, ut ex initio patet. Cap. 1: Qualiter naturalis rationis ducatu Deum unum mens humana repererit. Summum omnium principium Deus est, quem tam inuenire difficile est quam inuentum digne profari. Scholastici hominis liber esse creditur.

43. Spem alterius Sententiarum Codicis conferendi fecerat D. Carolus Maria Orsinius, qui litteris ad u. C. Trombellium, 22 Septembris 1752 Pisis 361 e Carthusiensi cenobio scriptis, affirmat exstare in eo cenobio, ut puto, Codicem inscriptum Sententie S. Isidori, et Diadema monachorum, et alium Synonyma S. Isidori, quos ad eum legitima cautione adhibita perferri curabat: Trombellius Zaccariam de  his Codicibus certiorem fecit; sed nichil aliud preterea actum reperio.

44. Contra Iudeos libri duo ad Florentinam sororem ad quinque mss. Codices in conspectu editionis Zaccariane dicuntur recogniti, scilicet ad duos Malatestios, duos Florentinos, et unum Lucensem. Codex membranaceus in-4o bibliothece Malatestie Cesenatis, plut. 1 ex sinistra ingredientium, exhibet Euangelium S. Ioannis cum glossulis scriptum seculo XII, glossule autem seculi sunt sequioris. Item Isidorus Florentine sorori sue. Incipit liber contra Iudeos de Christo. Pauculas uarias lectiones Zaccaria ascripsit; ceteras, nec multas illas quidem, alius usque ad cap. 9 lib. I, ubi obseruat: Ut uides, Codex iste epitome quedam est potius librorum quam libri  ipsi. In fine porro libri II pro capite 28 est prefatio que habetur pag. 256 editionis Matritensis. Hinc selegi has uariantes. Codex alter Malatestius est ille ipse in quo Proemia, ut dixi, et plura alia Isidori opera continentur. Post sermonem contra Arianos, Domine sancte sorori Florentie Toletanus Ysidorus episcopus. In fine: Explicit liber Ysidori Toletani episcopi contra Iudeos: amen. De hoc errore, quo Isidorus Toletanus episcopus inepte nuncupatur, mox recurret sermo.

45. E duobus mss. Codicibus Florentinis alter est Laurentianus, alter S. Marci. Laurentianum, in schedis Zaccarianis breuiter descriptum, uberius et distinctius recensebimus ex catalogo Bandinii tom. I cod. Lat., plut. 23, cod. 14. Membranaceus est in  fol. min. seculi Xu, nitidissimus cum litteris initialibus librorum aureis. In ipsa Codicis fronte descripti apparent in quatuor aureis circulis uariis ornamentis, et emblematibus distinctis operum tituli: in altera pagina Mediceum stemma. Sunt autem hec opera: 1. Beati Prosperi de uita contemplatiua cum epistola Iacobi Becchetti, qualem habet Codex bibliothece S. Marci. Hec edita fuit a Zaccaria in Itin. liter. per Italiam pag. 54. 2. Isidori liber Primorum  De librorum, etc. 3. Sine inscriptione Allegorie: 362 Domino sancto ac reuerendissimo fratri Orosio Isidorus, etc. In fine hoc opus inscribitur Liber Primorum, uel Proemiorum, sed male. 4. Liber Differentiarum capitibus constans 42, quorum tabula librum precedit. Hic est liber secundus  Differentiarum Grialii, Inter Deum et hominem, etc. 5. S. Augustini episcopi liber de quatuor uirtutibus, seu proprietatibus caritatis: Desiderium caritatis uestre a nobis exigit, etc.; finit non folia laudis. Inter opera S. Augustini non exstat. 6. Isidori Sententiarum libri tres, preuia singulis capitum tabula. In fine: Explicit liber Sententiarum, siue de summo bono, S. Isidori Hispalensis episcopi. Floruit Isidorus tempore Heraclii imperatoris, qui cepit anno Domini DCXIu, et regnauit annis XXX, sicut ait uincentius in Speculo part. III, cap. 31. Succedunt Isidori contra Iudeos libri duo, indice capitum singulis premisso.

46. Titulus operis est, Incipit prefatio, uel recapitulatio fidei catholice, siue superdictio operis Isidori  Hispalensis episcopi ad Florentinam sororem suam. Sancte Florentine Isidorus Toletanus episcopus. Quedam, etc. Cum Isidorus primum dicatur episcopus Hispalensis, ac postea Toletanus episcopus, fortasse interpolator Codicis intellexit patria fuisse Toletanum, ut clarius cernitur in Codice 10, plut. 21, a Bandinio sic descripto: Codex membranaceus seculi XIII ineuntis cum titulis rubricatis et initialibus coloratis. S. Isidori Toletani, Hispalensis episcopi, libri duo contra Iudeos: et in Malatestio etiam contra Iudeos, quem nuper recensui: ut facile intelligas, tres hos Codices ex uno eodemque fonte infecto originem trahere. Illud pro certo habendum errorem hunc esse ab aliquo librario interpolatore, uel per oscitationem immissum. Notat Bandinius ad Codicem  14, plut. 23, multas se uariantes lectiones ms. exemplaris ab editis Isidori operibus animaduertisse: sed non meminit uariantium lectionum, quas ex duobus contra Iudeos libris Zaccaria nescio cuius ope et manu sibi comparauerat.

47. Alter Florentinus Codex est S. Marci, membranaceus in-4o minori, seculi Xu, in quo scripta S. Isidori episcopi Ispalensis ad Florentiam sororem suam de Passione Dominica, collecta de pluribus, et ex testimoniis prophetarum. Preterea Augustinus ad Eremitas simplices et indoctos de regimine eorum, ne in simplicitate eorum cadant in laqueos erroris Excerpta alia ex Augustino. 363 Liber beati Augustini de uera et falsa penitentia, distinctus per plura capitula. Liber Augustini de igne purgatorio: Audiuimus,  fratres karissimi, Apostolum dicentem, quia fundamentum aliud, etc. Item de laude Dei et penis purgatorii: Resurrectio et clarificatio D. N. I. C. Eiusdem de gratia Noui Testamenti, et de quinque questionibus. Liber beati Augustini de fide rerum inuisibilium. In fine: Explicit opusculum Isidori Ispalensis ad Florentiam sororem suam de Passione Dominica. Hic Codex ab eodem collatus est, a quo superior Codex Laurentianus, ut ex charactere apparet.

48. Eiusdem quoque manus sunt uarie lectiones Codicis Lucensis. Inscriptio est: In nomine Domini nostri Iesu Christi incipit epistola sancti Isidori Iunioris episcopi ad sororem suam Florentinam in libro testimoniorum prophetarum de Christo. Prologo succedit  capitum index. In fine hec adduntur: His XII uitiis offuscatur iustitia in terra. Adolescens absque obedientia. Femina absque pudicitia. Sapiens absque operibus. Populus absque lege. Senes absque religione. Dominus absque uirtute. Diues mendax. Pauper superbus. Christianus contentiosus. Rex iniquus. Episcopus negligens. Hec eadem in alio Pistoriensi Codice reperiuntur. Confer librum de duodecim Abusionibus seculi inter opera supposititia S. Cypriani, et infra cap. 85, num. 4.

49. In programmate Zaccarie mentio non fit Codicis Barberinie Bibliothece, cuius tamen uarias lectiones in eius Aduersariis inuenio. Codex est membranaceus in-4o seculi fortasse octaui: eodem enim charactere scriptus est quo Orosius Laurentiane bibliothece  prenotatus num. 230, qui olim fuit Fratrum S. Saluatoris de Septimo Cisterciensis ordinis, ac deinde Caroli Strozze, Thome filii. Titulus: In nomine D. N. I. C., et B. Marie semper uirginis incipit prefatio, siue superdictio operis ad Florentinam sororem suam. In Codice Laurentiano nuper recensito simili modo hec prefatio dicitur superdictio operis. Quedam de hoc Codice cap. 66 animaduertam.

50. Sequuntur homilie aliquot S. Augustini; homilia S. Faustini de Theophania: Proxime est; iterum homilie Augustini; item de transitu S. Martini, ex epistola quam Sulpicius Seuerus scripsit ad Bassulam socrum suam; homilie aliquot S. Gregorii; Admonitio S. Basilii episcopi ad monachos; libri S. Ephrem  diaconi de Die iudicii; 364 eiusdem de Compunctione cordis; S. Augustini liber Dogmatum ecclesiasticorum: subiungitur explanatio symboli, Dum de symbolo conferre uolumus. Deest autem in hac explanatione articulus, uitam eternam.

51. Sequitur libellus inscriptus, Que sunt instrumenta bonorum. In primis Dominum Deum diligere, etc. Dicta S. Ephrem de fine mundi; Et consummatio seculi, et conturbatio gentium. Dicta S. Methodii episcopi. Mutilus est in fine Codex. Liber dogmatum ecclesiasticorum Augustino affictus, Isidoro etiam tribuitur, ut cap. 83 exponam. Eruditus aliquis in usum, ut opinor, Zaccarie quasdam uarias lectiones ex Barberinio hoc Codice annotauit, ita prefatus:  Aliqua hinc excerpsimus, conferendo libros ad Florentinam sororem editionis Parisiensis 1601.

52. De ordine creaturarum librum dubium uocat Zaccaria, neque a se uel ab aliis in sue editionis usum collatum indicat. In schedis eius nichil de hoc libro reperio.

53. Synonyma: pro collatione huius operis duos mss. Laurentianos Zaccaria in programmate indicauerat: sed in Aduersariis tres Laurentianos collatos manu eiusdem qui alios Codices Florentinos contulit, inuenio. Primus Codex membranaceus in-8o plut. 20, num. 46, seculi XIII aut XIu. Bandinius refert ad seculum Xu, et Mediceo stemmate insignitum animaduertit: deesse etiam prologum primum, et aliquid aliud in corpore: ac librum II desinere, per futuram  age mercedem, ut in editione Matritensi, pag. 390, col. 2, uers. 31. Est enim mutilus in fine. Inscriptio: Incipit liber Synonymarum Domini Isidori Spalensis episcopi. uenit nuper ad manus meas quedam cedula  Ciceronis, etc.

54. Laurentianus alter Codex est membranaceus in-4o, seculi XIII, plut. 20, n. 49. Bandinius ait Codicem esse partim seculi XII, partim XIII. Duo sunt prologi, ut in editione Matritensi. Titulus uidetur esse: Isidori Ispalensis Synonymorum. Sequuntur quedam miscellanea, ac presertim liber Ecclesiastis, et epistole septem canonice, liber Iob cum glossis. Sequitur annotatio: Ab incarnatione Domini 1215 celebrata est sancta uniuersalis synodus Rome in ecclesia S. Saluatoris, que Constantina   uocatur, mense Nouembri, presidente domino Innocentio III papa, pontificatus eius 18 anno, in qua fuerunt episcopi 412, etc. Sequitur libellus de officio Iudicis.

365 55. Tertius Codex Laurentianus membranaceus in fol., plut. 23, num. 23, in fol. min. seculi, ut putat Bandinius, undecimi, optime seruatus. Continentur in eo sententie SS. Patrum, liber Martini Dumiensis de quatuor uirtutibus, Sermo S. Ioannis Chrysostomi de Patientia. Sequitur, In nomine Dei summi incipit liber sancti Hysodori Hispaniensis  episcopi, id est, Synonyma. In fine: Explicit Synonyme domni Isidori liber secundus. Post alia sunt libri tres Prognosticn S. Iuliani Toletani.

56. Nihil habent Zaccariane schede de Contemptu  mundi, de Exhortatione penitendi, de Lamento penitentie, de Oratione pro correptione uite, et contra insidias diaboli, de Confessione, de Regula monachorum, de Fragmentis in regulam S. Benedicti, de Conflictu uitiorum. Spuriis pariter recensetur liber de Institutione bone uite, quem ex Codice ueronensi descriptum reperio. De opere seorsum agam: Codex describitur in prelatione Zaccarie ad librum Proemiorum suo loco referenda.



CAPUT XLIu. Apparatus Zaccarie ad secundum uolumen sue editionis S. Isidori.

1. In secundo uolumine primum locum Zaccaria epistolis destinauerat: sermonibus item, Isidoro in  mss. tributis. Epistola ad Massonam in programmate collata dicitur cum mss. Pistoriensi et uindobonensi. Ex Codice quidem bibliothece uindobonensis integram epistolam descriptam inuenio: ex Codice uero Pistoriensi uarias lectiones ad marginem exemplaris Matritensis. Neque uero, qualis sit uindobonensis Codex, exprimitur. Ceteras epistolas ex editionibus Zaccaria recudere cogitauerat.

2. Preter sermonem de Corpore et Sanguine Domini sub Emisseni nomine uulgatum, et apud Martenium Isidoro a duobus peruetustis Codicibus tributum, tres spurios nondum editos Zaccaria promiserat, primum contra Arianos et Malatestio Codice, alterum de S. Aemiliano e uercellensi, tertium e Florentino S. Marci sine titulo. Sermo contra Arianos  exstat in Codice Malatestio, in quo sunt etiam Proemia ueteris et Noui Testamenti, ut expositum fuit 366 capite precedenti. In Catalogo monasterii Pompose seculi XI, hic sermo iam Isidoro ascribebatur, ut infra cap. 46 dicam. Utrobique incipit: ueni, Domine Iesu Christe Redemptor. De hoc ac sequentibus duobus sermonibus quid ego sentiam cap. 72 aperiam.

3. Sermo in laudem S. Aemiliani transcriptus est ex antiquissimo ms. Codice archiuii S. Eusebii uercellensis hoc titulo: In natali S. Aemiliani episcopi uercellensis sermo B. Isidori. uir ecclesiasticus, etc. Tertius sermo est contra gulam, cupiditatem, et superbiam, inscriptus, Homilia S. Isidori episcopi. Fratres, oportet nos satis timere, etc. Huius Florentini S. Marci Codicis uberior descriptio ita refertur.

 4. Codex membranaceus in-8o seculi XIII in quo aliquot homilie: sequitur: In nomine Patris incipit epistola de Die dominico, a Deo missa: Diem sanctum dominicum, etc. De septimo throno uenit epistola in ciuitatem Gazam a Domino transmissa, ubi S. Petrus episcopatum accepit. Contra hanc, aut similem aliam epistolam exstat epistola Liciniani episcopi Carthaginiensis in Hispania seculo uI exeunte ad uincentium episc. Ebositane insule: Inter uarias, etc. In principio ipsius epistole legimus, ut dies dominicus colatur, etc. Edita est tom. u Hisp. sacr., append. 4. Explicatio breuis orationis Dominice. Alie homilie. Tractatus quidam de bestiis quarum in Scriptura mentio. Expositio misse quibusdam uersiculis in  hanc sententiam:

Est ratio, quod pars altaris dextera misse
Principium finemque tenet, mediumque sinistra:
Dextera Iudeos, Gentiles leua figurat.
Cepit ab his, transfertur ad hos, refertur ad illos
Nostra fides, et erunt sub mundi fine fideles.
   Hoc animus recolat, hoc tua lingua sonat.

uidetur legendum referatur et sonet pro refertur et sonat.

5. Sequitur Introitus misse: Introitus autem misse nuncupatur, etc. Tractatus de uestibus, de laudibus misse, iterum de sacris uestibus, de missa. Celebratio misse in commemoratione passionis Christi peragitur. In hoc capite citatur Isidorus: item fit  mentio diaconi, qui post Euangelium dicere debet: Si quis est catechumenus, procedat foras. Sequuntur alia de missa, et de expositione symboli, ac passio S. Margarite. Expositio similis misse exstat in Codice uat. Palatino 1578, ut cap. 84 dicam.

367 6. Hec de sermonibus spuriis Isidori, quorum Zaccaria meminit. An autem pro certo ponendum sit eos esse spurios, suo loco, ut monui, distinctius inuestigabitur.

7. De Officiis libri duo ad quatuor mss. Codices recogniti, nimirum Bononiensem, Pistoriensem duosque Lucenses. Bononiensis est Codex Albornoziane bibliothece collegii maioris S. Clementis Hispanorum, membranaceus in fol., num. 10, saltem seculi XI.  In eo est liber beati Hieronymi presbyteri contra Iouinianum hereticum. Liber S. Isidori Ispallensis Ecclesie episcopi de Origine officiorum. Liber S. Augustini episcopi de Disciplina Christiana. Altercatio Lanfranci et Berengarii de Corpore et Sanguine Christi: Lanfrancus misericordia Dei catholicus Berengario catholice Ecclesie aduersario. Si diuina pietas cordi tuo inspirare dignaretur. Dialogus est Lanfranci cum Berengario. In fine: Explicit conflictus Lanfranci et Berengarii de Corpore et Sanguine Christi.

8. Libri duo de Origine officiorum integri sunt, cum prefatione et indice capitum. Huius Codicis meminit Bayerius in not. ad lib. u Bibl. uet. Hisp., num. 147: Memini me olim uidisse Bononie in cel.  S. Clementis Hispanorum collegio insignem Officiorum ecclesiasticorum Codicem, qui uulgatis aliquanto auctior uidebatur. At uarie lectiones, Zaccarie manu ex hoc Codice cum editione regia Matritensi comparato collecte, minime indicant eum uulgatis auctiorem esse. Hunc autem Codicem, uti alios omnes Isidorianos collegii Hispanorum Bononiensis, anno 1748 a Mingarellio et Ponsio collatos fuisse, ex notis ascriptis aliorumque relatione perspectum habeo.

9. Pistoriensis Codex est ille ipse in quo sunt libri Sententiarum, de quo supra. Inscriptio: Incipit prologus in libro Officiorum edito a beato Isidoro episcopo. Est etiam index capitum. Manu partim Zaccarie, partim alterius primus liber collatus apparet: in cuius fine Zaccaria ascripsit: Hucusque contuli  anno 1755. Cetera cursim annotaui. Scilicet pauca quedam ex lib. II in cuius fine: Expliciunt libri Officiorum duo. Incipiunt capitula libri Differentiarum.

10. Duo Lucenses Codices accurate, nescio a quibus, collati sunt: manus enim duorum apparet. Nulla nota Codices inter se distincti sunt. Pro eorum altero hec est epigraphe: Collatio S. Isidori 368 Hispalensis de diuinis officiis cum ms. membranaceo Codice Canonicorum maioris ecclesie Lucane. Titulus ms. Codicis est. Incipit prologus in libro officiorum edito a beato Isidoro episcopo: qui omnino consentit cum prologo Codicis Pistoriensis modo recensiti. Post prologum est index capitum.

 11. Pro altero Lucensi Codice sic titulum Zaccaria prescripsit: Libri de officiis ecclesiasticis editionis Parisiensis 1580 collati cum Codice Lucensis capituli, de quo Mansius tom. XLu Caloger. Sequuntur uarie lectiones charactere alterius, quo in istiusmodi collationibus sepissime usus est Zaccaria. Tom. cit. XLu Caloger. collect. pag. 73, commentarius Ioan. Dominici Mansii exstat de insigni Codice Caroli Magni etate scripto, et in bibliotheca canonicorum maioris ecclesie Lucensis seruato. Codex est membranaceus in-4o, charactere modo Italico minutissimo, modo Italico grandiori, modo quadrato: siue ab uno, siue a pluribus mendose descriptus. Scioli cuiusdam medicam manum expertus, sepe grauius uulnus accepit. Quedam preterea a Codicis scriptore confuse exarata sunt,  et inter se commista. Aetas Codicis hac notatione ueteri designatur: A resurrectione Domini nostri Iesu Christi usque ad presens  annum Caroli regis in Langobardia, in mense Septembrio, quando sol eglypsin patuit, Ind. X anni sunt DCCLXII, m. u. Indicatur annus Christi 787. Colligit Mansius, in scribendo Codice isto aliquot annos fuisse impensos; nam inter alia est excerptum epistole Leonis III, qui anno 795 pontifex esse cepit.

12. Dubitare tamen aliquis possit num notatio de anno 787 ab exscriptore ex alio Codice, ut fieri solet, descripta fuerit. Aetatem quidem Caroli Magni Codicem referre Mabillonius, qui Codicem inspexit, indicauit, ut Mansius refert. Continentur hoc Codice: 1. Chronicon Eusebii, Latine a S. Hieronymo redditum,  et continuatum. 2. Antiphone nonnulle per anni circulum. 3. Isidori Chronicon. 4. Libri duo Isidori de Officiis, a Mansio collati cum editione Cochlei. Desunt in Codice duo postrema capita de Suffragiis, etc., ut etiam in editione Cochlei, et in collectione de cathol. Eccles. Offic. Colonie 1568, et in aliis. 5. Historia ecclesiastica Eusebii ex Rufini interpretatione. 6. Epistola S. Gregorii Magni ad questiones Augustini Anglorum apostoli, editis exemplaribus auctior. 7. Libri Hieronymi et Gennadii de uir illustr. 369 8. Romanorum pontificum uite sine auctoris nomine, que Anastasio bibliothecario alibi tribuuntur. 9. Fragmentum Isidori de heresi et schismate, ex lib. uIII, cap. 3 Etymol., quod Isidori nomen non prefert, et olim fragmentum operis alicuius  Hieronymi credebatur. 10. Regule ecclesiastice apostolorum, siue noti 50 canones. 11. De Musiuis opus iam ex hoc Codice a Muratorio editum tom. II dissert. med. eui, pag. 668, quem tamen duo alia eiusdem Codicis in uacua pagella fugerunt, De fabrica in aqua, et de Multa. 12. uersiculi Gregorius presul meritis et nomine dignus, plures et correctiores quam apud uezzosium in not. ad quartum uolumen oper. uen. Thomasii. 13. Incipit de dogmatibus ecclesiasticis sedis Gennadii episcopi Maxiliensis . 14. Nuge quedam superstitiose de numeris. 15. Collectio quedam Canonum. 16. Liber B. Augustini de quinque heresibus, falso ipsi ascriptus. Preter plura alia sequuntur Excerpta Canonum ex quibusdam ecclesiarum  Hispanie Codicibus, et fragmenta lib. uII et uIII Etymologiarum Isidori.

13. Pro secundo uolumine promiserat Zaccaria libellum orationum Isidoriani ritus a Blanchino editum, premissa dissertatione de Isidoriana liturgia: Isidorianam Canonum collectionem Aguirrii et Cennii cum suo de utraque iudicio: et concilia duo quibus S. doctor prefuit, cum uariis lectionibus. De his omnibus nichil ab eo inchoatum, nedum perfectum inuenio; ac solum mihi in eius schedis occurrit Scipionis Maffei iudicium de Codice ueronensi sexti aut septimi seculi, quo Breuiarium Gothicum continetur; de quo ego infra plura disseram.

14. Chronicon pertinebat quoque ad secundum tomum, ad quinque mss. Codices recognitum, uidelicet  uaticanum, Lucensem, Pistoriensem, Florentinum S. Marci, Cesenatem Malatestium cum auctario ex tribus Codicibus ad seculum X. Desiderantur collationes Codicis uaticani. Adsunt uarie lectiones Chronici Isidoriani editionis Breuliane collati cum ms. Codice Lucensis capituli, de quo agitur in collectione Calogeriana opusculorum cit. t. XLu. Inscriptio est a manu Zaccarie, reliqua ab alia. Mansius loc. cit. titulum refert: Chronica Esidori episcopi. Addit se hoc chronicon cum editione Loaise contulisse, ex quo uberem uariantium lectionum messem collegit; et inter alia notat Heraclium in editis an. 5814 370 assignari, in ms. cum anno 5813 componi. Existimo tamen Zaccarianam lectionis uarietatem non Mansii sed alterius esse.

15. E Codice capituli Pistoriensis describitur  compendium quoddam Chronici Isidoriani, quod incipit: Dauid regnauit ann. XL, Salomon, etc. Finit: Heraclius dehinc quintum annum agit imperii. Fiunt igitur ab exordio mundi usque ad presentem eram, hoc est in anno quinto imperatoris Heraclii et quarto principis Sisebuti, anni quinque millia octingenti XIII. Post, interposita uacua pagina, sequitur auctarium: Adoloaldus, etc., usque ad annum 1027.

16. Codex Florentinus S. Marci est membranaceus in-4o, sec. XI, de hereditate, ut initio notatur, Nicolai Niccoli Florentini. Titulus: Incipit liber Chronicorum S. Hisidori Hispalensis episcopi ab exordio mundi usque ad Heraclii imperium, et Sisebuti regis Gothorum principatum, qui regnauerunt circa annum  Domini seimila secento: que duo Italica uerba is qui Codicem contulit, pro numeris Romanis, ut puto, ascripsit, ac fortasse eos non intellexit. Nam Isidori Chronicum ad annum mundi 6000 non pertingit. Multum discrepat Codex ms. a Chronico edito. Finit: Explicit liber Chronicorum siue de temporibus sancti Hisidori archiepiscopi Hispalensis.

17. Prosequitur alius Chronicon usque ad Leonis imperatoris, qui Micheli successit, imperium; ac notandum auctorem huius supplementi, ubi de Nicephoro imperatore, Leonis antecessore, loquitur ita habere: Sic redargutus Nicephorus ab auaritia sua cessauit . . . et octo annorum preteritorum redhibitiones a principii  domibus exigere; et erat lamentum  magnum. Hec Dominus nouit. Ipse ego conscriptor horum uiua uoce audiui a Theodosio. Sequitur auctarium, Albuinus decimus rex Longobardorum, etc., usque ad annum 1051.

18. Malatestius Codex post Proemia et alia Isidori opera Chronicon hoc titulo refert: Incipit Chronica S. Ysidori episcopi Spalensis, describens historiarum breuiaturas ab exordio mundi.

19. In programmate Zaccarie mentio non fit Codicis Albanii et Mutinensis; e quibus tamen uarias lectiones, aliena manu exaratas, in eius schedis inuenio. Albanius est Codex chartaceus num. 4, cuius initio hec legas: Isidori Hispalensis de uiris illustribus. Ildephonsus archiepiscopus Toletanus de uiris illustribus post Isidorum. De ortu et obitu sanctorum  Patrum, sed nullo auctoris 371 nomine designato: opusculo tamen altera manu premissum exstat: Isidori Hispalensis Iunioris. Isidori Hispalensis chronica breuis ab initio mundi usque ad Heraclium imperatorem. Librum hunc sic transcriptum dono mihi dedit Illustriss. et Reuerendiss. dominus meus D. cardinalis Sirletus, cui plurimum me debere fateor. Rome 22 Iunii 1576. B. cardinalis Lomellinus. Inscriptio in Codice est: Incipit liber Chronicorum Isidori Hispalensis episcopi ab exordio mundi usque ad Eraclii Augusti imperium, et Sisebuti regis principatum. Prefatio. Chronicon, multis in locis interpolatum ab aliquo scriptore Gallo, apparet descriptum ex exemplari anno XL Lotharii Francorum regis, et XIu Heraclii imperatoris exarato, ut ex postremis uerbis  colligitur.

20. Mutinensis Codex quibusdam in locis est mutilus. Titulus est: Incipit liber Chronicorum S. Isydori episcopi. In fine computantur anni usque ad XXuII Caroli Magni, quo tempore descriptus Codex uidetur. Atque hanc etatem arguit specimen characterum, quod apud me habeo. Orthographia codicis est: Euseuius, condedit, adque, reperit, morui, inlustris, Spanias, nomi pro numi. uerba extrema operis sunt: »A quinto uero anno Heraclii imperatoris usque ad uigesimum octauum Luiprandi regis Langobardorum, et meam infelicis Iohannis . . . etatem subputantur anni CXXIu. Dehinc usque ad XXuII Christianissimi et piissimi domni Caroli Magni regis Francorum et Longobardorum in Italia . . . inueniuntur anni LXII.  Colliguntur ergo omnes anni ab Adam usque ad presentem uIII indictionem, quo  pascha Hebreorum Idus Aprilis, pascha uero nostra tertio decimo Kalendas Madias , principium mundi quarto Idus Aprilis, luna condita Idus Aprilis, homo ad imaginem Dei factus septimo Kalendas Madias, complentur anni . . . Residuum ergo seculi tempus humana inuestigatione incertum est.«

21. Historia Gothorum: de hac nichil annotauerat Zaccaria, nisi eam edendam cum uariis lectionibus ex Labbeana editione.

22. De uita et Obitu Patrum liber: ex mss. Codicibus, ueronensi et duobus Florentinis, uarie lectiones collecte, que in programmate Zaccarie promisse  sunt, in eius etiam schedis apparent. Codex ueronensis plura Isidori opera continet, ac sic describitur a marchione Maffeio in epistola Seguierii ad Zaccariam, 372 cuius antea memini. Codex capituli ueronensis num. 54, scriptione minuscula ueteri, rubricatis titulis, ipsisque et prioribus opusculorum uersibus maiorum litterarum decore effictis: quatuor adueniunt eiusdem Isidori lucubrationes. I. Orditur liber premiorum dialogus sancti Hieronymi presbyteri. Nec premia memorat, nec dialogus est, sed Hispalensis illud, de quo Braulio, Proemiorum librum unum. Editiones: In libros ueteris ac Noui Testamenti Proemia: sic Matritensis tom. II, p. 310. Post illa Testamenti ueteris ms. liber, Item prefationes librorum Noui Testamenti. Ad Euangelistas non habet ms.  scilicet Mattheus, scilicet Marcus, scilicet Lucas, que ex ora librorum in textum irrepsere. Penetrat, ms. compenetrat. Post digessit editi uiginti uersus addunt, quibus ms. caret. Caret etiam periodis quibusdam in D. Petri epistolis.

23. Secundo loco, Incipit uita uel obitus sanctorum qui in Domino precesserant. Tertio Incipit opuscula sancti Isidori Domino reuerendissimo Orosio Isidorus. Liber sequitur, quem tomus secundus Matriti cusus hoc titulo exhibet: Allegorie quedam sacre Scripture. Idem est ac ille, de Nominibus Legis et Euangeliorum, qui a supposititio Flauio Dextro perperam Cordubensi Isidoro tribuitur. Hoc titulo eum donauit Braulio, puto, quia incipit, Quedam notissima nomina Legis et Euangeliorum. Guilielmus Caue inter deperditos  recensuit, imo nunquam exstasse suspicatur, cum ambigat an idem sit cum libro Proemiorum: sed Matriti editionem non uiderat. Quarto loco in ms. maximis litteris, Incipiunt testimonia diuine Scripture . Isidoriana, et inedita collectio est, que non inutiliter inter anecdota, si otium suppetet, proferetur.

24. Qui Codicem hunc ueronensem cum editione Matritensi contulit, ita exhibet titulum: Isidori, Incipit uita uel obitus sanctorum qui in Domino precesserunt. In fine notationem hanc subiecit: Cum in hoc Codice primus libellus proemiorum Hieronymo tribuatur, opusculum autem hoc nullo auctoris titulo prenotetur, etsi satis antiqua manu Isidori nomen supra marginem ascriptum sit, que autem sequuntur  hunc titulum habeant: Incipit opuscula sancti Isidori, uidetur primus amanuensis hoc opusculum Isidoro abiudicare. Sed tantum colligitur amanuensem primum forte ignorasse cuius auctoris sit liber de Ortu et Obitu Patrum. Quod 373 parum obest, presertim cum idem amanuensis librum Proemiorum dialogum inepte uocauerit, et S. Hieronymo affinxerit. Opus in ms. Codice post elogia Patrum Noui Testamenti desinit: Explicit uita uel obitus Sanctorum qui in Domino precesserunt.

25. Primus Codex Florentinus est Laurentianus, plut. 67, n. 12, membranaceus in fol., seculi Xu, in quo est Eusebii et Rufini Historia ecclesiastica, Chronicon Bede, Gennadius, Isidorus et Ildefonsus  de uiris illustribus: quos tres libros de uiris illustribus a se collatos testatur qui uarias lectiones collegit ex libro Isidori de Ortu et obitu Patrum, qui libro Gennadii succedit. Inscriptio est: Liber beati Isidori Hispalensis episcopi de ortu, uita et obitu sanctorum Patrum. Incipit prologus. In fine: Liber Isidori de ortu, et uita, et obitu Patrum explicit.

26. Ex Bandinio, tom. II, Catalogi Cod. Latinor. biblioth. Laurent., discimus hoc uolumen nitidissimum et ornatissimum esse cum stemmate Mediceo. Liber Isidori, ut idem refert, constat 38 capitibus, quorum primum est de Xysto, ultimum de Seuero: plura occurrunt menda. Sequitur additio Braulii, siue prenotatio Operum Isidori. Ildefonsi liber de  uir. illustr. diuersum capitum ordinem seruat ac liber editus a Fabricio. Primum caput in ms. est de Asterio, siue Astirio, ut in ms. scribitur. Opus desinit: S. Leocadie tenet habitationis sepulcrum. Sequitur Anonymi additio de S. Ildefonso: Ildefonsus memoria, etc. Hec est Iuliani Toletani, que tamen in nonnullis mss. Felici ascribitur.

27. Alter ms. Florentinus Codex est bibliothece S. Marci chartaceus seculi Xu. Initio legitur: Hic liber est conuentus S. Marci de Florentia ordinis Fratrum Predicatorum, quem scripsit frater Leonardus Ser Uberti de Florentia, eiusdem conuentus filius, qui obiit Rome die XXu Maii 1481. In hoc sequentia sunt. Tractatus beati Bernardi de spirituali exercitio, scilicet lectione, meditatione, oratione, et contemplatione.  uerba S. Bernardi de passione Domini: Ab initio conuersationis mee fasciculum. Epistola beati Bernardi ad quemdam suum deuotum de honestate uite et religione: Petis a me, mi frater carissime, quod nunquam et nusquam.

28. Epistola beati Bernardi ad quemdam de exercitio religiosi et de gradibus perfectionis: Quoniam, dilecte mi frater, in Domino adhuc me in presentia tibi posito. In fine de hac epistola notatur: 374 Que quidem, licet bona sit et utilis, minus tamen sapit, quia nec sensum nec eloquentiam uidetur redolere Bernardi. Epistola beati Bernardi ad parentes cuiusdam nouitii dolentes eum quasi perditum: Si filium uestrum. Eiusdem ad eosdem in persona dicti nouitii: Sola causa, qua non licet. Eiusdem ad quemdam qui  exierat, et differebat iterum ordinem ingredi: Doleo super te, fili mi Gualfrede.

29. Epistola beati Ambrosii episcopi ad quemdam suum discipulum de moribus et honestate uite: Dilecte fili, dilige lacrymas. Hoc uidetur esse opusculum de institutione bone uite, Isidoro in quibusdam mss. libris tributum, de quo nos cap. 83. Liber beati Augustini de Speculo anime. Expositio Hugonis S. uictoris super regula beati Augustini episcopi. Eiusdem Hugonis opus de Claustro anime.

30. Liber S. Isidori Hispalensis archiepiscopi de uiris illustribus, qui post Hieronymum et Gennadium scripsit. Liber beati Hildefonsi archiepiscopi Toletani de uiris illustribus. Liber Sancti Isidori Hispalensis  episcopi de ortu, uita et obitu sanctorum Patrum qui in ueteri et Nouo Testamento uertutibus claruerunt.

31. Liber Chronicorum Bede. Iacobi Antonii Marcelli ad Renatum regem Sicilie prefatio in quamdam historiam de sacerdotio Iesu Christi. Sequitur hec historia, que dictis sanctorum non congruit, de qua nos alibi. Quedam de Sybilla Erythrea. Epistole Lentuli et Pilati de Iesu Christo. Epistole S. Anastasie et S. Chrysogoni. Legenda S. Roberti episcopi uormacensis. uita S. Athanasii episcopi Alexandrini, incerto auctore. Astrologia naualis Aristotelis.

32. Tractatus Ioannis Gerson de celebratione misse. Tractatus Bartholomei Lapaicii ord. Predicatorum,  episcopi Coronensis, de glorificatione sensuum in paradiso: cum elogio auctoris. Historia de excidio Constantinopoleos, scripta ex Chio die 13 Augusti 1453. Sermo in cena Domini habitus in capitulo conuentus S. Marci Florentie.

33. In extrema pagina notatur, exscriptorem Codicis Fr. Leonardum Ser Uberti peste obiisse Rome in conuentu S. Marie super Mineruam die XXu Maii 1481. Chronicon Bede in hoc Codice auctius est edito. Inscriptio operis Isidori est: Incipit liber 375 S. Isidori Hispalensis episcopi de ortu, uita et obitu sanctorum Patrum, qui in ueteri ac Nouo Testamento uirtutibus claruerunt. In fine: Amen. Laus Deo. 22 Nouembris 1472. Explicit liber S. Isidori, etc.

 34. In aduersariis Zaccarianis est liber de ortu et obitu Patrum in compendium redactus, de quo in eius programmate nulla fit mentio. Exstat in Codice membranaceo capituli ueronensis in fol. seculi X, num. 58, plut. Q, in quo libri septem forte Bede, aut Rabani. Simillimus huic est Codex Regio-uaticanus 309, quem cap. 10 describam. Lib. I, num. 8, Incipit de ortu et obitu Patrum. Est, ut dixi, compendium libri Isidoriani, quod collatum est cum alio Codice eiusdem capituli num. 63, plut. P, ubi Bede Martyrologium Blanchinianum, cuius scilicet uariantes lectiones Blanchinus in suis ad Anastasii tomum Iu prolegomenis protulit. In hoc Codice 63, post Elogium Titi, additur. Item nomina eorum quorum ignorantur sepulcra. Abel filius Adam, etc., ut apud Isidorum.  Lot filius Aram, etc., ut apud Isidorum. Phinees sacerdos, etc., ut apud Isidorum. Machabei septem fratres, etc., ut apud Isidorum. Iuuat credere hec uerba ut apud Isidorum in ipso ms. Codice legi, non ab eo esse addita qui opusculum ex ueteri Codice transcripsit.

35. Habeo, etiam in schedis Zaccarianis uariantes lectiones Codicis Albanii, in quo est Chronicon Isidori, ut paulo ante explicui. Inscriptio est: Isidori Hispalensis iunioris de ortu, uita et obitu SS. Patrum, qui ueteri et Nouo Testamento uirtutibus claruerunt, liber incipit. Prefatio. Quod Isidorum iuniorem audis, non alium a nostro celeberrimo Etymologiarum auctore putes: nam idem Isidorus in Codicibus  modo senior, modo iunior dicitur, iis de causis quas cap. 16 protuli. In eisdem quoque schedis sunt uarie lectiones ex Codice Malatestio, in quo sunt Proemia, et alia Isidori opera: Incipiunt capitula libri Ysidori Spalensis episcopi de uita, ortu, uel obitu sanctorum Patrum. Post indicem capitum ex ueteri et Nouo Testamento: Incipit liber Ysidori de uita, ortu, uel obitu SS. Patrum qui in Scripturarum laudibus referuntur: in primis de Adam.

36. De uiris illustribus liber, pro quo Zaccaria collationem septem Codicum mss., Barberinii, Estensis, Florentinorum 376 trium duorumque Bononiensium promiserat. Non inuenio, nisi uarias lectiones duorum Codicum Bononiensium, quas eruditissimus uir Ioannes Chrysostomus Trombellius ad Zaccariam  misit. Eas autographas seruo cum eiusdem Trombellii litteris ad Zaccariam, quibus discrepantiam etiam scripture in libris Hieronymi et Gennadii de uiris illustribus pollicetur, die 3 Iulii 1754 datis. De his Bononiensibus Codicibus nichil notatum est, nisi utrumque, uel certe eorum alterum esse bibliothece communis monasterii S. Saluatoris Bononie.

37. Cum Codicem Laurentianum de ortu et obitu Patrum paulo ante descripsi, obseruaui, eum qui illud opus contulit, librum etiam de uiris illustribus contulisse. Is autem qualiscunque labor ad nos non peruenit. Eius loco reperio uarietatem lectionis ex Codice Albanio supra descripto, cum de Chronico uerba feci. Omittit hic Codex prologum Quamuis superius, etc., atque ita incipit: Isidori Hispalensis  de uiris illustribus. De Xysto papa: atque ita deinceps: De Macrobio diacono. etc. Seruat editionis Matritensis ordinem.

38. Reperio etiam paratam a Zaccaria prefationem in hunc librum, sed, ut puto, ante confectam quam de editione omnium Isidori operum cogitaret. uidetur enim ita esse comparata prefatio, ut ad Bibliothecam ecclesiasticam Fabricii recudendam deseruiret. Fabriciana editio libri Isidori ad plures alias editiones, non ad mss. exemplaria, recognita apparet, notis uariorum et quibusdam etiam Zaccarie illustrata. Prefationem suo loco edam, cum scilicet de hoc libro agam; notasque, cum excudetur liber, recensebo. Et Zaccariam quidem de noua Bibliothece ecclesiastice Fabriciane editione adornanda  cogitasse, ex supellectile eius litteraria post ipsius obitum intellexi, ut supra iam monui.

39. De Natura rerum liber, cum quatuor mss. Codicibus collatus, uidelicet uno Lucensi, duobus Florentinis S. Marci, uno Florentino Laurentiano. Collecte exstant uarie lectiones ex his quatuor exemplaribus. Codex Lucensis est S. Marie Curtis Orlandingorum, siue Orlandigorum, membranaceus in-4o, seculi XII aut XIII, Incipit liber de astris celi S. Ysidori Ispalensis episcopi. Incipit prologus. Domino fratri, etc.

40. E duobus Florentinis S. Marci Codicibus alter est seculi IX, 377 in quo etiam est liber S. Hieronymi de Scriptoribus ecclesiasticis. Incipit Hisidori  presbyteri sermone nitidiori . Omittitur prologus. Plura etiam capita in hoc eodem Codice omittuntur.

41. Alter Codex recentior est ad seculum XII pertinens. Exhibet Etymologiarum opus in uiginti tres libros diuisum; quorum postremus est hic liber de Natura rerum. Titulus ergo est, Incipiunt capitula libri XXIII. Post prologum est index capitum.

42. Bibliothece Laurentiane Codex 39, plut. 29, est membranaceus in-4o, seculi XIII, in quo, preter librum Isidori de Natura rerum, continetur Carptum de historiis Orientalium Ecclesiarum de eo quod magna est fides Christianorum, et immobiles sermones Domini nostri Iesu Christi, qui dixit: Quodcunque ligaueris super terram, erit ligatum et in celis; et quia non soli Petro apostolo sit data hec potestas, et cunctis  apostolis, uerum etiam et omnibus sacerdotibus, qui recte credunt et predicant uerbum ueritatis. Item Expositio orationis dominice: Canones penitentiales: De concurrentibus epactis, et alia.

43. Isidoriani libri inscriptio est: Incipit liber de astris celi S. Isidori Spalensis episcopi. Incipit prologus. Domino fratri Sidebuto, Hysidorus. Desinit, quinque existimauerunt, cum circulari tabula trium mundi partium, ut nos docet Bandinius tom. II Cod. Latin. Biblioth. Med. Laurent.



CAPUT XLu. uarie lectiones ex mss. Codicibus ad uolumen III editionis Zaccariane parate. Obitus et eloqium Zaccarie.

 1. Etymologiarum libros primum et precipuum opus uoluminis tertii editionis sue Zaccaria esse uoluerat, ad octo mss. exemplaria emendatos, nimirum uaticanum num. 624, Estense, Chisianum, Bononiense, Lucense, Florentinum S. Marci, et duo Malatestia. Desunt uarie lectiones uaticani, Bononiensis, et Estensis: adest tamen Codex capituli Mutinensis, mutilus et semiustus, seculi IX. Incipit a prefatione libri III. Desinit cap. 3 libri IX. Habeo specimen characterum huius Codicis.

2. Chisianum exemplar est membranaceum in fol., signatum 378 A. 3, 35, seculi XIu. Incipiunt capitula lib. Isidori iunioris Spanensis episcopi ad Braulionem Augustinum  uel ad Sesibutum, suum scilicet dominum et filium scripta. Plurimum differt ab edito, cum in ipso librorum ordine et serie, tum in  rebus ipsis que aliunde ab interpolatore aliquo uidentur inserte. Liber I. De Grammatica. Lib. II. De Rhetorica. Ibi cap. 21 ab illo uerbo Anadiplosis usque ad finem capitis omittitur. Lib. III. De Dialectica. Lib. Iu. De Arithmetica. Lib. u. De Geometria. Liber 6. De Musica. Lib. uII. De Astronomia. Sequitur. Incipit liber de Medicina secundum Isidorum. Cap. 4, post ultima uerba additur: Logici rationem, etc., quod fragmentum alibi inter appendices proferemus. Sequitur liber de Legibus, cui premittitur epistola ad Braulionem. In fine libri de legibus post breue Chronicon additur: In Hispania Iudei baptizantur. Explicit hic Chronica secundum S. Isidorum. Hoc tempore fuit S. Isidorus.

 3. Subiicitur auctarium Chronici: Theodosius anno Iu, etc. Desinit: Otto Iu annos uII. Hic depositus fuit per Innocentium, et assumptus est Fridericus II, qui nunc imperat. Seculo igitur XIII ineunte, interpolatum fuit exemplar Etymologiarum, ex quo Chisianum descriptum uidetur. Liber XIu totus plane immutatus est duobusque auctus capitibus, altero de terra sancta, altero de Hierusalem gloriosa metropoli. Hinc ad operis finem omnia ex arbitrio immutata: sequitur enim, de hereticorum schismate, Indiculus hereticorum, qui Hieronymo tribuitur: Simon quidam magus, etc., caput de philosophis gentium, de petis, etc. Indiculum hereticorum ex antiquioribus aliis membranis nos exhibebimus.

4. Lucensis Codex est plut. 2, num 55, collatus  cum editione Bigneana et antiquiori anni 1483. Est membranaceus in fol. seculi XI, quo hec initio Codicis ascripta sunt: Iste liber est beati Martini Lucensis episcopatus: quem si quis furatus fuerit, aut fraudulenter retinuerit, ex auctoritate huius matricis ecclesie, que caput est omnium ecclesiarum Lucani episcopatus, et canonicorum consensu, anathema sit in perpetuum, nisi reddiderit. Amen, fiat, fiat, fiat, fiat, fiat, fiat. In Codice nullus est pro epistolis titulus. Post epistolas Index capitum libri primi. Tum Incipit liber primus de grammatica et partibus eius. In fine. Explicit liber Etymologiarum domni Ysidori episcopi. Deo gratias. Amen. uariantes 379 lectiones satis copiosas collegit amanuensis aliquis, uel socius Zaccarie, qui frequenter, ut iam obseruaui, operam  suam in huiusmodi conferendis mss. exemplaribus contulit.

5. Alia manu scripte sunt uarie lectiones non ita uberes Codicis Florentini bibliothece S. Marci, qui membranaceus est in fol. seculi fortasse undecimi, in quo Etymologiarum opus in uiginti duos libros distributum est, et liber de Natura rerum pro libro uigesimo tertio subiungitur. Inscriptio: Incipiunt textus epistolarum Ysidori et Braulionis ad Ysidorum de petitione libri Etymologiarum. Multa, que Lucensi Codici peculiaria sunt, in hoc etiam S. Marci reperiuntur.

6. Malatestium Etymologiarum exemplar antiquissimum plut. 21, num. 5, hunc prefert titulum: In nomine Domini nostri Iesu Christi: incipit liber Etymologiarum,  etc. Incipit epistola, etc., scilicet epistola Isidori, Omni desiderio, etc., et Braulionis: O pie Domine, etc. Sequitur: Incipiunt libri Hysidori Iunioris Spanensis episcopi ad Braulionem Cesaraugustanum episcopum scripti. Incipit prologus. En tibi, etc. Incipiunt capitula libri primi.

7. Prestantissimum hunc Codicem sic describit Mansius in addit. ad Biblioth. medii eui Fabric. uerbo ISIDORUS: ueniam peto ab equis lectoribus si eorum sub oculis hic representem omnium, quotquot unquam audierim uel legerim, uetustissimum Codicem Etymologiarum S. Isidori, quem seruat bibliotheca Malatestarum Cesenatensis, librum quem credo scriptum seculo uII. Continet uero ille libros uiginti quinque, nempe  quinque ultra numerum quem editi preferunt. Id uero discrimen non inde prouenit quod addita sint quedam supra edita, sed ex diuersa tantummodo disponendi operis ratione. Ita ergo distribuitur. Quatuor priores libri sunt, ut in editis, excepto quod libri Iu caput 13 de initio medicine deest. In libro u uariat nonnichil Chronicon Isidori, quod incipit in hoc Codice Ordinem temporum. Reliqui dein libri usque ad caput 26 (legendum cap. 16 libri XuIII pari passu cum Editis procedunt, sed initium capitis 27  in Editis est in Codice initium libri XIX; tum caput 20 libri XuIII in editis est ibi liber XX; liber XXI incipit a capite 52 libri XuIII; liber XXII est caput 60 libri XuIII, liber XXIII exorditur a capite 7 libri XIX; denique liber XXu libro XX editorum coheret.

 380 8. Additamenta illa, que in editione Parisiensi 1601, pag. 269, seorsum dantur, hic etiam, sed non omnia, comparent ad marginem descripta, ut talentum, etc., mina, etc., obolus, etc., siclus, etc. Sunt uero hec addititia alterius et paulo recentioris manus quam reliqua omnia. uariantes quedam occurrunt non contemnende, quas tamen ego maiori diligentia annotare ex temporis angustia prohibitus sum. Unum hoc tantummodo non neglexi. Quo loco in edito lib. XIX cap. 19 legitur canterium, gablaia, guuia, ibi cauteria lingulina. Denique in fine libri eadem ac cetera manu uersus isti leguntur:

Ut est labor agricolis uomere proscindere terras,
Est mihi arundineus calamus sulcare nouales.
Ille etiam tostas congaudet cernere messes:
Sic et ego finem lecto concludere uersum.

9. Descripsit quoque Zaccaria hos uersiculos: sed  in primo melius legit: agricolis proscindere uomere. Redundat est, ut stet uersus. In secundo uersu reponendum erit arundineo calamo. In ultimo uersu rectius Zaccaria letor pro letor: nam lecto apud Mansium nichil est. Pro uersum prestiterit legere uersu. Zaccaria ex eodem Codice hec addidit: Rogo, boni lectores, ut rogetis pro Petro scriptore, si Deum habeatis protectorem. Explicit. Deo gratias semper, amen. Penes me est specimen characterum huius Codicis, quem antiquissimum esse facile credam: ad seculum uII, quo scilicet Isidorus obiit, pertinere, Mansio non ita facile assentiar.

10. Ioseph Maria Mucciolus edidit Cesene, anno 1780, catalogum Codicum mss. Malatestiane Cesenatis bibliothece, Fratrum Minorum conuentualium  fidei custodieque concredite. Tom. II, pag. 141 seqq., describit hunc ipsum Codicem, plut. 20, num. 4: S. Isidori Etymologiarum libri uiginti quinque. Maiusculis et quadratis characteribus ad primam Codicis paginam hec epigraphe: In nomine Domini nostri Iesu Christi incipit liber Ethimologiarum editus ab Isidoro Iuniore Hispalensi episcopo, ad Braulionem Cesaraugustanum episcopum scriptus. Primo Codicis tegumento interius firmiter adheret membranaceum folium, quod rerum in Codice tractandarum indicem continet: Ut ualeas que requiris, etc.

11. Deinde epistole amebee Isidori et Braulionis. Obseruat Mucciolus epigraphem Codicis esse: Incipit liber Ethymologiarum, 381 quia, inquit, Isidorus ipse  in libros non disposuit, sed, Isidoro defuncto, Braulio ultimam operi manum dedit, inque uiginti libros distinxit, addiditque multa utilissima ex uariis optimisque scriptoribus collecta, scitu digna, que alibi uix reperiri poterant.

12. uerum quidem, Isidorum opus in libros non diuisisse: uerum etiam, Braulionis esse distinctionem librorum. At Braulionem aliquid operi addidisse, aut inseruisse, neque Braulio ipse refert, neque aliunde constat. Diligenter idem Mucciolus singula in Codice contenta exponit, quia, ut ait, tanta est Codex ueneranda antiquitate preditus, ut uiri doctissimi qui multas Europe bibliothecas perlustrarunt, fateantur, nec audiuisse, nec legisse Codicem hoc uetustiorem. Cumque nouam Operum Isidorianorum editionem  multi meditentur, ad plenam accuratamque lectionem plurimum conducere potest. Exspectant uiri scientiarum amatores ex animo editionem omnium Operum S. Isidori uel iam paratam, uel propediem parandam a cl. abb. Francisco Zaccaria. Utinam fata eius consilium non preuertant!

13. Iterum de antiquitate Codicis hec obseruat: Codex uetustissimus est omnium quos insignis bibliotheca Malatestiana Cesenas seruat. De huiusmodi Codicis antiquitate si ea consulamus que excusa sunt in additamentis cl. Mansii ad bibliothecam Fabricianam, seculi uII est, . . . . licet in pagellis mss. huius nostre bibliothece legamus ab amanuensi  scriptum, codicem esse seculi IX. Seculi pariter IX esse Codicem sentit eruditissimus abb. Zaccaria, cuius iudicium per  litteras mihi allatum est a studioso iuuene Caietano Marinio. Addit Mucciolus Zaccarie iudicium, quod huiuscemodi est. In celeberrima, que Cesene est, bibliotheca Malatestia duo exstant Isidorianorum Etymologiarum Codices membranacei, alter seculi XI; uetustior alter, num. 5, et fortasse seculi IX. Uterque multis nominibus commendandus, cum uberrimam uariarum ab editis exemplis lectionum segetem suppeditet. In utroque Codice notandum maxime est Isidori Chronicon, quod positum est pro lib. u cap. 37, in Matritensi anni 1599 editione inscriptum: De discretione temporum: nec parum ab impressis eiusmodi Chronici libris discrepat. In recentiore uero exemplo illud singulare est, lib. u capita 4 et 5 S. Isidori de heresibus pretermitti, in eorumque locum suffici totidem  capitulis Indiculum Hieronymi 382 de heresibus, ex quo multa emendes in inquinatissima Parisiensi eiusdem operis editione, quam primus curauit Claudius Menardus.

14. Hec ex Zaccarie litteris Mucciolus; qui preterea notat, in marginibus multa esse uerba addita, a librario omissa aut indicantia quid peculiare ibi agatur: libro III premitti prefationem de quatuor sequentibus disciplinis, et aliam prefatiunculam libro XIII; que due prefationes, quod sciamus, inquit, haudquaquam in editionibus occurrunt. Parum attente editiones legerat: nam in uulgatis Etymologiarum editionibus obuie sunt eiusmodi prefatiuncule.

15. Mansium deceptum Mucciolus aduertit, quod  in addit. ad Bibl. med. Fabr. scripserit, deesse lib. Iu caput 13, de Initio medicine: siquidem titulus huius ultimi capitis exstat, et per errorem librarii legitur, de Initium medicine: imo in ipsius capitis margine dextro et inferiore uisuntur annotatiuncule, quarum ultima uerba sunt, Caruticum, Calasticum, Martiatu. Neque ita facile iudicari potest aliquid deesse.

16. Post Etymologias sequuntur in eodem Codice homilie nonnulle S. Augustini, et quedam questiones de sacra Scriptura per interrogationes et responsiones, mutile in fine. Initium: Quia uideo te de Scripturis contendere uelle, etc. Inter anecdota a Mucciolo edite sunt pag. 249 seqq.

17. Pag. 287. Mucciolus profert indiculum mss. Codicum bibliothece Malatestie, quem olim Mansius  confecerat. De hoc Codice notatum est esse in eo quedam Augustini, sed apocrypha. Addit Mansius: Codex iste omnium, quotquot sunt, in hac bibliotheca prestantissimus est, cum scripturam preferat seculi IX . . . Annotationes habet nonnullas in margine additas manu paulo recentiori, ac presertim lib. u, ubi duo leguntur imperatorum constitutiones, quarum priorem desumit auctor ex lib. I Constitutionum. Has leges nuspiam nactus sum. Affirmat Mucciolus, p. 143, Additamenta que in editione Parisiensi 1601 seorsum sunt excusa, siue in marginibus, siue in textu Codicis omnia conspici, ut talentum, etc., mina, etc., obolus, etc.

18. Discrepantiam scripture celeberrimi Malatestii Codicis ab editione Matritensi tribus primis libris  Zaccaria annotauit, 383 alium Codicem Malatestium recentiorem simul conferens. Hucusque, inquit in fine libri III, contuli Matritensem editionem cum utroque codice Cesenatensi. Porro cum Cesena discedendum mihi esset, ceteros libros conferendos reliqui cum editione ueneta anni 1483 Francisco Gualterio presbytero.

19. Contulit reipsa Gualterius utrumque Codicem Cesenatem, et ex recentiori indiculum hereticorum S. Hieronymo tributum exscripsit, in cuius fine sic notatum inuenio: Franciscus Gualterius sacerdos Cesenas exscripsit idibus Septembris anno reparationis humane 1755. Iam Codex hic recentior Malatestius, plut. 21, n. 1, seculi XI, hanc prefert inscriptionem: In nomine Domini nostri Iesu Christi incipit Etymologiarum  Isidori Spaliensis episcopi liber primus. Sequitur, pretermissis Epistolis uulgo editis, index capitum libri primi.

20. Glossarium: preter plurium iam editas in Glossarium, quod Isidori nomine circumfertur, obseruationes, Zaccaria pollicitus fuerat uberrimas Ioannis Salomonis Semleri notas, quas ab auctore ad se missas anno 1752 testatur. Inuenio in schedis Zaccarianis autographas has Semleri obseruationes cum litteris ad marchionem Maffeium mense Martio anni 1752 datis, quibus suas animaduersiones typis edendas mittit. Sed cum a Maffeio Semlerus intellexisset Zaccariam in nouam omnium Isidori Operum editionem incumbere, ultro assensus fuit ut sue in Glossarium  note ad Zaccariam deferrentur: imo quasdam alias in Etymologiarum libros obseruationes promisit, ut colligitur ex eiusdem litteris ad Maffeium mense Augusto eiusdem anni 1752 scriptis. Re uera adsunt etiam nonnulle Semleri animaduersiones in libros Etymologiarum, sed tam difficili charactere exarate sunt note in Glossarium et in libros Etymologiarum, tot preterea lituris inquinate, ut non magna utilitas inde sperari possit. Tempus, inquit ipse, in altera ex epistolis ad Maffeium, impediebat quominus iterum describi curare potuerim, licet liturarum multitudo id fere efflagitaret.

21. Enimuero enitar, quantum potero, ut eruditis Semleri lucubrationibus in Isidorum respublica litteraria non omnino careat. Ipse titulum hunc apponi  iusserat: Glossarium Latinum, quod Isidori nomine aliquoties est editum, uariis doctissimorum hominum emendationibus, 384 et aliis nouis illustratum a Ioan. Salom. Semlero PP. Historiarum et peseos in academia S. R. I. libere reipublice Norimbergensis Altdorfina, Societatis Latine Ienensis membro honorario. Opus marchioni Maffeio sic inscribebat: Illustr. excellentissimoque domino domino Scipioni Maffeio marchioni, de omni re litteraria bene meritissimo, celeberrimo uiro, Glossarii huius hanc editionem, quam luculentissime ipse adiuuit, D. D. D. Ioan. Salom. Semler.

22. Differentiarum libri tres, cum duobus mss. Lucensibus, uno Pistoriensis capituli, et altero Florentino bibliothece S. Crucis. Ita referebat Conspectus  editionis Zaccariane: sed in eius Aduersariis solum existunt uariantes lectiones Codicis unius Lucensis, et alterius S. Crucis; neque ee pertinent ad duos libros Differentiarum uerborum, siue de proprietate sermonum, sed ad solum librum Differentiarum rerum. Codex Lucensis est ille ipse in quo contineri etiam dixi libros contra Iudeos. Titulus: Incipiunt capitula libri Differentiarum Ysidori Hispalensis episcopi. Post indicem capitum, Incipit liber Differentiarum Ysidori episcopi.

23. Florentinus S. Crucis Codex num. 233, plut. 20, exhibet etiam proemia Isidori, ac proinde in prefatione Zaccarie ad Proemia describetur. Presentis operis inscriptio est: Incipit liber Differentiarum S. Isidori episcopi Ispalensis. Collati sunt hi duo  Codices cum editione Breuliana: sed illud perincommodum in huius operis et quorumdam aliorum Zaccarianis recensionibus accidit, quod uerba editionis non exscribuntur, sed solum numerus notatur qui uarianti editionis uerbo eodem numero similiter distincto respondeat. Cum autem editionis illius Breuliane exemplar, cui istiusmodi numeri appicti sunt, ad manus non sit, imo neque ubinam asseruetur, compertum ego habeam, necesse prorsus est ut non nisi improbo labore Codicum uera lectio inuestigari, ac sepe etiam nullo modo inueniri possit.

24. Nonnulle sunt uariantes lectiones ex Codice Malatestio, in quo, ut sepe monui, proemia aliique Isidoriani libri continentur. Inscriptio: Incipit liber  Differentiarum Ysidori Spalensis episcopi. Hec sunt differentie rerum. Sequitur: Explicit liber primus. Incipit secundus de differentiis uerborum. Solum ex prologo notatur discrepantia scripture.

25. Etsi autem in programmate Zaccaria uarias lectiones Codicis 385 uaticani 624 non memorauerit, quasdam tamen ex eo Codice in aduersariis inuenio pro libro Differentiarum nominum siue uerborum. Erunt fortasse qui scire cupiant cur tam pauca Zaccaria e mss. exemplaribus bibliothece uaticane excerpserit; siquidem ipse in uolumine sui itineris litterarii per Italiam sibi per otium mss. Codices uaticanos consulere licuisse narrat.

26. uerum si narrationis eius seriem expendimus, colligemus potius nullum ipsi fuisse otium ut bibliothece uat. mss. exemplaria excuteret. Refert  part. I Itiner. litter. per Italiam, cap. 6, se anno 1754, dum Florentie consisteret, a serenissimo Mutinensium duce Francisco III accersitum, ut Atestie bibliothece preesset. Tum hec addit:

27. uerum antequam Mutinam proficiscerer, Romam petendam mihi esse intellexi, ut uaticanos aliarumque bibliothecarum, que in principe illa terrarum urbe magno numero sunt, mss. Codices consulerem ad eam, quam paro, Isidorianorum Operum editionem. Itaque a P. Ignatio uicecomite, Societatis nostre tunc generali preposito, facultate impetrata, Septembri mense Romanum iter aggressus sum. Qui e nostris Romanis sociis mihi maxime amicitia adiuncti sunt, Lagomarsinius, Nocetius, Contuccius, Carpanius, Mazzolarius, Lazerus, Boschouichius, Cunichius, Faurius, aliique bene multi, de litteris optime meriti, quorum nomina percensere longum omnino esset, in Tusculano omnes rusticabantur.  Ne tamen Roma, inuisis illis, discederem, ut Urbem ingressus fui, bibliothecas statim adire et Isidorianos Codices conquirere undique constitui, ut, eo demum labore perfunctus, Tusculum ad eos amplectendos excurrerem. Quare ut uaticane bibliothece, cuius potissimum Codices in animo erat conferre cum editis Isidori exemplis, facilior mihi pateret aditus, Fabio Danzetta, Societatis nostre doctissimo ac sapientissimo uiro, auctore, duce autem Hieronymo Lombardio, et ipso nostre Societatis presbytero pererudito, ad Benedicti XIu P. O. M. pedes me supplex aduolui. Incredibile dictu est quanta me clementissimus pontifex benignitate exceperit, multa de meorum studiorum ratione atque consilio exquisierit, atque omnem mihi opem promiserit prestiteritque. Illud etiam ad cetera tante clementie officia accessit, ut semel in singulas, quibus Rome morabar, hebdomadas diebus ueneris pontificem ipsum adire mihi licuerit, eiusque doctissimis colloquiis frui.

28. Pontificia igitur auctoritate ad uaticanam me  contuli bibliothecam, immensum illum uetuste eruditionis thesaurum; atque ab eius doctissimo eque atque humanissimo prefecto Assemanio facile impetraui ut Isidorianos omnes Codices per otium consulere mihi liceret. Lustrata uaticana bibliotheca, Ghisianam et Barberiniam adii; uallicellanam quoque excussi. Per tempus mihi non licuit in illis ultra Isidorianos Codices excurrere. Interea qua est humanitate Petrus Lazerus, Romani 386 nostri collegii bibliothece prefectus, relicto tantisper Tusculo, ad Urbem uenit, ut bibliothecam illam a meo post theologica studia Roma discessu mirifice auctam, Dominici Franchinii rectoris studiis potissimum atque auspiciis, exornatamque mihi ostenderet. Atque ex ea sane non pauca potuissem in hoc uolumine edenda mutuari. Cum tamen paucis ante mensibus primum miscellaneorum ex illius mss Codicibus librum Lazerus ipse, litteraria plaudente republica,  protulisset in lucem, nolui in alienam, ut aiunt, messem falcem immittere. Quare in mentem uenit bibliothecam potius domus nostre professe excutere, et si quid in eius Mss. delitesceret notatu dignum, in aduersaria referre, in hoc deinde libro publicis formis excudendum. Atque consilio huic meo potissimum fauit preter Societatis nostre, quem antea memorabam, generalem prepositum P. Ignatium uicecomitem, Dominicus Turanius Siculus prestantissimus sacre, ut aiunt, Penitentiarie theologus. Laborem hunc tamen distuli, dum redirem Tusculo, quo cogitabam; incredibile enim me tenebat sociorum meorum uidendorum desiderium. Tusculum igitur me contuli, ubi etiam apud Lagomarsinium, qui tum podagra laborabat, me perhumaniter inuisit Benedictus Stay, peta elegantissimus; hinc ad Castrum Gandulphi et Albanum quoque diuerti, unde rediens doctissimum abbatem Rodulphinum uenutium rusticantem conueni. Paucis tandem Tusculane commorationis elapsis diebus, egre ab  amicis diuulsus, quos inter accesserat Prosper Buttarus, Auximas nobilis, ac preclarissime indolis iuuenis, Romam contendi.

29. Presulem illustrissimum multisque mihi nominibus memorandum, Franciscum Xauerium Zeladam ab expeditione, nescio qua, redeuntem exspectabam. Rediit enimuero citius quam credideram. Quare quos deinceps Rome transegi dies, inter ipsum et domus nostre professorum bibliothecam partitus sum. Sed ad Codices mss. huius bibliothece uertendus est sermo. Hi sunt, etc.

30. Neque hunc solum librorum mss. catalogum Zaccaria sue Romane commorationis tempore confecit, sed et nummorum aliquot Rome paulo ante inuentorum notitiam acquisiuit, ac diligenter descripsit. Atqui cum iter Romanum mense Septembri aggressus fuerit, ut uidimus, nichilominus mense Nouembri  eiusdem anni ineunte, iam Mutinam adierat, ut narrare pergit eod. cap. 6: Sed Roma tandem deserenda fuit, imo et Florentia, ad quam urbem recto itinere contendi, ut, rebus meis collectis, Mutinam proficiscerer. Igitur Mutinam ueni sub Nouembris initium. Non ergo mirandum si, ad editionem quam tunc maxime parabat, Isidori Operum pauca e bibliotheca uaticana collegerit. u. C. Aloysius Cuccagnius in uita Zaccarie, quam nuper edidit, non sine magna diligentie laude ex uariis monumentis collectam, num. 36, ex mss. 387 schedis colligi posse putat, Zaccariam statim atque prefectus bibliothece Atestie fuit renuntiatus, Mutinam se contulisse, antequam iter Romanum aggrederetur: sed uel ex ipso titulo cit. cap. 6 Itineris litterarii contrarium  patet: Mense Augusto Mutinam accersitus auctor a serenissimo duce Francisco III, ut Atestie bibliothece presit. Antequam eo migret, Septembri mense Romam adit, etc.

31. Cum ergo Zaccaria anno 1758 sue editionis Isidoriane Conspectum ediderit, scilicet postquam uetera bibliothece uaticane exemplaria inspexerat, et in eo uix quidquam e bibliotheca uaticana se deprompturum promiserit, consequens est ut credamus non multa eum ex hac bibliotheca excerpsisse, neque ab alio sibi excerpi impetrasse. Nihilominus septem paginas charactere nescio cuius exaratas in Zaccarianis schedis reperio, ad ipsum, ut opinor, post editum programma delatas, quibus uarie, quas  dixi, lectiones Differentiarum sermonum annotantur, et nonnulli alii Codices uaticani, in quibus Isidoriana exstant opera, scilicet undeuiginti breuiter recensentur, alicuius scripture uarietate in uno uel altero descripta, ueluti speciminis loco. Hactenus de litterario Zaccarie apparatu ad Isidorianam editionem, cuius industrie et laboribus hac in parte Hispani maxime grati esse debemus.

32. Atque hic esset locus, ut, quoniam iam sine adulationis nota doctissimum uirum laudare possumus, elogium eius texeremus. Sed quam latus sese aperiret dicendi campus! Et nos quidem ad alia festinamus. uitam eius pro dignitate, ut modo innuebam, u. C. Aloysius Cuccagni, qui id negotium in se suscepit, posteritati commendauit. Ea ego  proferam que Zaccaria ipse de primis suis studiis anno 1750 aut seq. scribebat, ut bibliothece Iesuitice insererentur, omisso magno operum catalogo, que iam tum ediderat. Cognomen eius non uno modo in schedis mss. ad bibliothecam Iesuiticam pertinentibus exaratum reperio, Zaccarias, Zacarias, Zaccaria. Hoc postremum ego ex idiomate Italico retineo.

33. Zaccaria Franciscus Antonius. uenetiis natus est anno 1714, 27 Martii. uienne Austrie Societatem ingressus est anno 1731, Octobri mense: hinc absoluto tirocinio Goritiam missus, humaniores litteras quadriennio docuit, ad theologiam uero audiendam euocatus est Romam: deinde Mediolani solemnem quatuor uotorum professionem misit , 15 Augusti anno 1747. Nunc per Italiam concionatoris munere fungitur. Eminentissimus Quirinus in epistola ad P. Hieronymum Lagomarsinum, 13 Augusti 1749 perscripta, p. 12, de eo sic loquitur.

 388 34. Demum te rogo, Hieronyme, ut nomine meo salutem plurimam dicas Franc. Ant. Zaccarie, sodali tuo, tecumque in presens Florentie moranti, ac certum eumdem facias magni me estimare ipsius eruditionem, quam testantur plures ab eo in lucem edite lucubrationes. Illustrissimus, idemque doctissimus Ioannes Baptista Passerius dissertationem de ueterum ossilegio Patri Zaccarie inscripsit, que Florentie edita est anno 1747 tom. I Monumentorum Societatis Colombarie Florentine. Clarissimus autem Antonius Franciscus Gorius, tom. I Symbolarum litterariarum, pag. 34, ait: Summa cum laude memorandi quoque sunt e Societate Iesu presbyteri eruditissimi Emmanuel de Azeuedo Lusitanus, eiusque socii in erumnoso opere edendo, nempe Thesauro Liturgico, Petrus Lazerius et Franciscus Antonius Zaccaria. Percrebuerat nimirum fama eum Romam accersitum iri Patris de Azeuedo socium, atque id quidem ferme constitutum fuerat, sed certis de  causis consilium hocce immutatum est.

35. Hec, ut dixi, exstant in schedis mss. bibliothece Iesuitice, quas Franciscus Oudin, et Ioannes Ludouicus Courtois, dum Societas Iesu staret, accuratissime collegerunt. Multa ex iis monumentis misere perierunt: sed multa adhuc penes me asseruantur, que illustrande prope omnium scientiarum ac nationum historie litterarie utilia esse possunt, et ut sint operam, si potero, aliquando dabo. Iam elogium funebre, quod pollicitus sum, Zaccarie tumulo insculptum hoc est: Franciscus Antonius Zaccaria, patria uenetus, sacerdos Societatis Iesu, cuius institutum, quandiu exstitit, candide professus est, pluribus copiose docte orthodoxeque editis  libris, de litteris, de scientiis, de religione optime meritus. uixit ann. LXXXII, mens. uI, dies XIu. Decessit ad uI Idus Octobris MDCCLXXXXu . P. Q.

36. Addo aliud epitaphium, a u. C. huius facultatis peritissimo magistro Stephano Antonio Morcellio compositum, quod typis editum circumfertur. Sed in utroque corrigendum uixit annos LXXXI pro LXXXII.

 Quieti et memorie Franc. Antonii Zaccarie, domo uenetiis, omnibus litteratorum muneribus functi, religione et doctrina clarissimi, in quo Ecclesie studium, et recte sentientium amor enituit, labor scribendi, iudicium, delectus summa putantur. Pius uixit ann. LXXXII, m. uI, d. XIIII, etatem operum numero supergressus. Amici seni optimo mitissimo F. C.



Pars secunda. DE SINGULIS S. ISIDORI OPERIBUS, EORUMQUE PECULIARIBUS EDITIONIBUS.



389 CAPUT XLuI. Recensentur Opera S. Isidori ex ueteribus bibliothecarum catalogis.


1. In antiquissimis bibliothecarum catalogis qui ad nos peruenerunt, interdum Opera S. Isidori indicantur: que commemorare opere pretium erit, cum ut melius intelligatur quanti olim Isidorus habitus fuerit, tum maxime ut de ueris eius operibus securius iudicare possimus.

2. Fuldensis monasterii celebre nomen est. Eius bibliothece antiquissimus catalogus exstat in Codice uaticano-Palatino 1877, seculi X circiter, sic inscriptus: Quot et quorum libri fuerint in libraria Fuldensi. Etsi autem post quosdam Hieronymi libros recensitos manu notatur, Index bibliothece Laurissane, tamen  clare perspicitur catalogum Fuldensem continuari: nam index bibliothece Laurissane iam in hoc uolumine precessit, et diuersus ab hoc Fuldensi est. Ibi: Isidori libri Etymologiarum uiginti unus, etc., ut in catalogo mox referendo bibliothece Laurissane, ex hoc eodem 390 Codice. Hic legitur de Natiuitate, non de ciuitate, et non indicatur liber II ad Florentinam. Desinit: apostolorum Petri et Pauli. In fine catalogi: Descriptio Arculfi de situ Hierusalem, et locorum sanctorum in circuitu eius, et Isidori de ordine creaturarum in uno Codice. uidetur scriptum creatura aut creature.

3. Codex. uaticano-Palatinus 57, membranaceus in 4o, seculi IX circiter initio, exhibet indicem uetustissimum librorum monasterii S. Nazarii in Laurissa,  ex quo plures Codices per uaria rerum discrimina in bibliothecam Palatinam, atque inde in uaticanam transierunt. In hoc indice enumerantur Libri Isidori Etymologiarum uiginti unus in uno Codice. Eiusdem libri tres . Primus sic incipit: Quod Deus summus et incommutabilis sit. Eiusdem de Natura rerum liber, et liber Differentiarum. Eiusdem ad Florentinam sororem suam de ciuitate  Domini. Eiusdem Premiorum, et Chronica. Breuiarium eiusdem super diuine historie libros. Isidori de origine  creaturarum in quaternione. Sententie et Chronica in quaternionibus. In hoc indice preter libros biblicos plerique Codices referunt opera SS. Patrum; in his Bede quoque et  Albini. Notatur etiam libellus Quinti Iulii Hilarionis de origine mundi in uno Codice: item Expositio Iusti episcopi  in Cantica canticorum: item liber Prognosticorum Iuliani episcopi, scilicet Toletani; cuius, ut puto, est etiam liber, qui appellatur Anti Cymenon; quippe legendum est Antikeimenn.

4. Alius catalogus eiusdem bibliothece uberior describitur in cit. Cod. uaticano-Palatino 1877. Consonat precedenti recensio Operum S. Isidori usque ad incommutabilis sit: pergit: Secundus de sapientia. Tertius de flagellis Dei in uno Codice. Eiusdem de Natura rerum  liber; et liber Differentiarum I. Et de origine officiorum libri II, et Synonyma eiusdem libri II, et quomodo accipiendum sit, Nolite iudicare, et de Trabe et Festuca, hec omnia in uno Codice. Eiusdem ad Florentinam sororem suam,  de ciuitate  Domini, passione, resurrectione, regno, atque iudicio liber I, liber II de gentium uocatione in uno Codice. Eiusdem proemiorum, et chronica, et eiusdem de significatione nominum ad Orosium in uno Codice. Breuiarium eiusdem super diuine historie libros, et uersus, qui scripti sunt in armaria sua ab ipso compositi, et in eodem libro Sermo S. Augustini in natali S. Ioannis 391 Baptiste, et in natali apostolorum Petri et Pauli. Isidori de origine  creaturarum, etc., ut supra. Prope finem: Item liber glossarum, et Chronica Isidori; et sententia  Senece in uno Codice.

5. In alio Codice uaticano-Palatino 233 chartaceo in folio, pag. 294, ex catalogo, ut uidetur, alicuius ueteris bibliothece recensentur Isidori libri tres de  summo bono, et libri uiginti Etymologiarum, et Isidorus de officiis ecclesiasticis, cuius finis: sententiis firmaretur, ut in editione Grialii. Alii quedam addunt. Continet hic Codex flores ex Operibus S. Augustini collectos. Eiusdem bibliothece uaticano-Palatine codex 226 chartaceus in 4o seculi Xu, eadem Isidori opera simili modo representat, sed extrema uerba librorum de officiis ecclesiasticis omittit.

6. Pezius, tom. III Thesaur. Anecdot., part. III, col. 609, ex notitiis antiquis monasterii Benedictoburani hec refert: Describuntur libri, quos ecclesie S. Michelis ad Quochalum tradidit Kisyla monialis, regali Francorum progenie edita. Kisyla per suos sacellanos scribi eos libros fecerat, scilicet per Engilhardum,  Chadoldum, Tracholfum Frisingensis ecclesie episcopum, Rudpertum, Racholfum. In his est liber Synonyme, scilicet Isidori: nam libri donati a Kisyla, siue Gisela, aut Gisala, uxore Childerici regis Merouingiorum ultimi a suis depositi, ad monasterium Benedictoburanum postea delati sunt. In catalogo autem librorum monasterii Benedictobarani seculi XIII apud Pezium loc. cit. recensentur: Isidorus Etymologiarum . . . Sententie Isidori, item alius liber sententiarum . . . Isidolus  de synonymis. Notatur, Etymologiarum Codicem esse bone note, seculo X scriptum.

7. Carolus Meichelbeck ordinis Benedictini, tom. I Hist. Frising. part. I, sub Iosepho episcopo III Frisingensi, sic narrat: Uxor illius  Gisala inter religiosas moniales Parthenonis ad Cochelum  Boiarie lacum nuper instituti, ac Benedictoburano monasterio subiecti, se recondidit . . . Eiusdem Gisale uetustissimi Codices hodieque in dicto monasterio Benedictoburano exhibentur illesi. Inter hos igitur reponenda censeo Synonyma Isidori, que proinde seculo uIII exarata fuisse dicendum erit. Hinc etiam colligitur quam falso nonnulli tradiderint Childericum celibem fuisse: imo Mabillonius Annal. Benedict. lib. XII, pag. 154, n. 55, 392 ex Fontanellensi chronographo refert filium Childerici, e regno deiecti, Theodoricum clericum effectum fuisse.

8. In prefatione ad tom. I Thesauri Anecdot., num. 43, Pezius ex catalogo librorum monasterii Weinhenstephenensis seculi XI circiter profert: Isidorus de Summo Bono. Et iterum, num. 71, ex catalogo  librorum seculi XIII qui in Canonica S. Nicolai Patauie existebant, sed anno 1395 combusti sunt, exhibet: Isidorus de Summo Bono, Isidori epistole. ibidem, num. 45, In bibliotheca, ait, Canonicorum Frisingensium quidam Codices ad mille annos proxime accedunt. Gregorii Magni, Hieronymi, Isidori, etc. Opera non sine stupore spectauimus. Orosius seculi circiter uIII, etc. Eodem tom. I, part. 3, ex libro Ioannis Egonis de uir. illustr. monasterii Augie Diuitis, cap. 12, constat, Kerardum monachum seculo X Synonyma uno uolumine comprehensa conscripsisse: que Isidori nsotri Synonyma esse facile sibi quiuis persuadebit: sermo est enim de librario, non de auctore libri. In dissertatione isagogica eiusdem Pezii ad tom. II, pag. 11, ex Codice seculi XII referuntur  libri, Gotwiciensi ecclesie ab Heinricio donati, ut Eucherius de Hebraicis nominibus. Isidorus breuiter super totam bibliothecam . Item Sententie Isidori de utroque Testamento, etc.

9. Montfauconius in Diario Italico, cap. 6, indicem librorum monasterii Pompose seculi XI affert, in quo »Isidori epistola ad Mastonem episcopum  de sacerdote lapso per penitentiam, posse resurgere in gratiarum pristinum statum: incipit: ueniente ad nos famulo. Liber Etymologiarum Isidori Spalensis episcopi. Liber proemiorum de Noui et ueteris Testamenti. Item liber S. Isidori de uita, Ortu et Obitu  Sanctorum Patrum qui in Scripturarum laudibus referuntur. Hic liber sic incipit : Incipiunt nomina . . . Sanctorum Patrum ueteris Testamenti mystice exposita a S. Isidoro Spalensi episcopo: hic liber sic incipit: Adam figuram Christi gestauit. Item nomina sanctorum de Nouo Testamento: hoc opus sic incipit: Quatuor. Chronica S. Isidori Spalensis episcopi, describens historiarum breuiarium, ab exordio mundi usque ad Heraclii tempus liber. Liber Differentiarum Isidori Spalensis episcopi: hic liber sic incipit . . . Item de distinctionibus quatuor uitiorum: hic liber sic incipit: Contra hec tamen quatuor uirtutum genera.  Item secundus de differentiis 393 uerborum: hic liber sic incipit: Isidorus lectori salutem:  Plerique ueterum sermonum differentias distinguere studuerunt. Sermo Isidori contra Arianos, qui sic incipit: ueni, Domine Iesu Christe redemptor noster.«

10. De indice librorum mss. qui in monasterio Bobiensi seculo X seruabantur, sermonem habui in Prolegomenis ad Dracontium num. 27, ex Muratorio tom. III Antiq. Italic. medii eui, col. 817 seq. In antiquiori eius bibliothece parte inuenio; Librum I, in quo continetur ars cuiusdam, et Synonyma, et Chronica apostolorum. Isidori Synonyma fortasse sunt. Clarius de Isidoro: Item de libris Ysidori: Expositum in Genesi I. De diebus, et septimanis, temporibus, et signis libros II . Officiorum  libros u, et in uno ex his continentur epistole diuersorum, et Synonyma Ciceronis, et gloss. Libros differentiarum tres. Libros Proemiorum II. Libros et Homologiarum  Iu. Libros Sententiarum III. Librum de ordine creaturarum I. Chronica Ysidori librum . . . . Pergit infra catalogus: Item de canonibus . . . . Item librum canonum I, in quo habetur Ysidori de ordine rerum . . . . Formula uite honeste cuiusdam Martini  . . . . Synonyma Ciceronis . . . . Librum Ysidori de uitiis I.

11. Hec omnia in uetustiori, ut dixi, bibliotheca. Sequuntur in Catologo libri quos Dungalus monasterio Bobiensi seculo IX donauit: in his catologus refert Librum Etymologiarum Isidori unum: inter libros uero Benedicti presbyteri librum officiorum Isidori  unum. Inter libros Theodori presbyteri: Prognostica Iuliani Pomerii liber . . . . Chronica Isidori liber I . . . . liber I Ysidori, Seruii, etc.  . . . . De dialectica Martiani, Augustini, Apulei, et Isidori liber I. Aduertendum est, numerum I, II, III, etc., libris appositum, non indicare partes in quas opus diuisum sit, sed tot in bibliotheca esse uolumina que eiusmodi opus contineant. Notare etiam iuuat, iam tum Pomerii cognomen Iuliano Toletano episcopo affictum fuisse, quod uni conuenit Iuliano Pomerio, natione Mauro, auctori trium de uita contemplatiua librorum, qui sub Prosperi nomine uulgati circumferuntur.

12. Bibliotheca Pistoriensis edita a Zaccaria anno 1752 exhibet catalogum librorum seculi XII hoc  titulo: Breue recordationis 394 de thesauro ecclesie S. Zenenis: ubi inter alia sunt Isidorus Etymologiarum, . . . Summum bonum Isidori; quod fortasse exemplar est indicatum inter libros qui exstant, pag 13, S. Isidori Spalensis libri tres, scilicet Sententiarum.

13. Tomo I Monastici Anglicani exstat charta de terris, ornamentis, uestimentis, atque libris ecclesie S. Petri monasterii Excestrensis a Leofrico loci episcopo, qui obiit anno 1071, datis; et inter libros, pag. 223, referuntur Liber Isidori Etymologiarum et passiones apostolorum . . . . Liber Isidori de miraculis Christi.

14. In Hispanie sacre tom. XXXIu, pag. 455, de Oueco episcopo Legionensi traditur, quod anno  951 circiter monasterio S. Ioannis de uega, a se fundato, inter alia donauerit libros ecclesiasticos uII, id sunt Antiphonarium, etc. Libros spirituales X, id sunt, uitas Patrum . . . . Sententiarum beati Isidori, et Synonyma eius; Sententiarum domini Gregorii, etc. Fortasse Taionis opus Sententie domini Gregorii dicuntur.

15. Monasterio Fontanellensi, ut in eius Chronico cap. 12 refertur, tempore abbatis Wandonis anno 742 seqq. inter alios libri hi Isidori acquisiti memorantur: Item in eodem libro Differentiarum spiritualium et carnalium Isidori Iunioris Hispalensis episcopi, in quo sunt capitula quadraginta duo . . . . Item in eodem capitula tredecim ex libro Sententiarum Isidori. Ansigisus, qui fuit abbas anno 823 seqq., ut ex cap. 16 eiusdem Chronici constat, monasterio Fontanellensi  donauit, Tagii  Sententiarum uolumen unum. Monasterio Flauiacensi Apocalypsin S. Ioannis, quo Codice continebatur etiam Liber S. Isidori Differentiarum . . . . Librum testimoniorum Isidori de Christo et Ecclesia Codicem unum. Eiusdem Etymologiarum Codicem unum. Eiusdem Rotarum  ad Sisebutum regem Codicem unum.

16. Inter ueteres catalogos recenseri non debet index Codicum mss. basilice S. Petri Rome in Codice Regio-uaticano 1598 chartaceo in 8o exstans, commemorandus tamen, uel quia ms. latet, uel ob dignitatem archiuii. In eo recensentur hec, fol. 7, Isidori Hispalensis super librum Geneseos usque ad librum Iudicum. Fol. 8, ex lectionario scripto anno  998, Isidori episcopi testimonia de Christi passione. Scilicet ex libris contra Iudeos. Fol. 9, Isidori episcopi de incarnatione. Ex iisdem libris. Ibid. De Diuinis officiis charactere 395 antiquo. Fol. 80, Isidori, quare uirgines in benedictione uelentur. Ex cap. 18, lib. II de Officiis prope finem.



CAPUT XLuII. Operum Isidori catalogus ex antiquis scriptoribus.

1. Braulionis et Ildefonsi de Isidoro dicta, qui eius tempore uixerunt, expendimus cap. 3, 4 et 5. Quedam etiam similia de Isidori lucubrationibus constant ex auctore uite eiusdem Isidori, qui uulgo Lucas Tudensis esse creditur: alia cap. 14 protulimus ex Cerratensi, qui eamdem uitam in compendii formam  digessit. Libri qui a Braulione recensentur sunt septemdecim, qui alia etiam opuscula Isidori exstare ait. Auctor monachus chronici Silensis apud Florezium tom. XuII Hisp. Sacr. quatuordecim tantum Isidori libros, uel fortasse quindecim agnouisse uidetur, cum loquens de Gothorum chronicis sic habet num. 6: Scripta sunt hec in libro beati Isidori, quem inter alios quatuordecim a se editos de uandalorum et Sueuorum Gothorumque gestis diligenter composuit. Quibus tamen uerbis potuit intelligere Isidorianos Codices, quibus plura opera continerentur. Florebat hic auctor seculo XII ineunte. Eos nunc scriptores excitabimus, qui data opera in clarorum uirorum recensendis libris uersati sunt.

2. Notkerus Balbulus, qui seculi X initio decessit,  librum de Interpretibus diuinarum Scripturarum edidit, qui a Pezio tom. I, part. I, Anecdot., pag. 17, uulgatus fuit, a Fabricio in fine tom. u Biblioth. medii eui recusus. Caput 5 inscribitur: De his qui ex occasione disputationis proprie quasdam sententias diuine auctoritatis explanauerunt: ubi post alia sic Balbulus pergit: Libri Isidori Hispaniensis episcopi, Etymologiarum nomine titulati, omnimoda te perficiunt scientia. Item Sententiarum eius utilissimus liber occurrit. Item alius de Patribus ueteris et Noui Testamenti. Item alius de Officiis et ordinibus ecclesiasticis, qui tibi mox Dei gratia futuro sacerdoti maxime sunt necessarii, in quibus omnem rationem, et nomina singularum festiuitatum et ieiuniorum reperies, ut preco Dei populo futuras stationes prenuntiare possis in Keriki . Quia si non annuntiaueris  populo, qui speculatoris officium desideras, ueneritque 396 gladius, et tulerit eum , ipse iniquitate sua morietur, sanguis autem eius de manu tua requiretur.

3. Scribebat Notkerus ad Salomonem, discipulum suum, postea Constantiensis Ecclesie episcopum. Non commemorat, quamuis id maxime eius scopus postularet, Isidori commentationes in sacram Scripturam. Fortasse non nisi eas commentationes legerat, que permiste et confuse sub Eucherii nomine uenditantur; de quibus cap. 6 sic refert: Habes Eucherium, nescio, utrum ipsum quem beatissimus Augustinus presbyterum ex Hispania ueteri morbo calculi laborantem per sanctissimum Stephanum in libro uigesimo  secundo de Ciuitate Dei narrat curatum: an alium episcopum, uel doctorem, qui multas et ulilissimas interpretationes, tropologias et anagoges sacrarum Scripturarum proposuit, et dissoluit. Alio loco de Eucherio isto eiusque nomine inscriptis commentariis agemus.

4. Sigebertus Gemblacensis, qui ualde senex obiit anno 1112 aut seq., in libro de Script. eccl. ita Isidorum nostrum laudat c. 55: Isidorus Iunior, Hispalensis episcopus, multa scripsit. Scripsit ad Braulionem episcopum uiginti libros Etymologiarum. Scripsit librum Premiorum, de libris ueteris et noui Testamenti, quos in canone recipit Ecclesia catholica. De ecclesiasticis Officiis ad Fulgentium. De Ortu, uita et Obitu sanctorum Patrum qui in Scripturarum laudibus  efferuntur. Ad Orosium librum de significationibus nominum. Ad Sisebutum librum de Natura rerum. Scripsit et librum de Differentiis uerborum, librum de Proprietate rerum, librum Sermonum, librum ecclesiasticorum dogmatum. Scripsit Synonyma, ubi inducuntur due persone, una hominis plangentis, altera rationis admonentis. Scripsit et lamentum penitentis, distinctum alphabeto, addita oratione. Scripsit de Conflictu uirtutum et uitiorum librum unum. De mysteriis Saluatoris librum unum. Totum uetus Testamentum simpliciter exponendo percurrit. Scripsit et alia seculari litterature competentia, que commemorare nichil ad nos.

5. Item Sigebertus cap. 51 breuiter Isidorum Cordubensem commemorat: Isidorus, Cordubensis episcopus, scripsit ad Orosium libros quatuor in libros  Regum. Sed hoc ipsum opus ad nostrum Isidorum Hispalensem quoque pertinere simillimum uero est, ut ex cap. 65 colligitur. uidetur autem Trithemius nichil aliud de Isidoro Cordubensi audiuisse, nisi quod apud Sigebertum legerat, quamuis 397 uberius illum laudet cap. 120. De Script. eccles.: »Isidorus senior, episcopus Cordubensis, uir in diuinis Scripturis ualde peritus, et secularium litterarum non ignarus, ingenio promptus, et satis disertus eloquio, non minus conuersatione morum quam scientia Scripturarum insignis, cuius eruditio apud ueteres in magno pretio existebat: scripsit non pauca in diuinis uoluminibus opuscula, de quibus ego tamen reperi opus egregium, quod edidit ad sanctum Orosium presbyterum Hispanum, in quatuor libros Regum libri Iu. De  ceteris nil reperi. Claruit sub Theodosio et Honorio principibus, anno Domini 420.«

6. Anonymus Mellicensis seculi duodecimi scriptor in libro de Scriptoribus ecclesiasticis, a Fabricio in Bibliotheca ecclesiastica post Bernardum Pezium in Bibliotheca Benedictina Maurinorum rursus edito, cap. 26, Isidori hec opera enumerat. »Isidorus Hispalensis episcopus, qui beato Leandro in episcopatu successit, multa et magna opuscula edidit. Nam inter alia Synonyma scripsit, et abbreuiationem temporum, quam ad Constantinum Heraclii filium perduxit: librum quoque Etymologiarum, librum Officiorum, et librum uirorum illustrium. Preterea sermones plurimos, diuersis temporibus habitos, stilo egregio scriptos transmisit ad posteros.«

 7. Honorius Augustodunensis seculo XII librum suum de luminaribus ecclesie, siue de Scriptoribus ecclesiasticis concinnauit, ubi cap. 4 lib. III sic refert: Isidorus, Hispalensis episcopus, innumera scripsit opuscula, ex quibus hec sunt: libri Etymologiarum uiginti duo, liber Glossarum, liber Sententiarum, Synonyma, liber de differentia. Totum uetus Testamentum dupliciter exposuit, historice et allegorice, et multa alia. Floruit sub Heraclio.

8. Seculo XIu claruit Gulielmus Pastrengus, siue de Pastrengo, Petrarche preceptor et amicus, qui in libro de Originibus rerum uenitiis anno 1547, per Nicolaum de Bascarinis excuso, de scriptis uirorum illustrium ordine litterarum disserit: et pag. 43 seq. hec de Isidoro. »Isidorus, gente Hispanus, Hispalensis  episcopus, Heraclii imperatoris temporibus clarens, scripsit Soliloquiorum uel Synonymorum libros duos, Sententiarum libros tres, de origine Officiorum libros duos, Ad Florentinam sororem suam contra Iudeos libros duos, Ad Horosium episcopum de significatione ueteris et Noui Testamenti libros duos, Allegoriarum in Genesin librum unum, in Leuiticum librum unum, in lib. Numeri librum unum, in Deuteronomium librum unum, in Iosue librum unum, in lib. Iudicum librum unum, 398 in lib. Regum librum unum, de Corpore et Sanguine Domini tractatum unum, et alia plura. Item librum Differentiarum; item librum Etymologiarum; item grande uolumen Epistolarum Decretalium Romanorum pontificum, Canonesque conciliorum per successionem  temporum diuersis in locis per orbem a catholicis episcopis celebratorum. Ex quo constat Ioannis prepositi Beluacensis, et Gratiani decreta ut plurimum fuisse decerpta. Item de uita et Obitu Sanctorum, qui in Domino Sanctorum precesserunt. Item de Natura rerum. Item librum Artium. Item librum Differentiarum. Item librum de Summo Bono.«

9. Notatur in hac Pastrengi editione opus Michelis Angeli Blondi cura ab omni errore expurgatum prodire. At Montfauconius in Diario Italico pag. 48 aduertit mendis infinitis fedatum esse, ut uix apta sententia eruatur, hiulcum, et lacerum in multis: quod uel ex Isidori elogio satis intelligitur. Quedam tamen auctoris propria sunt, ut quod libri Sententiarum  bis diuersis titulis indicantur; nisi Isidoro affingit alias Sententias ex opere Taionis Samuelis in nonnullis Mss. per errorem, ut puto, uocati, quod imperfectius quam credebat Riscus edidit. uide 67.

10. Non omittam Trithemium, quamuis seculum XuI iam attigerit; nam in ueteribus Mss. exemplaribus euoluendis uehemens studium ac maximam diligentiam collocauit. Is in libro de Script. ecclesiast. cap. 232, ita Isidori operum catologum texit:

Isidorus Iunior episcopus Hispalensis post Leandrum, uir in diuinis Scripturis eruditissimus, et in secularibus litteris nulli suo tempore secundus, ingenio subtilis, sensu clarus, eloquio compositus, carmine excellens et prosa, non minus sanctitate quam doctrina insignis effulsit. Hic dicitur Iunior ad differentiam Senioris episcopi Cordubensis, cuius  supra  fecimus mentionem, uel alterius etiam, qui eum precessit, Hispalensis episcopi. Scripsit autem iste Isidorus Iunior multa preclara opuscula; de quibus duntaxat reperi subiecta. Ad Braulionem episcopum Etymologiarum lib. XX. Disciplina a discendo. - In Genesin allegorice lib. I. Historia sacre legis. - In Exodum lib. I. Quedam mysteria. - In Numeros lib. I. Ideo hic liber unus. - In Leuiticum lib. I. Sequens Leuiticus lib. - In Deuteronomium lib. I. Liber Deuteronomii. - In Iosue lib. I. Post mortem Mosi. - In Iudicum lib. I. Historia Iudicum. - In Regum lib. Iu. Post librum Iudicum sequitur. - In Ruth lib. I. - In Paralipomenon lib. II. - 399 In Esdram, et Nehemiam lib. III. - In Tobiam lib. I. - In Iudith lib. I. - In Esther lib. I. - In Iob. lib. I. - In Psalterium lib. I. - In Prouerbia Salomonis lib. I. - In Ecclesiasten lib. I. - In Cantica canticorum lib. I. - In librum Sapientie lib. I. - In Ecclesiasticum lib. I. - In Esaiam prophetam lib. I. - In Ieremiam lib. I. - In Ezechielem lib. I. - In Danielem  prophetam lib. I. - In duodecim prophetas minores lib. XII. - In Machabeorum lib. II. - In quatuor Euangelia lib. I. Liber generationis. - In Epistolas Pauli lib. XIu. - In Actus apostolorum lib. I. - In Epistolas canonicas lib. uII. - In Apocalypsin lib. I. - Interpretationis Noui et ueteris Testamenti lib. II. Domino meo, et Dei seruo. - Proemiorum lib. I. Quinque libri Mosi. - Differentiarum lib. I. Inter Deum et hominem. - De Ortu et Obitu sanctorum lib. I. Adam protoplastus. - Ad sororem contra Iudeos lib. II. Domine sancte Florentine sorori. - Synonymorum, uel Soliloquiorum lib. II. uenit nuper ad manus. - De illustribus uiris lib. I. Osius Cordubensis. - De summo bono Sententiarum lib. II. Summum bonum Deus. - De Origine officiorum lib. II. Ea, que de Officiis. - De sancta Trinitate lib. I. - De Corpore et Sanguine Domini lib. I. De Officio misse lib. I. - Decretum canonum lib. I. - De Computo et Natura rerum lib. I. - De Proprietate rerum lib. I. - Sermonum lib. I. - Ecclesiasticorum dogmatum lib. I. - Lamentum penitentie lib. I. - De Astronomia  lib. I. Domino et filio carissimo. - Historiam, siue Chronicam lib. III. - De Cosmographia lib. I. - De grammatica et uocabulis lib. I. - Allegoriarum quoque lib. I. Mysteria sacre Script. - De heresibus lib. I. - Epistolarum ad diuersos lib. I. Alia quoque multa scripsisse dicitur, que ad notitiam meam non uenerunt. Claruit sub Heraclona imperatore, filio Heraclii, anno Domini 630, temporibus Sisebuti regis Gothorum in Hispania, et ob sanctissimam uitam et conuersationem suam catalogo sanctorum insertus est: cuius festum celebratur XuIII Kalend. Februarii.«

11. Trithemius, ut mihi quidem uidetur, solum ea Isidori opera uiderat, quorum initium ascribit. Ex his autem solum desiderantur quatuor commentariorum libri in quatuor Euangelia, quorum hoc notatur initium, Liber generationis. In aliis operibus enumerandis interdum Trithemius unum in duo uel  tria partitur pro diuersis eiusdem libri titulis, ut hec omnia distinctius a nobis suis queque locis exponentur. Isidorus, qui XuIII Kal. Februarii, siue die 15 400 Ianuarii in Martyrologio Romano dicitur: Beatus Isidorus sanctitate uite, fide et miraculis clarus, alius a nostro Isidoro est. Secutus sum editionem Fabricii in Bibl. Ecclesiast. Alibi uarius est ordo librorum, et duo libri distincti indicantur Allegoriarum lib. I et Mysteria sacre Scripture lib. I, ac reuera nullus Allegoriarum liber incipit, Mysteria sacre Script.



CAPUT XLuIII. Quonam ordine in hac nostra editione Isidori opera collocanda sint. De Etymologiarum libris primo loco disseritur.

1. In Operibus Isidori simul edendis aliis alius ordo  placebat, ut uidimus. Diuersam a ceteris uiam mihi tenendam censui. Primum enim locum iis operibus assignare uolui, que quodammodo uniuersalia sunt, ac propemodum omnia argumenta complectuntur. Inter opera uero que de re quapiam peculiari agunt, argumentorum dignitatem sequar; ut biblica premittantur, atque suo ordine sequantur dogmatica, theologica, liturgica, canonica, mystica, petica, physica, historica. In singulis autem classibus eamdem regulam obseruabo, ut ea preferam que communiora sunt, et per plures eiusdem licet generis species uagantur.

2. Hic ordo, ut ad editionem regiam Matritensem propius quam alii accedit, ita hanc utilitatem pre  ceteris secum fert, quod in operibus uniuersalioribus notiones rerum communiores prescribuntur, que facile ad peculiarium argumentorum intelligentiam deducunt. Qui enim ante alia omnia Etymologias Isidori, libros Differentiarum rerum et uerborum, glossarium Latinum siue eius, siue certe ex eius operibus magna ex parte excerptum perlegerit, ac mente perceperit, haud ita difficulter reliqua eius opera percurrere poterit. Ita etiam in biblicis si Allegorie in uetus et Nouum Testamentum, si elogia Patrum ueteris et Noui Testamenti, si Proemia in libros ueteris et Noui Testamenti premittantur, expeditior aperietur uia ad commentaria in singulos libros percipienda. Superest ergo ut de singulis operibus, eo ordine quem in editione sequar, singillatim et accurate sermonem  instituam.

3. Etymologie Isidori opus sunt omnium reliquorum maximum 401 et precipuum: de quo consulendi sunt Braulio et Ildefonsus in Isidori elogio supra cap. 3 et 5, preter alios auctores uite eiusdem Isidori cap. 13 et 14, et epistolas amebeas Isidori et Braulionis. Canonico Legionensi scriptori uite Isidori asserenti, ab ipso adhuc iuuene opus Etymologiarum inchoatum fuisse, satis fidere non possumus. Ostendi cap. 21 et 27 Isidorum anno circiter 630 Codicem Etymologiarum ad Braulionem misisse.

4. Multo antea per litteras Braulio Etymologias sibi mitti rogauerat: Omnimoda, inquit, supplicatione deposco, ut librum Etymologiarum, quem iam, fauente Domino, audiuimus consummatum, promissionis uestre  memores, seruo uestro dirigere iubeatis: quia, ut mihi sum conscius, magna ibi ex parte serui tui postulatione sudasti. Alias iterum litteras eadem de re Braulio ad Isidorum dedit, que interciderunt antequam ab Isidoro legerentur. Rescripsit Braulio: Septimum, ni fallor, annum tempora gyrant, ex quo me memini libros a te conditos Originum postulasse, et uario diuersoque modo presentem uos me frustratum esse, et absenti nichil inde uos rescripsisse, sed subtili dilatione modo necdum esse perfectos, modo meas litteras intercidisse, aliaque multa opponentes ad hanc usque diem peruenimus, et sine petitionis effectu manemus.

5. Ex his liquet, Isidorum multo ante annum 630 quo libri Etymologiarum ad Braulionem missi sunt, in huiuscemodi opus incubuisse: ac coniicere possumus,  eam epistolam, qua Braulio ait audiisse se opus iam esse consummatum, septem annis scriptam fuisse ante alteram, qua ait: Septimum, ni fallor, annum tempora gyrant, etc. Aliud etiam ex hac secunda Braulionis epistola colligitur, quod pre oculis habendum, scilicet aliquos Etymologiarum libros siue titulos ab Isidoro seorsum in uulgus fuisse editos, antequam Braulio totum corpus accepisset. Ita enim post multa pergit: Ergo et hoc notesco, libros Etymologiarum, quos a te domino meo posco, etsi detruncatos corrososque, iam a multis haberi. Inde rogo ut eos mihi transcriptos integros, emendatos, et bene coaptatos digneris mittere, ne raptus auiditate in peruersum, cogar uitia pro uirtutibus sumere. Putarem  legendum corrasosque pro corrososque: innuit enim Braulio-partes aliquas operis e suo corpore fuisse auulsas.

402 6. Mirum ergo non est, si exemplaria Etymologiarum multis in locis uarient, et aliquando alia aliis sint auctiora. Quin etiam, ut ego puto, Isidorus post integrum exemplar ad Braulionem directum in autographo suo quedam alia aut addidit, aut mutauit. Nam Etymologiarum opus eius generis est, ut semper aliquid denuo addi possit, aut reformari. Ildefonsus certe de Isidoro ait: Scripsit quoque in ultimo ad petitionem Braulionis Cesaraugustani episcopi librum Etymologiarum, quem cum multis annis conaretur perficere, in eius opere diem extremum uisus est conclusisse. Cum autem anno circiter 630, ut dixi,  Etymologias ad Braulionem Isidorus deferri curauerit, et deinde ad annum usque 636 superstes fuerit, consequens est ut etiam post exemplar ad Braulionem transmissum in eodem opere magis magisque perficiendo allaborauerit.

7. In epistola qua Isidorus Etymologias ad Braulionem mittit, ait Codicem esse INEMENDATUM: Codicem Etymologiarum cum aliis Codicibus de itinere transmisi, et licet inemendatum pre ualitudine, tamen tibi modo ad emendandum statueram offerre, si ad destinatum concilii locum peruenissem. Ubi fortasse legendum est peruenisses, ut cap. 21 coniiciebam. Braulio hoc ipsum intellexit, cum dixit in Prenotatione librorum Isidori: Codicem Etymologiarum . . . . quamuis imperfectum ipse reliquerit, etc. Cum enim  Isidorus dicat se decreuisse Codicem inemendatum ad emendandum Braulioni offerre, opus ad umbilicum iam perduxisse uidetur, ac solum uoluisse ut Braulio exemplar ex Isidori autographo descriptum emendaret. Braulio enim contra ab Isidoro libros Etymologiarum transcriptos integros, EMENDATOS, et bene coaptatos, sibi mitti postulauerat.

8. Semlerus in prefatione ad notas mss. Glossarii Isidoriani, Braulionis uerbis permotus, existimat Isidorum Codicem Etymologiarum non integrum reliquisse, et autographum suum ad Braulionem misisse, pluribus spatiis et interuallis distentum, quibus quotidie supplementa sufficere, et que denuo occurrebant addere et congerere solebat. Nam cum Braulio asserat Codicem esse nimia magnitudine, id Semlerus  interpretatur ob eiuscemodi spatia et interualla: ipsa enim magnitudo, qua hodie constat, nimia dici non possit. uerum hec ratio imbecilla est; nam uerbo nimia non ita inherendum est, ut immensum Codicem 403 indicet. Est autem Etymologiarum Codex ualde magnus, non solum si conferatur cum ceteris Isidori ac plerisque aliis ueterum scriptorum operibus, sed etiam in seipso spectatus, ut uidere licet in multis ingentibus membranis, quibus libri Etymologiarum tantum continentur, presertim cum charactere maiusculo scripti sunt. Nic. Antonius non dubitat appellare immense molis opus: quanquam is fortasse non tam magnitudinem quam operis laborem et conatum commendare uoluerit. Sed Braulio certe  nimiam magnitudinem Codicis celebrare non debuit ob plura illa spatia et interualla, quibus nichil erat exaratum.

9. Braulio quidem, cum Isidorus opus Etymologiarum rogatu eius fecisset, et siue inemendatum, siue imperfectum reliquisset, e re sua esse arbitratus est Codicem titulis solum ab Isidoro distinctum in libros partiri. Minus recte Fabricius Bibl. uet. Lat. lib. Iu, cap. 8, n. 14, de Etymologiarum opere ait: Isidorus scripsit et imperfectum reliquit: Braulio deinde compleuit, et in libros digessit; quod alios etiam existimare uideo. Non ait Braulio opus se compleuisse aut emendasse, quamuis facile credere possimus curasse eum, ut sine librariorum erroribus, quoad eius fieri posset, describeretur. Nequaquam  uero ex Braulionis uerbis arguere licet eum aliqua aut mutasse, aut addidisse. Neque assentiri doctis alioquin hominibus possum, qui, quoties in Etymologiis aliquid occurrit quod nulla ratione excusari posse ipsi autumant, illico clamant eiusmodi errorem a Braulione intrusum fuisse. uidentur enim ii ignorare quantus uir fuerit Braulio, cuius elogium ex Ildefonso in libro de uiris illustribus referetur, in cuius etiam commendationem nonnulla cap. 4 protulimus: non quod Isidoro equiparandus sit, aut non fuerit facilius Braulionem potius quam Isidorum errasse; sed dum non constat Etymologias a Braulione ullo modo interpolatas fuisse, equitas postulat ut si quid occurrerit quod Isidoro omnino indignum sit, non Braulioni, sed cuiuis alteri interpolatori, intolerabilis  error imputetur.

10. In quot titulos Isidorus Etymologiarum opus diuiserit, omnino latet: neque uero satis patet in quot libros Braulio diuiserit. Communis persuasio est eum in uiginti libros diuisisse: et hec est peruulgata operis diuisio, cui fauet edita Prenotatio 404 Braulionis: Ego in uiginti libros diuisi. Receptam hanc opinionem infirmare conatus fuit Bayerius in not. ad lib. u, cap. 4, n. 93, Biblioth. uet. Hispan. »Braulio, inquit, non in XX sed in Xu libros Isidori Etymologiarum opus discreuit, testibus uetustis, quotquot uiderim, Codicibus ante annum Christi millesimum exaratis: uidi autem non paucos; binos suppeditat bibliotheca regia Escurialensis, alterum litera Q, plut. 11, num. 24, era 781, seu Christi anno  743, alium item antiquissimum ecclesie olim Ouetensis lit. b, plut. III, n. 14, atque in utroque in Braulionis Prenotatione de Etymologiarum opere legitur, distinctum ab Isidoro fitulis, non libris, quem ego  in Xu libros diuisi. Consonat Hispana eiusdem operis seculi XIu uersio in eadem bibliotheca Escurialensi exstans lit. b, plut. I, n. 13 . . . El qual porque le fiso por mio ruego, maguer que el non lo acabò, empero departilo yo en quince libros.« Alia eiusdem Bayerii in hanc sententiam uerba exhibebo cap. 67, cum eius Animaduersiones de quarto Sententiarum libro Isidoro in quodam Codice ascripto proferam.

11. Inter uarias lectiones ex nostris mss. exemplaribus,  quas ad Braulionis Prenotationem illustrandam cap. 3 ascripsi, nichil est quo Bayerii sententia confirmari possit: et in ipsis antiquis membranis, in quibus Braulionis Prenotatio exhibet in Xu libros diuisi, Etymologie in XX libros diuiduntur. Neque id Bayerius dissimulat, sed reponit: Potuit curiosior aliquis statim, aut non longe a Braulionis morte, potuere librarii nonnullos e quindecim libris subdiuidere, aut priorem operis economiam refingere, quin ipsi aliquid addiderint: id quod uetustissimo omnium Cesenatensi Malatestarum seculi uII Codici accidisse Fabricius  tradit Biblioth. med. et inf. in Isidoro num. 25, nam cum XXu omnino libris constet, nichil tamen continet quod in uulgatis Codicibus non exstet.

 12. At uero quanto facilius fuit ut numeri XX a librario aliquo in Xu commutarentur, unde hic error in plura exemplaria permanauerit, quam ut ex quindecim libris ita aliquis uiginti libros confecerit, ut nullum reliquum fuerit exemplar prime diuisionis quindecim librorum? uersio uero Hispana prenotationis Braulionis est illa ipsa que a Rodriguezio de Castro tom. II Bibl. Hisp., pag. 294, edita fuit: neque hec est genuina Braulionis 405 Prenotatio, sed alia interpolata, de qua iam dictum. At uersio italica genuine prenotationis, Alchaino interprete, de qua cap. 70, num. 17, uiginti libros exprimit, in uenti libri. Itaque ego uerum censeo Etymologias a Braulione in uiginti libros fuisse discretas: que causa est cur pleraque exemplaria in hoc librorum  numero consentiant, uix ullum minorem numerum indicet. Eccur autem in nonnullis etiam antiquissimis exemplaribus in plures quam uiginti libros opus distribuitur? Rationem istiusmodi uarie diuisionis inde existimo peti posse, quod Isidorus ipse in titulos, ut Braulio refert, opus diuisit, qui tituli plures fuerunt, ut ego censeo, quam uiginti. Constat etiam ex Braulionis litteris ad Isidorum, plures Etymologiarum libros, siue titulos malimus appellare, ante seorsum uulgatos fuisse, quam Codex integer ad Braulionem deferretur. Preterea exemplar autographum Etymologiarum, ut nuper arguebam, penes Isidorum remansit. Facile ergo fuit, ut, quamuis Braulio opus ad uiginti libros redegerit, tamen alii uel ex autographo Isidori, uel ex separatis libris antea  editis, uel ex titulorum quorumdam ratione ac diuisione, numerum librorum auxerint, uti in quibusdam etiam ordinem commutarunt.

13. Id distinctius explicabitur, cum Codices mss. exponentur: nunc satis sit obseruare, communem esse uulgatum in Regia Matritensi editione ordinem et diuisionem librorum; nichilominus in multis mss. exemplaribus antiquis, in quibus diuisio uiginti librorum conspicitur, apparet adhuc a prima manu fuisse diuisionem illam in uiginti quinque libros, quam Codex Malatestius, a Bayerio indicatus et a nobis cap. 45 recensitus, prefert, ut in Codice 1 uaticani Archiuii et in aliis. Albanius Codex numerum etiam XXu librorum offert, sed ita diuisus est,  ut potius XXuI referre deberet: ipsi autem numeri multis lituris corrupti et immutati sunt, ut aliquod uestigium cernatur, librum nunc uigesimum a prima manu fuisse inscriptum numero Xu, quod diuisioni a Bayerio propugnate fauere potest.

14. In aliis mss. libri Etymologiarum sunt uiginti duo, ut in Codice Florentino S. Marci, de quo cap. 45; etsi enim libri uiginti tres indicantur, tamen ultimus, siue uigesimus tertius, est liber de Natura rerum. Numerum etiam uiginti duorum librorum Honorius Augustodunensis assignat: et in sessione uigesima prima concilii 406 ecumenici Florentini apud Labbeum tom. XIII, col. 1113, sic legitur: Etiam de tempore beati Gregorii Dialogi floruit Isidorus nomine in Hispania: unum eius testimonium dicam.  Fecit librum Etymologiarum diuisum in uiginti duos libros: in duodecimo libro cap. 3 sic ait: Hoc autem interest inter nascentem Filium et procedentem Spiritum, etc. Ubi obseruandum diuersum etiam librorum ordinem indicari: nam locus allatus nunc exstat cap. 3 libri uII. Codex uaticanus 623, cap. 93 describendus, Etymologias in uiginti libros diuidit, sed prima manu librarii notatur, aliquos ponere uiginti octo libros, et loca diuisionum singillatim indicantur. Plura exempla uarie diuisionis librorum cap. 55 occurrunt.

15. Ad ordinem librorum quod attinet, in nonnullis mss. liber de legibus prefertur libro de medicina, ut in Albanio et in Cesenate minus antiquo. Mirum quantum uariat in librorum rerumque ordine  exemplar Chisianum recensitum cap. 45. Codex Regio-uaticanus 1850, initio mutilus, magnam librorum commixtionem et perturbationem continet, ac multis locis interpolatus auctusque est, ut explicabo cap. 101. In pluribus etiam uetustis exemplaribus reperio deesse librum X Etymologiarum, quo uoces quedam per alphabetum explicantur; in quibus libro nono proxime succedit liber undecimus: fortasse quia iam tum glossarium Isidori nomine circumferebatur, adeoque inutile uideri poterat librum X, qui glossarii uices gerit, ceteris Etymologiarum libris inserere.

16. Minus obuia est diuisio Etymologiarum in duas partes, quarum prior decem priores libros, posterior reliquos decem complectitur, sed eodem numerorum  ordine usque ad uigesimum continuatos, ut cernitur in Codice uaticano 623, quem cap. 93 recensebo: ac simili fere modo indicatur in Codicibus duobus Florentinis S. Crucis, de quibus cap. 55, ubi plura de mss. Codicibus Etymologiarum aut exprimuntur aut indicantur.

17. De titulo non ualde laborandum nobis est: libri mss. constanter inscribunt Etymologie, recentiores nonnulli Etymologicon Isidori; alii ex usu etiam ueteri et frequenti Isidorus Etymologiarum, ut quodammodo per excellentiam noster S. Doctor cognominetur Isidorus Etymologiarum: quod in recensione Codicum mss. facile cuiuis occurret. Sequiori etate multi huiusmodi 407 tituli inuecti fuerunt,  ut Magister Sententiarum, ualerius Historiarum, etc.

18. Etsi autem ueteres scriptores, cum hos libros laudant, Etymologias appellant, tamen recentiores non pauci Originum libros solent nuncupare, quem titulum uulcanius, Bigneus et Breulius in suis editionibus pretulerunt. Deceptus quippe fuit Franciscus Padilla, Centur. 7 Histor. Eccles. Hisp. fol. 227, qui cum a Baronio libros Originum laudari uidisset, asseruit eiusmodi opus inter alia Isidori non reperiri. Suspicatur Nic. Antonius appellationem Etymologiarum Braulionem affixisse operi a se parato editioni, et, sicuti membra secreuit, ita caput adaptasse, paululum ab auctore, qui Origines sese mittere reliquit scriptum, deflectentem, aut ab Isidoro  nondum appositum titulum suppleuisse. Isidorus quidem exiliter et modeste, ut ait Nic. Antonius, de suo opere existimans, his uerbis Braulioni illud nuncupauit: En tibi, sicut pollicitus sum, misi opus de origine quarumdam rerum ex ueteris lectionis recordatione collectum, etc. Sed non inde colligi debet, Originum titulum potius quam Etymologiarum, ab Isidoro fuisse inditum, cum is in epistola nuncupatoria ad Braulionem inscriptionem, ut uidetur, non retulerit, sed argumentum libri exposuerit.

19. Aliunde certum est, Etymologiarum opus iam ante editionem non solum a Braulione, sed ab Isidoro etiam ita appellatum fuisse, ut ex amebeis eorum epistolis liquet. Isidorus uocat Codicem Etymologiarum, Braulio primum librum Etymologiarum, tum  libros Etymologiarum. In secunda autem epistola, ubi libros Etymologiarum appellat, prius libros Originum dixerat. Igitur etsi Etymologiarum titulus, quo Ildefonsus etiam usus fuit, communior et uerior est, tamen alter Originum sustineri potest: ac fortasse auctor ipse titulum coniunctum Etymologias, siue de origine rerum inscripsit. An alicubi opus hoc uocetur Liber de omnibus scientiis, dubitat Montfauconius in Biblioth. mss.: nam recensens in bibliotheca monasterii S. Martini Turonensis Codicem 92 annorum 800: Liber de omnibus scientiis, addit, An Isidori Hispalensis sit, uidendum: neque ad aliud Montfauconius respicere potuit opus nisi ad Etymologias.

20. Etymologicum opus Braulioni ab Isidoro nuncupatum  408 fuisse diximus: idque nemo non dicit. Sed certumne est Braulioni et non alteri nuncupatum? Minime dubito quin Braulioni Isidorus Etymologias dedicauerit, non solum quia id epistola dedicatoria in plerisque membranis exstans suadet, sed etiam quia mutue utriusque epistole omnino persuadent. Inuenio tamen, in Codice Regio-uaticano 112, exarato seculo XI ineunte, post sex epistolas amebeas Braulionis et Isidori in quibus est etiam epistola dedicatoria Isidori ad Braulionem, et post librorum indicem, qui epistolis succedit, addi prefationem ad Sisebutum regem, iisdem omnino uerbis quibus ad Braulionem. Ita etiam Palatinus 283. Ottobonianus uero 336 ita inscriptionem refert: Libri Isidori ad Braulionem, uel ad Sisebutum.  Ottoboniani 343 et 427 epistolam nuncupatoriam ad Sisebutum, non ad Braulionem, proferunt. Confer de his aliisque mss. caput 55.

21. In Chisiano exemplari, descripto cap. 45, et in Codice 2 Archiuii uaticani, de quo cap. 107, disiunctio ita adhibetur, ut dicantur Etymologie scripte ad Braulionem, uel ad Sisebutum, suum scilicet dominum, et filium. Quidni autem accidere potuerit, ut utrique opus inscriberetur? Solebant ueteres duas prefationes suis operibus prefigere, solebant idem opus ad duos, cum epistola dedicatoria ad utrumque, mittere, ut ostendi in Prolegom. ad Dracontium num. 16. Solum obstare potest quod Sisebutus decessit anno 621, cum Isidorus solum circa annum 630 Etymologiarum Codicem ad Braulionem  miserit. Itaque Sisebuto Isidorus solum offere potuit Etymologiarum libros aliquos, siue partes seorsum antea publicatas, ut ex Braulionis litteris patet. Magis tamen crediderim epistolam dedicatoriam Isidori ad Braulionem Etymologiis cum inscriptione ad Sisebutum ab aliquo inepto librario premissam fuisse, quod uidisset, librum de Natura rerum Sisebuto nuncupatum in aliquo exemplari pro uigesimo tertio et ultimo libro reponi.

22. Quid si aliquis contendat Etymologiarum opus non Hispalensem nostrum, sed Cordubensem alium Isidorum auctorem habere? Id uix cuiquam in mentem uenire potuisse uideatur. In ea tamen fuit opinione uir ceteroquin doctissimus Martinus Roa in libro de Principatu Cordube, ut Nic. Antonius obseruat:  quanquam mihi editionem Latini operis Lugdunensem 1617 euoluenti 409 uerba Re non occurrunt; neque aliam editionem Nic. Antonius recenset, cum Roam in Bibliotheca noua laudat. uideo etiam, Roam lib. II Singul. cap. 9 non semel D. Isidori nomine Etymologias appellare: quo sanctitatis titulo Hispalensem Isidorum certe intelligit, quandoquidem Isidorum Cordubensem neque inter Cordubenses quidem sanctos nominauit. Itaque doceri ab aliquo cuperem quo loco Nic. Antonius uiderit eum tam absurdam sententiam tenuisse. Fabricius quoque in Biblioth. med. uerbo Isidorus Cordubensis hoc ipsum repetit, sed ex Nic. Antonii fide, ut perspicuum est. Conferenda erit uersio Hispana eiusdem operis, auctore ipso Roa interprete, quam ego non  uidi.



CAPUT XLIX. Doctorum hominum de Isidori Etymologiis iudicia. Isidori studium explicandi in Etymologiis pre ceteris res peculiares Hispanie.

1. Doctrinam Isidori contra quorumdam criticorum reprehensiones ex grauiorum aliorum euidentissimis testimoniis cap. 34 defendimus. Nunc peculiarem Etymologiarum causam agimus. Ad Etymologiarum nomen totumque opus, ait Nic. Antonius, attenti grammaticorum, quos hec cura sollicitat, filii dudum immaniter exclamant, Isidorumque multis accusationum iaculis petunt. Pro eorum tamen plena confutatione lectorem ad prefationem Grialii, quam postea nos proferemus, delegat. Interim obseruat quasdam  Etymologias Isidori, que ab aliis reprehenduntur, ab aliis sustineri. Sic Ioannes Kirchmannus etymon feretri suspendit naso, quod tamen non improbat uossius. Nic. Rigaltius Isidorum negligentie culpat quod Scorpion sagittam dixerit, quod Stewechius defendit. Ioan. Schefferus Isidorum reprehendit quod Pharum Aegyptiam a lux, et uidere, dictam crediderit: quod tamen non spernendum etymon Martinius uocauit.

2. Martinius iste in prefatione sui Lexici duo etymorum genera distinxit, alterum eorum que talia sunt , hoc est potentia, quibus scilicet potuerit nomen deduci: alterum eorum que talia sunt , siue actu, ad que uocabulorum 410 auctores uero simile est respexisse. Utrumque hoc genus  in Isidorianis Etymologiis reperitur. Docet autem ipse Isidorus lib. I Etymol. cap. 29, quod non omnia nomina a ueteribus secundum naturam imposita sunt, sed quedam et secundum placitum . . . Hinc est quod omnium nominum etymologie non reperiuntur; quia quedam non secundum qualitatem qua genita sunt, sed iuxta arbitrium humane uoluntatis uocabula acceperunt.

3. Propterea origines uerborum ita difficile est inuenire, ut Aegidius Menagius in epistola nuncupatoria Originum lingue Gallice asseruerit, nullum hucusque, quantumuis prestantissime siue in antiquis, siue in recentioribus fame, enarratorem acu rem tetigisse. Confirmat nichilominus Nic. Antonius, opus Etymologicum, quale ab Isidoro prodiit, post exstincta  illa ueteris ac florentis philologie lumina, nec seculo eius, nec posterioribus aliis, Beda etiam incluso, qui Encyclopedie operam dedit, sperari potuisse. Neque enim Isidoriani, hoc est semibarbari temporis, Etymologicon hocce uidetur opus, sed plane miraculo comparandum, precipue in sacro homine, atque studio pietatis, et gerendo pro dignitate muneri usque adeo intento. Barthius quamuis perpetuum Seruii exscriptorem ad lib. uI Theb. uers. 241 Isidorum uocet, tamen ad lib. XII uers. 812 asserit eum suo euo encyclopediam prope integram complexum: quo satis innuit multa Isidorum comprehendisse de quibus ne cogitarat quidem Seruius.

4. Animaduertit etiam Nic. Antonius, cuiuscunque etatis lectores in hoc Isidoriano opere plus forsitan  quam in quibusuis aliis, sibi licere existimasse, atque ore libri, quem ut cornucopiam, aut compendium certe omnium librorum e manibus elabi uix sinebant, obuia queque hinc inde affixisse, quibus exscriptores seducti fuerint, ut marginales interdum ineptas notas in textum intruserint. Neque uero Isidorus reprehendendus est si aliquando, ex ingenio suo ad uerisimile respiciens, etymologias quasdam, ut multi alii ueteres, confinxerit. Secus equidem, ait Turnebus lib. XXuI Aduers. cap. 22, quam quisquam putaret, Isidorus quedam enarrat, nec tamen inerudite, nec inscite. Magnum uero pretium his Etymologiarum libris accedit, quod ex eis plurima obscura clarorum scriptorum loca illustrantur, ut ex eodem Turnebo  colligitur lib. uI Aduers. cap. 19, lib. XI, cap. 5, et lib. XX, cap. 5.

411 5. Christianus Becmannus, qui de Originibus Latine lingue satis accurate scripsit, librumque anno 1608 publicauit, fatetur abusum esse quemdam in hac Etymologica arte, sed contendit non propterea eam contemnendam. Ita in prefatione, de propria significatione uerborum pag. 158 disserit: »ualla inquit lib. uII Elegant. cap. 37, et una alii: Nihil habet magis ridiculum hec qua de loquimur, scientia, quam etymologiam. Itaque tanti non fiat, quasi inde proprietas eximatur. Responsio in promptu est per distinctionem: ualla loquitur non de omni, nec de sana, et uera etymologia: alioquin esset sibimet ipse contrarius, sepe enim in sex libris Elegantiarum, et  contra Antonium Raudensem nititur etymis: uerum de facetis allusionibus, itemque ridiculis, et ineptis sepe alliterationibus, quas ex ignorantia in primis linguarum natas libenter ipsis auctoribus relinquimus, et, ubi serii, auersamur. Quales apud uarronem, dum omnia e Latinis infeliciter trahit, Isidorum episcopum Hispalensem, Petrum Lombardum, Durandum, Zacariam Chrysopolitanum, Iacobum de uoragine, Accursium apud Iureconsultos, et similes nonnunquam occurrunt.«

6. Exempla profert in pascha, a ; diabolus, a duobus bolis; locusta, quia longa pedibus, sicut hasta; Donatus, quasi a Deo natus; Marcellus, quasi arcens malum, uel maria percellens; Fabianus, quasi fabricanus, fabricans beatitudinem; Sebastianus,  quasi sequens beatitudinem, et quia astin est ciuitas, et aria sursum; Euphemia, quasi bona femina, aut suauis sonoritas: Colossus, quasi colens ossa; examen ab , et , quod quidam Zacheus Faber confinxit, ut uitium, quod in uersu commiserat, correpto a in examen, sanaret. Sed posito, pergit Becmannus, non tamen concesso, quod ualla et aliquot alii omnem plane etymologiam uocent ridiculum: quid tum postea? Una, et altera, et tertia, imo et quarta hirundo non facit uer. Quod autem idem Becmannus pag. 146 uarronem, Festum et Isidorum ita inter se committit, ut dicat, Isidorum quandoque nil nisi nugas agere, et risum lectori mouere, non satis aduertit illas ipsas, quas uocat, Isidori nugas, ex uarrone, aut aliis magni nominis antiquis scriptoribus  esse desumptas. Fabricius in Bibliotheca medii eui uerbo Isidorus ita eum defendit: »Grammaticus necessarius iudicio etiam eorum qui illi detrahunt . . . In notatione originis 412 uocabulorum non semper rem tangit acu, uti nec uarro apud Latinos, neque apud Grecos Plato, uel Philo apud Iudeos: unde acerbior Christ. Becmanni censura, nil nisi nugas agere, et risum mouere, et Salmasii ad Hist. Augustam pag. 28 Isidorum more suo ineptum in etymologiis tradendis improbantis, quem tamen in multis defendendum alii eruditi docuere.«

7. Ioan. Georgius Walchius in Historia critica Latine lingue Colonie 1734, cap. 5, n. 6, plura de Isidoro totoque hoc etymologico studio congerit:  »Nunc dicendorum ratio postulat ut ad diuersa lexicorum Latinorum genera enarranda nos conuertamus. Primum locum inter ista attribuimus lexicis etymologicis, que in originibus uocum Romanarum explicandis uersantur: ad quam operam et antiquiori et recentiori euo eruditissimi uiri accesserunt, M. Terentius uarro, M. uerrius Flaccus, Sextus Pompeius Festus, de quibus iam in capite de grammaticis quedam disseruimus. Princeps illorum est Isidorus Hispalensis, cuius exstant Originum siue Etymologiarum libri XX, qui prodierunt seorsim uenetiis 1483, Parisiis 1512, etc. . . Eruditi uiri sunt qui haud honorifice senserunt, quorum iudicia collegit Iacobus Thomasius de Plagio litterario, § 484, atque ex Petro Ciaconio obseruauit, quod Isidorus ex Seruio,  Maronis interprete, Festo, Nonnio, Augustino ceterisque melioris note auctoribus ad uerbum pleraque transcripserit: item quod ex sententia Rhenani talis ferme sit apud Latinos Isidori rhapsodia, qualis apud Grecos Suide undecunque a compluribus consarcinata: quod Ianus Dousa eum annumeret fartoribus semipriscis, atque alibi uocet centonum sarcinatorem. Preter eum Corn. Rittershusius ad Saluianum pag. 208, existimat quod in hisce libris sepe attulerit nugas: quod quamuis haud possit negari, nec hoc quod multa ex aliis auctoribus transcripserit, id tamen industrie eius debemus, omnino laudandum, quod beneficio illius uaria antiquorum scriptorum monimenta sint conseruata. Plura de hoc auctore habet Ioan. Fabricius in Historia bibliothece part. III, pag. 273.«

 8. Recenset deinde Walchius recentiores quosdam Etymologiarum scriptores, Ioan. Fungerum, Christianum Becmannum, Matthiam Martinium, Ger. Ioannem uossium, Christianum Daumium. De utilitate uero Etymologiarum ita § uII disserit: »Equidem haud negandum 413 est, quod studium etymologicum cultoribus linguarum utilitatem afferat atque efficiat ut cognitis uocum originibus uera ac natiua significandi uis quam habent illustretur: sed tamen etiam in hoc studiorum genere modum tenere decet, ita ut nec in perscrutandis uocum originibus maiorem operam ac par est, collocemus: neque scientie etymologice plus quam rei ipsius dignitas postulat, tribuamus. Pleraque in hac philologie parte dubia sunt et incerta . . . Res ipsa hocce loquitur, quomodo Latine lingue origines possunt restitui, que  per tot secula sunt abstruse ac recondite? Fatetur hoc uarro ipse, solertissimus Latine lingue scrutator, quando de Latina lingua libro Iu dicit: Non omnis impositio uerborum exstat, quod uetustas quedam deleuit: nec que exstat, sine mendo omnis imposita: nec que recte imposita, cuncta manet: multa enim uerba litteris commutatis sunt interpolata.«

9. Alia in hanc rem addit Walchius, et obseruat Richardum Simonium in Gallico Noue Bibliothece selecte opere part. I, pag. 113, per exemplum uocis Grece ostendisse, quam incerta sint studia etymologica, atque idem argumentum Chr. Falsterum in cogitationibus uariis philologicis pag. 179 pertractasse.  Morhofius in Polyhistore tom. I, lib. uI, cap. 9, n. 2, iam animaduerterat ueteres grammaticos, uarronem, Festum, Flaccum, Isidorum origines nominum quesiuisse: Isidorum presertim ob compilatos ueteres uapulare. Etsi autem e recentioribus Iulius Cesar Scaliger magnum opus Originum lingue Latine, uiginti quatuor libris absoluendum, molitus fuerit, quod nullus typographus inuentus fuit qui excudere ausus fuerit, tamen Menagius inde non multum fructum, si prodiisset, sperauit in epistola nuncupatoria Originum lingue Gallice ad Puteanum, ut coniiciebat ex etymologiis quas Scaliger in suo de causis lingue Latine libro inseruit: que aliis antiquiorum nichilo sunt meliores.

10. Quam preclare Burrielius de Isidori Operibus  senserit, presertim quod attinet ad peculiares res Hispanie explicandas, ex eius epistola cap. 40 relata perspicitur. Nunc animaduersionem eius recensebo de Etymologiis in Hispanico opere inscripto, Informe de Toledo sobre igualacion de pesos, y medidas, Matriti anno 1758, quod sine eius nomine prodiit; sed ab ipso fuisse elaboratum, tum aliunde constat, tum in exemplari quod ego 414 habeo, manu ipsius notatum est. Igitur pag. 219, et seqq. obseruat, S. Isidorum in opere suo encyclopedico Etymologiarum potissimum curasse, ut ea diligenter exponeret que propria tunc essent Hispanie, et quibus precipue Hispania a ceteris regionibus differret. Hec exempla profert.

11. Isidorus lib. I. Etymolog. cap. 38, al. 39, ait de Threnis: Adhibebantur autem funeribus atque lamentis; similiter et nunc. Lib. Iu, cap. 8, de impetigine:  Hanc uulgus sarnam appellat. Manet adhuc nomen sarna. Lib. XII, cap. 7, Tucos, quos Hispani cuculos uocant, etc. Nunc cuclillos Hispani dicunt. Grialius mallet cum Chacone legere, Cuculos, quos Hispani cucos uocant. Lib. XIII, cap. 11, de uento Coro, seu Cauro: Quem plerique Argestem dicunt, non, ut imprudens uulgus, Agrestem. Ibid. de circio: Hunc Hispani Gallecum uocant, propter quod eis a parte Gallecie flat. Modo Galleco uenti nomen est Hispanis.

12. Lib. Xu, cap. 9, Formatum, siue formatium in Africa, uel Hispania parietes de terra appellant. Adhuc Hormigon dicimus. Lib. XuI, cap. 2, Chalcantum, etc., olim in Hispanie puteis, uel stannis, etc., ex Plinio. Ibid. cap. 4, de pyrite: Hunc uulgus focarem petram uocat. Ibid. de hematite: Nascitur in ultima  Aegypto, Babylonia, et Hispania. Ibid. Schistos inuenitur in ultima Hispania. Ibid. cap. 21, de aquis quibus ferrum immergitur, quo utilius fiat: sicut Bilbili in Hispania, et Tirasone, Comi in Italia. Ibid. cap. 22, de plumbo: Siquidem et in Lusitania et in Gallecia gignitur . . . Nigrum plumbum circa Cantabriam abundat, etc.

13. Lib. XuII, cap. 7. de genere quodam lampadis Pausie nuncupate, ut ait Burrielius, sic Isidorus: Pausia, quam corrupte rustici PUSIAM uocant, uiridi oleo et suaui apta: ex quo suspicatur Burrielius Hispana nomina nata pauesa, et buiia. uerum sermo Isidoro non est de lampade, sed de oliua iucundissima, que et posea dicitur: in mss. autem u pro o sepe  mutatur, et i pro e, ut pusia pro posea. Ibid. de crustumia, que et uolemis dicta: Quidam autem uolemum Gallica lingua bonum et magnum intelligunt. Nescio cur id a Burrielio producatur; nam preterquam quod e Seruio sumptum est, ad Hispaniam non pertinet. Ibid. Oleum autem . . . sed quod ex albis fuerit oliuis expressum; uocatur Hispanum. Ex Galeno et Aureliano.

415 14. Eodem lib. XuII, cap. 9, Toxica uenena ex eo dicta quod ex arboribus taxeis exprimantur: maxime apud Cantabriam. Lib. XuIII, cap. 6, Framea . . . quam uulgo spatham uocant. Ibid. Secures . . . quas et Hispani ab usu Francorum per deriuationem Franciscas uocant. Ibid. cap. 9, Dolones . . . Hos uulgus Greco nomine Oxos uocat, id est acutos. Lib. XIX, cap. 10,  Arenatius lapis . . . Idem et in Betica Gaditanus ab insula Oceani, ubi plurimus exciditur. Ibid. cap. 16, Minium . . . cuius pigmenti Hispania ceteris regionibus plus abundat: unde etiam nomen proprio flumini dedit.

15. Cap. 22 eiusdem libri XIX: Exotica uestis est peregrina, de foris ueniens, ut in Hispaniam a Grecis. Ibid. Armelansa uulgo uocata, etc. Camisas uocamus, quod in his dormimus in camis, id est in stratis nostris, Hispani adhuc cama et camisa dicunt. Ib. Femoralia . . ipsa et bruche . . . tubrucos uocatos, quod tibias, bruchasque tegunt. Cap. 23, Sua cuique propria uestis est, ut Parthis sarabara . . . Hispanis stringes: Mox, uidemus cirros Germanorum, granos, et cinnabar Gothorum. Cap. 24, Mantum hispani uocant, quod manus  tegat tantum. Eadem uoce Hispani utuntur, sed ampliori iam significatione.

16. Cap. 25 eiusdem libri XIX de amiculo: Erat enim hoc apud ueteres signum meretricie uestis, nunc in Hispania honestatis. Ibid. Anaboladium amictorium lineum feminarum, quo humeri operiuntur, quod Greci et Latini sindonem uocant. Arguit inde Burrielius anaboladium nec Grecum nec Latinum esse uerbum, adeoque esse Hispanum, quod aliquatenus perseuerat in uoce pauana eadem significatione. Censura hec indigent: nam potuerunt Latini ex Greco uerbo anaboladium producere, ut reipsa fecerunt ex uerbo : atque adeo longe ante Isidorum, et extra Hispaniam uocem anaboladium eadem significatione Hieronymus et Ambrosius usurparunt.

 17. Cap. 28 eiusdem libri XIX: Ferrugo est color purpure subnigre que fit in Hispania, ut, Ferrugine clarus Ibera. Id autem ex corruptis Seruii exemplaribus Isidorum sumpsisse, Grialius in not. censet. Cap. 33, Femine non use annulis . . . at nunc pre auro nullum feminis leue est atque immune membrum. Id ex Tertulliano sumptum. Cap. 33, Redimiculum est quod succinctorium siue brachile nuncupamus. Id ex Cassiano. Cap. ult. 34, 416 Socci, cuius diminutiuum soccelli. Hinc uetus uox Hispana suchiellos, quasi zucquillos. Aduerto, diminutiuum socculus usitatum fuisse a Seneca, Suetonio et duobus Pliniis.

18. Lib. XX cap. 2, Celia a calefaciendo appellata . . . que fit in iis partibus Hispanie cuius ferax uini  locus non est. Suspicatur Burrielius inde ortum cilla, cillero, cillerizo: etsi assentitur, potuisse etiam nasci ex cella, cellarium, uel ex cillare, quod est mouere triticum apud Isidorum. Cap. 9, Mozicia quasi modicia, unde et modicum: z pro d, sicut solent Itali dicere OZIE pro HODIE. Non uideo quid ad Hispanos hec animaduersio pertineat. Mozica seu mozina dicitur esse genus repositorii, siue arcula. Cap. 15. Telonem hortulani uocant, etc. hoc instrumentum Hispani ciconiam dicunt.

19. Hec, ut dixi, exempla Burrielius proferebat: sed, ut nonnunquam aduerti, non omnia id quod uult efficiunt. Nam quedam, ex auctoribus exteris desumpta, nichil de Hispania peculiare exhibent: alia res quidem Hispanie tangunt, sed eodem modo ac  res aliarum gentium, que ab antiquis scriptoribus, et ex his ab Isidoro commemorantur. Haud dubium tamen quin interdum satis Isidorus expresserit sibi cordi fuisse ea exponere que magis propria Hispanie uiderentur.



CAPUT L. Editio Etymologiarum a uulcanio curata: eius prefatio.

1. Cum uulcanii ad Isidori Etymologias prefationem animus sit in medium proferre, prius editionem ipsam describere opportunum uisum est. En titulum: Isidori Hispalensis episcopi Originum libri uiginti ex antiquitate eruti: et Martiani Capelle de Nuptiis Philologie et Mercurii libri nouem. Uterque preter Fulgentium, et ueteres grammaticos, uariis lectionibus et scholiis illustratus opera atque industria Bonauenture  uulcanii Brugensis. Basilee per Petrum Pernam. Annus editionis non indicatur, sed nuncupatoria epistola data est anno 1577, Iu Kal. Septembris, Epistolas omnes, que premitti ab aliis solent, uulcanius omittit, 417 etiam eam que prefationis loco ab Isidoro posita est, En tibi, etc. uarie nonnulle lectiones, et breues quandoque annotationes margini affiguntur.

2. Post Isidori Etymologias uulcanius libellum Fulgentii de prisco Sermone adiecit, quem ad Isidori cuiusdam manuscripti calcem annexum in uetustissimo exemplari inuenit hoc titulo: Fabii Plantiadis Fulgentii uirgilii expositio sermonum antiquorum cum testimoniis. Sequuntur apud uulcanium ueterum grammaticorum de proprietate et differentia  sermonis libelli, scilicet Cornelii Frontonis, Nonii Marcelli, Agretii, Aelii Donati, Arruntii Celsi, Fl. Sosipatri Charisii, Q. Asconii Pediani, Marii Seruii Honorati, Sexti Pompeii Festi, M. Terentii uarronis, Q. Terentii Scauri, Agellii. Duo deinde sunt indices in Isidorum, quorum altero nomina apellatiua, altero nomina propria locorum, animalium, herbarum, gemmarum, atque id genus alia continentur. Precesserat uoluminis initio breuis index scriptorum quos Isidorus in his libris allegat, quem nos infra auctiorem ex Barthio exhibebimus. Postremo loco uulcanius edidit Martiani Felicis Capelle Afri Carthaginensis de Nuptiis Philologie et Mercurii libros nouem. Utilem sane operam uulcanius in  huiusmodi scriptorum collectione comparanda et edenda impendit: utinam editio nitidior esset, magisque a mendis repurgata. Sed uulcanius etiam excusatione, qua multi alii, usus est, urgentis ob mercatus Francofordiensis uicinitatem typographi. Nunc prefationem eius in Etymologias Isidori, siue epistolam nuncupatoriam proferamus.



Illustrissimo principi ac presuli reuerendiss. Gerardo a Gresbeck, episcopo Leodiensi, duci Bullonensi, marchioni Francimontensi, comiti Lossensi, sacri Romani Imperii principi, domino clementiss., Bonauentura uulcanius Brugensis S. D.

3. Cum uehementer optandum sit, illustrissime ac reuerendissime princeps, ut ueteres auctores, qui de singulis artibus et scientiis scripserunt, integros emendatosque habeamus: tum precipue eos qui non unam aliquam artem, sed totum orbem scientiarum,  quem Greci uocant, complectuntur. In quorum numero duos reperio principes, Isidorum Hispalensem episcopum, et Martianum Capellam Afrum. Ceterum hic tantum septem illas, quas appellamus artes liberales, libris nouem, 418 quos de nuptiis Philologie et Mercurii conscripsit, comprehendit: ille uero, preter has, medicinam, ius, theologiam, historiam utramque, hoc est naturalem et eam que de temporibus agit, persecutus est: ad denique omnia que in communem uite usum cadunt, pertractauit: eosque libros Originum uocauit: quod iis non nudas uocum etymologias , sed rerum ipsarum origines ostenderit, artiumque omnium fundamenta iecerit.

4. Quorum quidem librorum auctoritas quanti semper habita fuerit, uel ex eo manifeste elucere potest, quod quicunque multis ab hinc seculis ius tam ciuile quam canonicum, medicinam quoque atque  adeo theologiam ipsam tradiderunt, ex his tanquam fontibus multa antiquitatis et doctrine monimenta deriuarint, atque Isidori testimonio libentissime frequentissimeque nitantur. Neque id immerito, cum hoc certo constet, Isidori etate multa ueterum scripta, que nunc iniuria temporum interciderunt, integra tum adhuc exstitisse, e quibus pulcherrimum hoc opus construxit, ut facile perspici potest ex multis auctoribus, quos citat, quorum nichil hodie preter nuda nomina, atque ea ipsa nobis ignota, exstat. Quo fit ut nonnulli, siue ignorantia prepediti, siue uesana reprehendendi libidine correpti, cum temere ab hoc auctore dissentiunt, eumque proscindunt, editis postea in lucem iis ueterum libris, e quibus illa fuerat mutuatus, temerarii ac precipitati iudicii maledicentieque sue iustissimas penas luant: cuius rei multa exempla afferre possem, si id epistole huius breuitas pateretur.

5. Rectius uero Alciatus, cum quidam, magni  alioqui nominis iureconsultus, Isidorum reprehendit quod cretionem, quasi decretionem dictam putet, id est, decernere, uel constituere, Isidori sententiam tuetur. Cur enim non dicatur cretio esse quasi decretio, cum cernere sit quasi decernere se heredem esse. Atque ita l. Is qui heres § pen. D. de acq. hered. dicitur: Antequam heres decernat de hereditate: et l. pupillus eodem tit., Neque scire, neque decernere talis etas potest. Que cum ita sint, penitusque mihi partim experientia duce, partim doctissimorum uirorum iudicio approbationeque persuaserim, non minorem, at certe magis uariam ac multiplicem ex hisce libris utilitatem, quam ex uarrone, Nonio Marcello, uerrio Flacco et aliis id genus scriptoribus ad rempublicam Christianam peruenire posse: neque quemquam fore, cuiuscunque tandem rei studio animum adiecerit, qui non ex eorum lectione aliquid se quod ignorabat didicisse libenter sit professurus, ferre non potui, ut diutius in situ et squalore  delitescerent. Cum itaque iam tandem a Cyrillo Latine a me uerso, et tertia amplius parte aucto, melioraque tempora ut in lucem prodeat exspectante feriarer; ac plusculum otii haberem, arreptis in manus tam excusis quam manuscriptis Isidoris Codicibus, quos a multo tempore ex Hispania et Belgico conquisieram, dedi operam ut eum ab innumeris iisque fedissimis mendis repurgarem, pristinoque suo nitori, quoad eius fieri posset, restituerem.

419 6. Hac autem in parte eam rationem tenui, ut ne temere quidquam immutarem ni consentientibus inter se ueteribus , et errore ex ignorantia scribarum uel operarum typographicarum orto manifeste se prodente. Neque enim eos mihi imitandos censui qui religiosa quadam diligentia sese iactitantes  ubi plurium Codicum manuscriptorum consensu locus aliquis, quem sensus ipse corruptum esse indicat, emendari potest, priorem tamen eumque uitiosum  textum retinere malunt, et uariis lectionibus margines librorum pariter et lectores onerant. Ego uero hasce uarias lectiones non nisi cum utraque lectio tolerari potest, apposui.

7. Quod uero ad Etymologias attinet, aliaque nonnulla, in quibus Isidorus aut imperitia lingue Grece, aut nimis longe petita uocabuli alicuius origine errauit, nolui esse nimis curiosus, cum et uarro et alii qui in hoc scriptionis genere uersati sunt, suo quisque iudicio aut coniecture indulserint, et Plinius ipse lingue Grece ignoratione non raro falsus fuerit. Multas tamen etymologias Grecas emendaui, que quidem multum negotii mihi crearunt, cum in manuscriptis exemplaribus, aut nulla Grecarum litterarum uestigia exstarent, aut eiusmodi, ut nichil ex iis nisi ex coniectura et uarie lectionis memoria certi colligi posset, aut sicubi characteres adhuc integri essent ita, ut legi possent, falsam nominis originem traderent: de quibus passim lectores adhibita aliqua ad marginem nota admonui, tametsi  non pauce operarum negligentia pretermisse fuerint.

8. Preterea locos quamplurimos, et quibus Plinius emendari potest, annotaui: precipue in ea parte ubi de gemmis et marmoribus agitur. Denique geminum indicem adieci, ut facilior studiosis etymologiarum inuentio sit. Atque hec quidem de Isidoro: in quo tamen multa necessario relicta fuisse ingenue profiteor.

9. In Martiano Capella eumdem ordinem sum secutus: quem, cum non minus quam Isidorus corruptus esset, ad uetustissimorum Codicum fidem, quos mihi partim typis excusos, partim manu exaratos, clarissimus uir et iurande rei litterarie studiosissimus, Basilius Amerbachius I. C. suppeditauit, emendaui: et scholiis partim ueteribus, partim meis illustraui, ne uerborum scabrities atque obscuritas, cui duobus precipue primis libris, et reliquorum initiis et clausulis studuisse uidetur, multos ut  hactenus, ab eius lectione deterreret.

10. Hec sunt que pro meo erga rem litterariam studio in hisce scriptoribus castigandis prestiti, idem propediem. in Cassiodori et Symmachi epistolis, et Iulii Pollucis Dictionario, Deo fortunante, prestiturus. Cui uero hanc opellam offerrem atque consecrarem, cogitanti mihi, princeps illustrissime, Celsitudo Tua precipue occurrit, cuius singularis quedam humanitas et beneuolentia, ac beneficentia, qua litterarum studiosos omnes complecteris, toto orbe est celebratissima. Quis enim non admiretur, quis non eximias tuas laudes predicet, qui cum uicine tibi prouincie funestissimis bellorum incendiis ardeant, diecesim tuam pace et litterarum 420 studiis florentissimam tenes? e qua adeo preclare doctissimorum uirorum future quotidie prodeunt, ut Muse tam Grece quam Latine sedem suam ac domicilium a Grudiis ad Eburones transtulisse uideantur.

 11. Cum itaque non solum doctos, ad te confugientes, singulari benignitate prosequaris, uerum etiam quotquot aliqua rare eruditionis laude excellere intelligis, summis premiis propositis ad te allicias, in certam propemodum spem erectus sum, Isidorum hunc, ut doctum et presulem tibi non tantum docto et presuli, sed principi illustrissimo gratissimum futurum: precipue cum, si quid quod ad eius laudem pertineat, pretermiserim, Dominicum Lampsonium popularem meum, quem ob eximiam eius eruditionem, uirtutem ac fidem, aliasque preclaras animi dotes iamdudum ad secretiora negotia tua silentiarium adhibuisti, facile id pro ea ac ualet iudicii acrimonia, et singulari apud te gratia, compensaturum confidam: cuius commendatione si aliquando Isidorus, et Martianus in illustrissime celsitudinis tue conspectu manibusque uersabuntur, uberrimum me laboris mei fructum percepisse iudicabo. Dominus Deus te, princeps illustrissime, et presul reuerendissime, Christiane reipublice clientibusque  tuis quam diutissime seruet incolumem. Anno Domini 1677, Iu Kalend. Septembris.



CAPUT LI. Prefatio Grialii ad Isidori Etymologias. Animaduersiones quedam in hanc prefationem. Nomina auctorum, quos Isidorus allegat, librariorum incuria sepe intercidisse coniicitur.

1. Uberius quam a uulcanio Isidori causa a Grialio propugnata fuit. Editionem eius cap. 36 recensuimus ibique prologum in omnia Isidori opera exscripsimus. Sed cum peculiari prefatione libros Etymologiarum illustrauerit, ea huic loco inserenda est.



Ad Etymologiarum libros Ioan. Grial.

2. Origines uerborum qui tradunt, siue se intra grammaticorum fines contineant, siue philosophandi studio latius euagentur, siue utrumque  sequantur, periculose tractant plenum opus alee. Id quod non modo Plato, et uarro, Stoicique  sed grauissimi quique e nostris nimium experti sunt. Neque tamen ipsorum culpa, sed eorum uitio, qui, quid illi spectarint, non sunt satis assecuti. Cuius rei caput illud est precipuum; quod cum uniuscuiusque uerbi  nature sint due; a qua re, et in qua re uocabulum sit impositum: illudque spectare grammatici, 421 hoc magis sit philosophi: priorem illam rationem ingressis, huicque discipline  insistentibus multi difficiles se et morosos identidem exhibent; dum ad syllabas et litteras omnia reuocantes, si quid paululum deerrarit, id ut dissimulent imperare sibi non possunt.

3. At qui alterum genus  sibi proponunt, dum rebus ipsis edocendis atque oculis subiiciendis intenti,  occasionem tantum in uocibus captant, neque tam uerbis quam rebus lucem inferre student, ii uero, dum parum grammaticos uideri se negligunt, in minus eruditorum opinionem incurrunt: cum sint maxima ex parte illis ipsis qui artem hanc unam profitentur ea in ipsa longe solertiores, modo animum ad eam rationem adhibeant, quam serio se nosse dissimulant. Quis enim credat, que res minutissimis grammaticis obuie sint, eas doctrinarum omnium parentes ac repertores usque adeo fugisse, ut se deridendos leuissimis hominibus tam sepe propinarint? An erit, qui Ciceroni tumultum timorem multum, Sulpitio testamentum mentis testationem, Tertulliano limum liquorem opimum fuisse, persuasum habeat? Aut qui Syluestrum, et Romane synodi Patres curiam a cruore dictam existimasse arbitretur? Nam ex Platone, uarrone, Hieronymo exempla congerere superfluum. Cum duo priores iam olim ea de re uulgo male audiant: Hieronymus  uero culpam hanc  ita agnoscat, ut sibi ipse ignoscat; neque enim aliter toties illam in se admitteret, Grecis et Latinis nominibus Hebraicas notationes  tam uiolenter assignans.

4. Lusisse, inquies, grauissimos uiros? Non nego. Illud aio assecutos, ut, cum lusisse existimari uoluerint, turpiter labi minus prudentibus hominibus uideantur. Sed rursus eos, siue lusus, siue ineptias appellent, non carere fructu et utilitate dico. Nam, quin res aut inuolutas explicent, aut obscuras in apertum producant, aut que note manifesteque sint, acrius ut sensus irritent, faciant, equus harum rerum estimator negabit nemo. Mantum  Isidorus, quod manus tegat tantum, nominatum uult. Qua notatione profusiore nos ea ueste nunc uti ostendit, utpote que non manus solum, sed pedes quoque iam tegat. Loricam nouerat e Seruio suo  tegmen esse de loro factum. Loris carentem dixisse maluit; ut a lorica,  que iam olim exoleuisset, ad circulis consertam ferreis lectoris animum oculosque conuerteret. Sexcenta sunt huiusmodi.

5. De definitionibus qui scripsere, cum unam, que rei naturam proxime attingat, uere definitionis nomine dignentur, tamen reliquas ita non fastidiunt, ut earum plurima genera sedulo conquirant  notationum, que uerborum enodationes, descriptionesque sunt, conceptiones uarias cur tantopere auersentur, si queras, causam quam afferant? Nisi forte, id se indignari, quod aberrationes huiusmodi in uerborum quam in rerum lusu magis appareant. At minori apparent cum periculo, non minori interdum cum fructu. Ut, si qua in re, in hac plane uerum sit quod ait Flaccus:

   . . . . . Ridiculum acri
Fortius, et melius magnas plerumque secat res.

422 6. Sed ad Isidorum redeamus. Qui, cum  omne scriptorum genus diligentissime peruolutaret, optimum ratus, si parum eruditi seculi hominibus breuem facilemque uiam ad disciplinas omnes aperiret, ut simul et rerum et uerborum notitiam traderet, quaque liceret in ipsis uocibus herere omnia ostenderet, nichil aptius uisum quam si uocum enucleandis notionibus, et proprius earum usus ostenderetur, et rerum iisdem subiectarum, audito sono, obuersaretur ante oculos, maneretque ueluti spectrum quoddam atque simulacrum. Quod cum faceret, plurimas quidem siue origines, siue explicationes, e ueteribus scriptoribus desumpsit; sed neque ueritus est ipse illorum exemplo  nouas quoque proferre, consimilique ludo ludere. Eorum, inquam, exemplo, quorum emulari exoptauit negligentiam, non admodum curans leuium criticorum obscuram diligentiam. Qui si quid in eo carperent attendissent, minus sepe minusque audacter in illum seuirent. Ridiculi enim  plane ipsi sunt, cum ea multoties rident que illorum quos ipsi uenerantur, quosque hic noster auctores habuit, bona ex parte fuisse reperiuntur.

7. Quos spero fore iam equiores, cum multa que, quasi Isidoriana, cachinno excipiebant, uetustioribus auctoribus reddita uidebunt. Quod si hoc opus aut perfecisset D. Isidorus, aut non damnis auxissent maximis lectores, non diffideremus fortasse omni illum propemodum culpa liberare. Testatur enim ex ueteris lectionis recordatione collectum: aliorum autem uitia prestare nolle se diserte ipse profitetur. Nunc uero, cum auctoris summa abfuerit manus, interpolaritque hec et digesserit  Braulio, lectores, quod in hoc uolumine satis magnam satisque lautam librorum supellectilem per id tempus sibi esse ducerent, quidquid aliunde possent, huc congererent, librarii, quidquid illitum chartarum margini cernerent, pro se quisque certatim in contextum inferrent, cuius audacie  tam multis aliorum delictis id Isidori inuidiam abuti?

8. Sed, ut quid in eo reprehendant, uideamus, accusationis capita proposuisse fuerit opere pretium. uocibus  Latinis Grecas, Grecis Latinas origines tribuit. Que priora sunt, e posterioribus oriri uult. Orthographie rationem nullam ducit. Que uerborum productiones sunt, in stirpibus, et radicibus numerat. Pro certis originibus origines alias, que significationibus subseruiant, arbitrio suo supponit. Ad hanc opinor summam crimina omnia referri. Que nisi communia illi cum optimis auctoribus ostendero, non causam dico, quin, quod meritus est, ferat. Sed pluribus exemplis non utar: quod indicatis locis, facile sibi quisque ingentem syluam comportare possit.

9. Artem et oratorem Latinas esse uoces ambigit nemo. At artem Donatus , oratorem uoluit esse Festus. Quam multa eodem modo uarro ex iis etiam, que in utroque agro  non  serpunt? Quid? qui ex nostris Iesum , Cephas esse dixerunt, quorum nominum certas origines et interpretationes ex Euangelio nouerant? At qui uiri? Quatuor a figura quadrata deduxit Isidorus, cum quadratum e quatuor oriri rectum simplexque uideatur. Nonne ius eodem modo a iustitia traxit 423 Ulpianus? Orthographie rationem nullam ducit. Quid? qui hortum ab oriendo, aut hederam ab edendo, aut ab herendo dictum docet? At is est Festus Pompeius. Cui uero productiones pro stirpibus non sint, ut Sulpitio in testamento, Aquillio in postliminio, eorum qui in hoc ludo se exercuerunt arbitror omnino fuisse neminem.

10. Quid illis facias, qui de originum suppositionibus, quo significationes magis appareant, queruntur, nisi

Grammaticorum inter iubeas piorare cathedras?
Nam cum sinistrum, quantum ad auguria attinet,  et senatorem, quantum ad agendi facultatem, utrumque a sinendo trahit Seruius; nonne aliud ueriloquium sciens prudensque dissimulat? Quid quod nonnunquam ita fieri res ipsa cogit? Germanum negat esse uarro de eodem germine, sed de eadem genetrice manantem. Quid cum dignitati, uel honestati seruiunt, aut melius aliquid innuunt, quam uoces preseferant? Ignorabat idem uarro culinam, quam in postica domus parte fuisse dixerat, a postica animalis parte dictam? A colendo ignem duxisse maluit. Obscurum Isidoro fuerat, medicinama medendo oriri? A modo deflexit, ut eius qualis usus esse deberet ostenderet.

11. Sed instant clamoribus atque urgent; etymologias ueriloquiaque, que neque etymologie, neque ueriloquia sint, appellari nequaquam debuisse; itaque neque etymologiarum nomine libros fuisse prescribendos. Quasi non a Galeno dicta sit? Sed laborasse plane uidetur sanctissimus uir, ut opus longe utilissimum, et, ut illa  ferebant tempora, immensi laboris, exigue admodum, et, ut ita dixerim, exiliter indicaret. Itaque rerum plurimarum doctrina refertos commentarios, quasi nomina sola continerent; Etymologiarum libros appellari uoluit; aut certe, cum longius progressus est, opus de quarumdam rerum origine ad Braulionem mittere se scribit. Qua prescriptione quid uerecundius, aut modestius excogitari potuit? Ergo id ille consecutus est, ut posteri non quarumdam, sed omnium  rerum ac uerborum, ab his libris habere se cognitionem ad hec usque tempora perpetuo agnouerint, et magna uoce predicauerint.

12. Prefationem hanc Grialii in Etymologias dixi, quia in meo exemplari, et in aliis que uidi, Etymologiis preponitur. Sed cum Rodriguezius de Castro tom. II Bibl. Hisp., pag. 299, asserat, post Etymologias  longam esse de eisdem dissertationem Grialii, dubito, an in nonnullis exemplaribus eiusmodi dissertatio, siue prefatio diuerso loco compacta aut posita fuerit. Egregie sane a Grialio Etymologiarum opus defenditur contra eos presertim qui ex paucis etymologiis, quas ineptas ipsi credunt, rerum plurimarum doctrina refertos commentarios diiudicare et damnare uolunt. Illud mihi non probari iam ante ostendi, quod Braulio a nonnullis creditur ita opus interpolasse, ut ineptias erroresque immiscuerit. Assentior preterea nichil ab Isidoro in etymologiis deducendis tam absonum 424 afferri, quod in preclarissimis ueteribus auctoribus exemplum simillimum non habeat. An autem re uera Isidorus, exemplum aliorum secutus, eiusmodi etymologias sine antiquiorum  auctoritate effinxerit, non ausim definire. Mihi Isidorus in hoc atque in plerisque aliis suis operibus uidetur centonarius, ut fere semper aliorum uerbis, aut sententiis saltem eum credam insistere. Atque, ut multa casus obtulit que ex ueteribus certo petita esse iam constat, ita plura alia similia ostenderentur, nisi scripta, ex quibus Isidorus profecit, magna ex parte intercidissent.

13. Ridiculum autem est plagii crimen obiicere, cum ingenue Isidorus ipse maiorum se uerbis uti profiteatur. Ita prefatur ad Etymologias, ut dicat esse opus de origine quarumdam rerum ex ueteris lectionis recordatione collectum, atque ita in quibusdam locis annotatum, sicut exstat conscriptum stylo maiorum. In prefatione uero ad librum Differentiarum,  siue de proprietate sermonum: De his, inquit, apud Latinos Cato primus scripsit, ad cuius exemplum ipso paucissimas partim edidi, partim ex auctorum libris deprompsi. Simili modo in epistola dedicatoria libri de Natura rerum ad Sisebutum: Que omnia secundum quod a ueteribus uiris, ac maxime sicut in litteris catholicorum uirorum scripta sunt, proferentes, breui tabella notauimus. Ita fere in prefatione ad commentarios ueteris Testamenti, et clarius ad lib. I Officiorum: Libellum, inquit, de Origine officiorum misit ordinatum ex scriptis uetustissimis auctorum, ut locus obtulit, commentatum, in quo pleraque meo stylo alicui, nonnulla uero ita ut apud ipsos erant, admiscui. Quo facilius lectio de singulis fidei auctoritatem teneret. Si qua tamen ex his displicuerint, erroribus meis  paratior uenia erit, quia non sunt referenda ad mee culpe titulum, de quibus testificatio adhibetur auctorum.

14. Sepe quidem Isidorus testificationem hanc auctorum suis in locis diserte non exprimit, uel quod satis esse putauerit, initio ea de re lectorem monere, uel quod, ut ego arbitror, nomen auctorum aliquando margini appinxerit, quod librarii postea facile pretermiserunt. In plurima ego ueterum scriptorum exemplaria incidi, in quibus nomina auctorum, quorum uerba describuntur, eo modo margini, aut initio capitis apponuntur, sed ita ut quibusdam in locis nomen auctoris allegati a librario fuisset omissum. Codicem mss. explanationum Sedulii Scoti cap. 61 describam, quo uerba Isidori 425 referuntur, appositis tantum margini primis huius nominis  litteris. Nihilominus alii auctores, quorum exscribebant uerba, nominare negligebant. Carolus Burontius del Signore in prefatione ad Opera Attonis uercellensis obseruat, ipsum Attonem loca testimoniorum que desumpsit non indigitasse: Et quandoquidem Atto in rebus diuinis et ecclesiasticis uersatissimus suas lucubrationes testimoniis quasi margaritis e sacra Scriptura, e Conciliis, et ecclesie Patribus desumptis adornauit, haudque loca indigitauit, etc. Edebat autem Burontius Attonis Opera ad autographi uercellensis fidem exacta, adeoque per se animaduertere potuit, auctorem ipsum loca scriptorum, que in medium profert, non indicasse.

15. Ex quo fit, ut aliquando etiam Atto uerba aliorum exscribat que parum suo argumento congruere  uidentur, ut tom. II, pag. 140 in expositione Epistole ad Timotheum: Ut cum totus mundus Dei sit, ecclesia tamen domus eius dicatur, cuius hodie rector est Damasus. Editor in notatione hec habet: Quid dicamus de his Epistolis ad Thessalonicenses, et Timotheum, ualde incerti sumus: mentio hic de Damaso ceuum redolet. Posset tamen hec esse ex iis interpolationibus, que sepissime fieri solebant ab expositoribus. Eadem uerba leguntur in commentariis Ambrosio falso ascriptis. uide Append. t. II edit. Maurin., col. 296. Similia quedam apud Isidorum nonnunquam occurrunt, ut cum lib. uI Etym. cap. 16 plurima affert, que in prefatione collectionis Hispanice canonum reperiuntur, quamuis nonnulla extra suum locum apposita uideantur.

 16. Scilicet Isidorus siue ex suis aliis operibus, siue ex aliis aliorum longiorem orationem solet contexere, ut cap. 65 fusius ostendam: adeoque de origine canonum acturus, prefationem, que antique Hispanice canonum collectioni prefixa erat, siue a se olim, siue ab aliis elaboratam magna ex parte inseruit, et inter alia hec uerba: Sed et si qua sunt concilia, que sancti Patres Spiritu Dei pleni sanxerunt, post istorum quatuor auctoritatem omni manent stabilita uigore: quorum gesta in hoc opere condita continentur. Quodnam est hoc opus, aut hoc corpus? nam nonnulli Mss. habent in hoc corpore. Certe collectio canonum, ad quam prefatio et hec uerba referuntur, non Etymologie, in quibus conciliorum gesta minime continentur. Sed si hec uerba ita ab Isidoro exscriberentur, ut uel initio capitis,  uel margini locum, ex quo sunt extracta, annotasset, 426 nulla occurreret difficultas: nam tunc omnes facile intelligerent opus, in quo conciliorum gesta continentur, esse non Etymologias Isidori, sed collectionem canonum. Ita hec eadem Etymologiarum uerba a Gratiano dist. 15, c. 1, a S. Antonino part. II Chronic. tit. 13, cap. 2, et ab aliis integre referuntur: et nichilominus quisque percipit, non Gratiani, aut Antonini, aut aliorum, qui ea allegant, indigitari opus, in quo canonum gesta contineantur, sed aliud, de quo Isidorus sermonem habet. Rabanus quoque Maurus, qui suos XXII libros De uniuerso ex Isidoro potissimum, tacito eius nomine, compilauit, lib. u, cap. 7, eadem uerba de canonibus et de  conciliis profert: quorum gesta, pergit, in hoc opere condita continentur.

17. Quod si ipse Isidorus ad collectionem canonum lectorem clare delegauit, sed ea notatio a librario pretermissa fuit, nulla eius culpa, aut negligentia censenda est. Non tamen uehementer repugnabo, si quis contendat, Isidorum quedam longiora loca exscribenda amanuensi commisisse, in quibus ipse, opus emendaturus, superflua resecaret: quod tamen aliis occupationibus impeditus non perfecerit.

18. Sunt etiam quedam sententie apud Isidorum inter se contrarie, ex diuersis auctoribus petite. Cessaret omnis contradictio, si opinio queque suo auctori ascriberetur. Quod uel fecit Isidorus, et nomen auctorum intercidit, ut iam dixi, uel inter  tam uaria ac multiplicia argumenta aliquando non satis animum ad contraria, que excerpebat, aliorum effata aduertit, uel non graue incommodum esse arbitratus est, si aliorum sententias colligere professus, duas inter se parum consentientes opiniones in re aliqua controuersa lectori exhiberet.

19. Que autem mea est coniectura, auctorum nomina ab Isidoro quidem indicata fuisse, sed librariorum incuria aut ignorantia in exemplaria non fuisse transcripta, mirum in modum confirmatur Bede exemplo in Collectaneis ex ueterum Patrum sententiis, de quo hec Xystus Senensis lib. Iu Bibl. sancte: »Et ne maiorum dicta furari, et ea quasi sua propria componere uideretur, nomina doctorum per singula interponere decreuerat, et quid a quo auctore dictum esset, nominatim ostendere: sed  cum ei nimis operosum appareret, primas tantum nominum syllabas in marginibus e 427 regione cuiusque sententie apposuit: que postea librariorum uel inscitia, uel incuria ex omnibus exemplaribus periere.«

20. Nec leue in eamdem rem argumentum est, quod in Etymologiis, aliisque in operibus Isidori sepe occurrunt infinitiua sine uerbo, a quo regantur: quod in mss. exemplaribus maxime obseruatur. Sic cap. 3, lib. III, Etymol: Nam unum semen numeri esse, non numerum. Notat Grialius, uolunt additum in excusis; abest  a Gothicis, et quidem huiusmodi precise locutiones per infinita uerba frequentes in hoc opere. Unde autem eas Isidorus, grammatice peritissimus, exprimere potuit? Nimirum, ut ego arbitror,  primas tantum litteras apponebat auctoris, qui aliquid referret, et uerbi refert, tradit, dicit, etc., ut Aug. d., Gr. d. pro Augustinus dicit, Gregorius dicit, quas cum librarii non intelligerent, exscribere non curarunt, sensumque imperfectum reliquerunt.



CAPUT LII. De inchoatis Ioannis Salomonis Semleri mss. animaduersionibus in libros Etymologiarum: prefatio eiusdem. Obseruationes in hanc prefationem

1. Animaduersiones in Isidori Etymologias Semlerus inchoauerat: sed in cap. 16, lib. I, substitit, uel si progressus ultra est, notas eius mss. preter eas, quas dixi, in schedis Zaccarianis non reperio. Profecto prologus non est omittendus.



Ioannis Salomonis Semleri animaduersiones, et note in libros Originum.


2. Hos Etymologiarum libros, qui pene complectuntur antiquiorum temporum eruditionem institutionemque, et olim in magno pretio habitos, et hodie non sperni, satis, arbitror, constat. Nam olim quidem cum maxime conderentur, et ex sexcentis aliis scriptoribus colligerentur, non tam compendii instar tantum habebantur, quam utilissimarum ad plerisque pereuntium tum litterarum amatores institutionum loco erant, iuuandorum certe studiorum causa multo labore conscripti. His autem nostris temporibus nec eadem ista utilitate omnino carent, nec minorem merentur existimationem, celeberrimo auctori et pietatis, et eruditionis laude, et diligentie debitam.

428 3. Nam quod fuerunt quidam superioris fere etatis, qui immensum hunc, quem suscepit Isidorus, laborem uel ideo reprehenderint, quod compendiorum,  que olim nimis uulgata fuerint, crimine factum sit, quod ipsis hodie preclaris multis corporibus librorum integris careamus, haud scio an satis digna sit gnaris rerum estimatoribus oratio: quippe que honestissimorum laborum omni fere fructu defraudare uideatur uiros multos optimos, labantium litterarum, quantum per ipsos licuit, unicos fere, prudentissimosque statores. Atque hi quidem eo maioribus afficiendi erant laudibus, quod ipsorum hoc beneficio est, quod epitomarum saltim, que supersunt, recto usu nos consolari possimus, et factam integrorum librorum iacturam haud paulo leuius ferre.

4. Accusant uero, et occasionem criminandi, dolendique inde arripiunt, quod negligi ceperint ipsa corpora, cum uti licuerit compendiis. Dabimus, non defuisse, qui pauco contenti, plura non curauerint: sed huius negligentie an in istos culpam transferam, que non sine certa commodorum, que curabant, ratione maiora corpora in minora redegerunt?  Nonne innumeri perierunt libri quorum nullum compendium factum est? Fueram ipse in illa praua opinione, quam magnorum uirorum auctoritas firmare uidebatur: sed postquam uerius rationes subduxi, iam ab ea discedo.

5. Trogus Pompeius omnino iam perierat, nisi Iustini uti liceret epitoma, Festum non magis integrum habueramus, licet uel maxime Pauli opera abfuisset. uarronis aliorumque grammatica scripta ideo non integra ad nos peruenissent, si uel maxime secutorum seculorum quorumdam grammatici nichil simile ex ipsis scripsissent. Ita his Isidori libris, non est quod quis putet, interitum aliis maioribus et similibus allatum fuisse.

6. Sunt uero alii qui id uituperant, quod compilata hic sint multorum auctorum scrinia. Hi quidem ignorare, aut negligere uidentur omnem huius instituti consiliique rationem. Quis reprehendat Cassiodorii Excerptum Orthographie? An  alia est ratio, quod nomina scriptorum, non addidit Isidorus? Non arbitror. Quoties repetendi fuissent eidem auctores, et cur magnum per se librum  augere sexcentis aliquot nominibus? Sufficit ex ueteris lectionis recordatione, et ex uetustis libris multis congessisse, quod ipse ad Braulionem scribit.

7. Preclara uero, et insignis omnino fuit Isidori diligentia, et summum profecto studium, qui tam multos libros et comparauerit, et perlegerit, et excerpserit; idque, quod ad laudem maxime pertinet, precibus, et utilitatis aliorum causa adductus. Eximium uero, et dignissimum, quod alii hodie imitentur exemplum, qui eamdem episcoporum gerunt grauem personam, et minori opera, maiorique commodo facere possunt, quod olim et difficilius erat, et minus late patebat.

8. Non est autem, quod pluribus hic enumerem  eos scriptores, quibus in his Originibus usus est Isidorus: quia breuius indicari suo loco possunt, ubi simul istud commodi inde consequemur, ut lectionum uarietas, et uera scriptura illustretur. Neque enim meliori fortuna utuntur hi libri, 429 quam uetustiores omnes, quorum integritatem et tempus, et calamus, et inscitia hic ibi immutarunt.

9. Collegi raptim breues animaduersiones, quidquid eius rei olim subinde occurrit, cum ad has humanitatis litteras nonnichil opere, studiique conferre licuit. Nam hos ipsos libros diligenter legi, et multum inde profeci: que laus non ad me pertinet, sed ad eorum utilitatem. Interea non negligendam putaui occasionem utendi uetusta editione harum Originum, cuius hec est inscriptio:

10. »Preclarissimum opus Diui Isidori Hispalensis, quod Aethimologiarum inscribitur. Nec te fallat opinio, studiose lector, cum titulum aspicies, quasi in hoc uolumine solum de re grammatica, atque  uocabulorum interpretationibus mentio fiat, cum in eo tantarum, altissimarumque rerum notitia recondita sit, ut nusquam alibi maior, digniorque inueniatur. Quidquid enim cognitionis in ceteris scriptoribus cum Grece tum Latine historie reperitur uniuersis, in hoc unico libro utili quadam breuitate inuenies. Quod si perlegeris, cum uarietate historiarum, tum rerum magnitudine non minus proficies, quam oblectaberis. uenale habetur in uico Sancti Iacobi sub signo lilii aurei. Finis: impressum Parrhisii sumptibus, Ioannis Petit. Anno salutis millesimo quingentesimo uicesimo, die uero uicesima quinta mensis septembris.«

11. Excusa est hec editio ex bono ms., ut ex lectionibus quibusdam non spernendis apparet. Sed et alia libri dos est. Docti uiri antiqua manu et correctiones quedam, et uarie lectiones addite sunt, quarum non est nulla utilitas, ut spero. Nec neglexi alias, que ad manum fuerunt, editiones, quas contuli  cum editione Dionysii Godofredi in Corpore auctorum Latine lingue 1602, in 4.

12. Et quoniam hi Originum libri diligentissime olim lecti, et fere integri in alia glossaria et lexica transcripti sunt, cuius rei exempla sunt Papias, Huguitio, Catholicon, Salom. Constantiensis, Breuiloquus, etc., etiam hos subinde in consilium adhibui. Quod idem de uetustioribus ualet grammaticis, ex quibus Isidorus multa excerpsit. Breues uero dixi meas animaduersiones: nam uerbosioribus aut facile caruerint lectores, meis saltem, aut otium defuit raptim uel hec conscribenti.

13. Utar uero his signis ad distinguendos libros. A indicat lectionem ms. margini editionis Petiti ascriptam. Ista editio, ut ex inscriptione intelligo, fuit inter libros Dionysii Durentii, qui preter nomen suum addidit etiam et amicorum. Pertinet iam ille Codex ad celeberrimum Altdorfine Academie ornamentum Ioannem Heumannum: qui eius copiam, ut est summe humanitatis, lubens fecit.  B designabit lectionem impressam huius editionis Petitiane.

14. Tandem non opere esse arbitror aliquid addere de his que a uera lingue Latine ratione recedere uidentur. Temporis istud fuit uitium et paucorum grammaticorum: collegit ergo et ista Isidorus, que tum non exiguo pendebant momento. Sed pleraque inepta a mala manu posteriorum temporum infarta sunt. Felices nos, quibus puriori litterarum luce omnino uti contigit.

430 15. Hec est prefatio Semleri, qui suis notis titulum hunc subiecit: Breues animaduersiones ad libros Originum. Obseruat illico, indicem omnium librorum, quem Gothofredus premisit, abesse ab editione Petitiana, et Codice, cuius lectiones margini ascribuntur; eius uero loco ibi haberi sex  epistolas Isidori, et Braulionis. Animaduertit etiam, caput 4 libri I in editione Gothofredi pertinere ad caput 3 editionis Petitiane; quod tamen non probat.

16. Inter compendia, que integrorum corporum interitum induxisse multi putant, recenseri solent opera encyclopedica, ut etymologie Isidori, et similia. Ac fortasse aliquando accidit, ut alicuius compendii causa opus aliquod in compendium redactum perierit. Sed preterquam quod diuersa uidetur esse ratio epitomarum, atque operis etymologici Isidori, aliorumque huiusce generis, ego potius existimauerim, nonnullos amore scientiarum, quem Etymologie Isidori inspirant, permotos corpora sibi integra auctorum, quos laudat, comparasse, quam  occasionem inde natam, quod ueterum scriptorum libri aliqui perierint. Etsi enim Etymologie Isidori communes quasdam rerum notiones prebent, que magno usui esse possunt, tamen lectoris desiderium acuunt potius quam satiant.

17. In elogio, quo Semlerus Isidorum prosequitur, animaduerto, non solum ab eo commemorari Isidori eruditionem, singularem diligentiam, et summum studium, sed etiam pietatem, eximium et dignissimum, quod alii hodie imitentur exemplum, qui eamdem episcoporum grauem gerunt personam. Quod ab homine quamuis heterodoxo libens, gratoque animo accipio. Quod ait Semlerus, nos integrum Etymologiarum opus non habere, quia perfectum non fuit, et ipsum, quod habemus, posteriori manu  interpolatum esse, non ita facile est probare. Nam Isidorum codicem quidem inemendatum reliquit, sed cui nichil iam deesset; et ea, que in plerisque correctis exemplaribus reperiuntur, Isidori esse, non est, cur negemus. Nam etiam multa, que nonnulli inepto alicui interpolatori tribuunt, compertum iam est, auctores habere Isidoro longe antiquiores, et quos bono ipso Latinitatis et doctrine politioris euo florentes antiquitas suspexit.



431 CAPUT LIII. Index scriptorum ab Isidoro in Etymologiis et in libris Differentiarum laudatorum.

1. Cum Margarinus de la Bigne catalogum auctorum, qui in Isidori Etymologiis allegantur, post uulcanium exhibuerit, eumque catalogum Ioan.  Grialius correxerit auxeritque, sed solum indicatis scriptorum nominibus, non locis in quibus laudantur: consentaneum maxime uisum est uberiorem potius indicem a Barthio confectum attexere ex Bibliotheca Latina Fabricii lib. Iu, cap. 6, n. 6, tom. II, edition. uenet. 1728, p. 437.


Casp. Barthii index scriptorum in Isidori Originibus laudatorum.
    2. Acatesius  Milesius, l. I, c. 38.
    Actius, uIII, 7.
    Aegyptii picturam excogitarunt umbra hominis lineis circumductam, XIX, 16.
    Aemilianus , XuI, 1, 10.
    Aemilius , XII, 4, 7.
    Aesculapius, Iu, 3. Medicine inuentor, uIII, 11.
    Aesopus, I, 39.
    Afranius, XII, 8; XX, 2.
     Africanus, II, 21.
    Afri, I, 31.
    Alcmeon, I, 39.
    Ambrosius, XI, 3.
    Ammonii episcopi Alex. canones Euangeliorum, uI, 15.
    Amphion, III, 15.
    Anacreon Teius, I, 38.
    Apicius, XX, 1.
    Apollo, III, 21. uide Oracula.
    APOSTOLUS , XIX, 8; IX, 6, 8.
    Appius Cecus, 1, 37.
    Apuleius, II, 28; uIII, 11 fin.
    Aquila libertus Mecenatis, I, 21.
    Arcesilas, uIII, 6.
    Archilochus, I, 38 bis.
    Aristoteles, I, 1, 5, 28; II, 2, 22, 25, 26, 27, 31; III, 70; uIII, 6, 9; XI, 3.
    Artigraphi, II, 9.
    Asclepius, I, 38. Frequentissime et elegantissime  usus metro Asclepiadeo.
    Atlas excogitator astrologie, III, 24.
    Atta, uI, 8.
    Iulius Atticus, XuII, 1.
    Augustinus, uI, 6; XuI, 4.
    Augustus, I, 24; u, 36.
    Bethius, II, 25 fin.; III, 2.
    Brutus, I, 23.
    Cadmus, I, 3.
    Cecilius, X, 3; XIX, 4.
    Iul. Cesar, Iu, 12; XI, 2.
    Canones conciliorum, uI, 16.
    Carmentis, I, 4.
    Cato, Xu, 2; XuII, 1; XIX, 2. De innocentia sua, XX, 3. Censorius, II, 12.
    Catullus, uI, 12.
    Celsus, XuII, 1.
    432 Cicero, I, 28; II, 2, 5, 6, 9, 13, 21, 25, 26, 29, 30, 31; u, 25, 26; uIII, 6; IX, 1, 4; X, 12, 15, 17; XI,  1; XII, 2, 7; XIu, 6, 8; XuIII, 1; XIX, 1, 23, 24, 29. Pro ualerio Flacco XII, 7. In Prognosticis, et matutinos exercet acredula cantus, XII, 7. Secundo de Rep. X, 11. Oratione, quam habuit contra competitores in toga candida, XIX, 24. Philippicis XIX, 29. In Topicis, XIu, 8.
    Cinna, uI, 21; XIX, 24, 33.
    Colophonius peta, I, 38.
    Columella, XuII, 1.
    Comici, u, 26.
    Conciliorum canones, uI, 16. Niceni, Constantinop., Ephesini et Chalcedonensis, ibid.
    Cyrilli Alex. Cyclus Paschalis, uI, 17.
    Dares Phrygius, I, 41.
    DAuID rex, I, 38; u, 24; XI, 1; XII, 6; XIII, 4; XX, 9. In Psalterio dicitur III, 20. Psalmista, XX, 9.
    Democritus, uIII, 6, 9; XuII, 1.
    Demosthenes, I, 39.
    Dydimus Chalcontcros, uI, 7.
     Dionysius Lintrius, I, 15.
    Dionysius Stoicus, uIII, 6.
    Dioscorus Alex. episcopus, uI, 16.
    Donatus, I, 15, 32, 36.
    Dracontius, XII, 2.
    Ennius, I, 25, 35 bis, 38; IX, 1; X, 19; XI, 1; Xu, 1; XuII, 9; XIX, 1, 2 ter. Note tachygraphice ab Ennio reperte, I, 21. Hexametros Latinos primus fecisse traditur, I, 38.
    Epicurus, uIII, 6.
    EPISTOLA AD HEBRAEOS, uI, 2.
    Eratosthenes, Iu, 2.
    ESAIAS, uI, 9; XI, 1; XIu, 3.
    ESDRAS, I, 41; uI, 3.
    EuANGELISTAE, I, 35; XI, 1. Canones Euangeliorum uI, 15.
    EuANGELIUM, IX, 5.
    Eusebius, I, 43; u, 28; uI, 5, 15, 17.
    EZECHIEL propheta, I, 3; Iu, 9; Xu, 1.
     Flaccus, XIX, 32.
    Fronto, XX, 2 fin.
    Galenus, XX, 2.
    Gallice taxea, lardum, XX, 2.
    Gennadius, uI, 5.
    Gorgias, II, 2.
    Gracchus, II, 21; Iu, 1; XIX, 32.
    Hesiodus, XuII, 1.
    Heraclitus, uIII, 6.
    Hermagoras, II, 2.
    Hermes Trismegistus, uIII, 11.
    Herodotus, 1, 41.
    HIEREMIAS, XIX, 23.
    Hieronymus, II, 43; u, 28; uI, 1, 5, 6; uII, 1; XIII, 21. De uirginate conseruanda, XX, 3.
    Hippocrates, Iu, 3; uIII, 9; XIu, 6.
    Hippolyti episcopi Cyclus Paschalis, uI, 17.
    Historia, XIX, 1. Lege Hister.
    Homerus, I, 20, 38; uIII, 8, 11; XI, 3; XIu, 2; XuII,  9; XIX, 30.
    Horatius, I, 28, 39; Iu, 12; u, 16; uI, 1; uIII, 7; II fin.; X, 1; XI, 2, XII, 1; Xu, 8; XuI, 5; XuIII, 7; XIX, 1, 12, 24.
    Idis, pastor Agrigentinus, inuentor fistule, III, 20.
    IOANNIS Apocalypsis, uI, 17.
    IOBI I, 38; XI, 1.
    Iosephus III, 24; uI, 1.
    Iuba apud Mauros ut Deus cultus, uII, 11.
    Iuuenalis, III, 21; u, 16; uIII, 7; XII, 2; Xu, 5.
    Iuuenci hemistichion, preterito eius nomine, I, 12.
    Leogaras Syracusanus primus apposuit uersibus Homericis, I, 20.
    Linus, III, 15.
    Liuius Andronicus, XIX, 4.
    T. Liuius, uIII, 11; IX, 2.
    Lucanus, 1, 3; III, 40, 70; uIII, 7, 9; IX, 2 ter. 3; X, 12; XI, 3; XII, 4, 7 ter; XIII, 21; XIu, 8; Xu, 7; XuII, 7; XuIII, 1, 3, 7; XIX, 3.
     Lucilius, I, 32; Xu, 8; XIX, 4, 12, 30.
    433 Lucretius, IX, 5; XII, 2; XIII, 4, 11 bis; XIu, 1; XX, 14.
    Macer, XII, 4, 7.
    Mecenas, XIX, 32.
    Mago, XuII, 1.
    Martialis, XII, 1, 7; XIII, 21; XX, 2, 14.
    Martius uates, uI, 7.
    Memmia  Timothe  temporibus Ennii hymnos scripsit in Apollinem et Musas, I, 8.
    Mercurius lyre inuentor, III, 21. Trismegistus, uIII, 11.
    Metrophanes gratiam Mithridatis obsequendo promeritus, II, 14.
    Monatius, X, 13.
    MOSES, 1, 38, 41; u, 1; uI, 7; XuI, 24.
    Neuius, u, 26; IX, 1; XII, 1, 11, 12 fin.; XIu, 8; XIX, 22.
    Nicomachus, III, 2.
    Nigidius, XI, 1; XX, 2.
     Numa, u, 1.
    Oracula, I, 33, 38.
    Origenes, uI, 6.
    Orpheus, III, 21.
    Ouidius, uI, 7; uIII, 11; XI, 1, 2, 3, 4; XII, 4 bis, 7; XIII, 21; XuII, 7; XuII, 2. In Fastis, uIII, 11.
    Pacuuius, XIII, 21.
    Palamedes, I, 3.
    Palladius; uide Aemilianus.
    Pamphilus, uI, 5.
    Paulini uersus allegantur nomine eius preterito, IX, 2.
    PAULUS apostolus, I, 9; Iu, 9; u, 24; uI, 1; uII, 13; IX, 1; XII, 7.
    Paulus iureconsultus, u, 14.
    Persius, I, 3, 23; u, 16; uI, 10; uIII, 7; XII, 4; XuII, 7, 9; XuIII, 4; XX, 5, 10.
    Petronius, u, 26.
    Pherecydes, I, 37, 38, 41.
     Philargyrius, I, 21.
    Phoroneus, u, 1.
    Pindarus, uI, 1.
    Plato, I, 1; II, 24; III, 11, 70; uIII, 6.
    Plautus, I, 38, 39; u, 26; IX, 1, 3 fin.; X, 20; XII, 5; Xu, 5; XuI, 24; XIX, 2, 5, 23, 24, 31.
    Plinius, XII, 2 ter, 4, 6.
    Peta incertus, I, 3; XII, 2, 7. uide Martialis et Paulinus.
    Pomponius peta Christianus uirgilianis uersibus inter cetera styli sui otia Tityrum in Christi honorem composuit, I, 38.
    Porphyrius, II, 25.
    Proba uxor Adelphii centonem ex uirgilio de fabrica mundi et Euangeliis plenissime expressit, I, 38.
    Prosper, uI, 17.
    Prouerbium, Rex eris, si recte facias, IX, 3.
    Prudentius, uII, 9; XIX, 33.
    Ptolemeus rex et astrologus, III, 25.
     Publius, XIX, 23.
    Pythagoras, I, 3; III, 2; uIII, 6; XII, 4; XIu, 6.
    Quintilianus, II, 2.
    Rutilius Rufus; uide Satilius.
    Sabinorum lingua quiris hasta dicitur, unde Quirinus et Quirites, IX, 2.
    Sallustius, I, 43; IX, 3, 4; XI, 1: XIII, 18, 21; XIu, 1, 6, 7; Xu, 1; XuIII, 2, 12; XIX, 23, 24.
    SALOMO, XIX, 1, 26.
    Saluius grammaticus, I, 4.
    Satilius Rufus de uita sua, XX, 11. [Lege, Rutilius, Rufus de uita Scipionis.]
    Scipio, II, 21.
    Sedulius, XX, 4
    Sibylla, IX, 2; XIu, 6.
    Simonides, I, 3, 38 bis.
    Solon, u, 1.
     Sotades, I, 38
    Statius, III, 70; XIu, 8.
    Suetonius, uIII, 7; XII, 1, 2.
    Symmachus, uI, 3.
    Syro sermone bases nomen petre fortissime XIX, 10.
    Tages, uIII, 8.
    Terentianus, I, 38.
    Terentius, I, 35, 36, 39; II, 9, 10, 21, 434 30; uIII, 7; X, 16 17; XI, 1, 2.
    Tertius Persanius, I, 21.
    Tales, II, 24; uIII, 6.
    Theodosianus Codex, u, 1.
    Theodotion, uI, 3.
    Theophilius Alex., uI, 17.
    Timothe; uide Memmia.
    Titianus, II, 2; IX, 2.
    Tiro Tullius, I, 21.
    Turpilius, XIX, 4.
     ualgius, XIX, 4.
    uarro, I, 3, 26, 38; II, 23; Iu, 8, 11, 12; uI, 4, 6; uIII, 6, 7, 9; IX, 2; X, 13; XI, 1 bis, 3; XIII, 1, 18; XIu, 6, 7, 8, 9; Xu, 1, 13; XuII, 1, 7; XuIII, 16, 50; XX, 10, 11. De uita populi Rom., XX, 11.
    uerrius Flaccus, XIu, 8.
    uictorinus, II, 9, 25, 28, 29.
    uictorinus Episcopus, uI, 17.
    uirgilius, I, 7, 18, 20, 35, 36, 38, 39; II, 4, 20, 21, 30; III, 20, 21, 70; u, 27, 31, 36; uI, 7, 13, 18; uIII, 7, 8, 11 bis; IX, 1, 2 ter, 3 ter; X, 3 bis, 6 ter, 9, 11, 15, 18, 19; XI, 1; XII, 6, 7, 8; XIII, 7, 18, 21; XIu, 6; Xu, 6; XuII, 1, 2, 3, 4, 6, 7 quinquies, 9; XuIII, 1, 2, 4, 5, 7, 12, 15; XIX, 1, 2 22, 24, 28, 33; XX, 1, 2, 5, 12, 15.
    Zeno, uIII, 6.
    Zenodotus Ephesius, I, 20.
    Zoroastres, uIII, 9; IX, 2.
     In eiusdem Isidori libris primo [a 1Kb] et tertio Differentiarum, siue de proprietate sermonis Latini citantur.
    Accius lib. III, cap. 610.
    Afranius, III, 86, 500.
    Augustinus, III, 215, 432, 578.
    Cato III, 5, 220, 437. Primus de differentiis sermonum apud Latinos scripsit: pref. libri III.
    Cicero, 1, 84; III, 17, 118, 159, 179, 191, 194, 437, 459, 507, 587.
    Ennius, III, 218.
    Hieronymus, III, 299, 431.
    Hilarius, III, 578.
    Homerus, III, 341, 448.
    Iuuenalis, III, 38.
    Liuius, III, 148 [b 1Kb] .
    Lucanus, III, 513.
    Lucilius, III, 589.
    Melesius [c 1Kb] grammaticus, III, 373.
    Ouidius, I, 182.
    Pacuuius, III, 47, 244.
     Palemon, III, 534.
    Placidus, III, 99.
    Plautus, III, 87, 159.
    Sallustius, 1, 32; III, 38, 176, 420, 423, 516.
    Stoici, III, 71, 264.
    Terentius, III, 507.
    uarro, III, 459, 524.
    uirgilius, I, 84, 109, 251; III., 17, 19, 47, 58, 71, 76, 268, 338, 485, 529, 561.


3. Barthius in hoc indice conficiendo editionem Breulianam uidetur secutus: ex qua nonnulla uarietas in nominibus et capitum numeris obseruatur: ut primo loco Achatesius Milesius lib. I, cap. 38, apud Grialium cap. 39, ubi legitur Hecateus Milesius, ut recte Fabricius in not. correxit. Addi possent auctores quos Isidorus in libro de Natura rerum aliisque allegat: sed cum id a nobis in Indice 435 generali prestandum sit, satis nunc fuerit aliorum labores non pretermisisse. De primo et tertio libro Differentiarum  quod ait Fabricius in not., uberius explicabitur cap. 56, ubi ostendam, duos tantum esse libros Differentiarum, alterum rerum, alterum sermonum, sed ita ut libri Differentiarum sermonum duplex sit exemplar, alterum alphabeticum plenius a Grialio editum, quod Fabricius librum tertium Differentiarum uocat, alterum breuius sine ordine litterarum, quod Fabricius librum primum appellat.



CAPUT LIu. Etymologiarum editiones recensentur.

1. Editionem Etymologiarum Isidori non aliam Nic. Antonius antiquiorem uidetur agnouisse editione Parisiensi anni 1520, quam, ut refert, principem existimabat D. Iosephus Pellizerius, qui penes se habebat, in libro suo Maximo obispo de Zaragoza, et in prefatione. Sed plures alie longe ante precesserant,  quas nunc recensebo.

2. Maittairius Annal. typogr. tom. I, part. 1, editionis auctioris pag. 768, id indicat: Isidori Etymologie: Rabani Mauri de rerum Naturis et Proprietatibus libri uiginti duo fol. Notat, editionem antiquam esse, et, ut uidetur, primitiuam, sine ciphr., signatur., reclam. Sed mihi dubium est, an sint genuine Isidori Etymologie, an ille, quas Rabanus Maurus interpolauit, ac suppresso Isidori nomine uulgauit. Nulla est loci, aut anni designatio.

 3. Incerto anno, et loco ex ueteri editione in Italia prodiisse Etymologias refert Fabricius in Bibl. med., atque indicat Gesneri bibliothecam pag. 468. Epitomator Gesneri edition. Tigur. 1574, pag. 435, in Isidoro sic habet: Originum libri XX impressi in Italia. Dubitat Bayerius, an hec sit editio, que in catalogo librorum ducis de la uallière, tom. II, pag. 12, num. 2185, circa annum 1470, absque loci notatione prodiisse dicitur.

4. Hec est mihi editio, quam nunc describam. Premittuntur sex note epistole: Incipit epistola Isidori iunioris Hispalensis episcopi ad Braulionem Cesarem Augustum  episcopum. Subinde Incipit liber primus Etymologiarum sancti Isidori Hispalensis episcopi. In primo libro capita 3 et 4 sub uno comprehenduntur,  que in aliis exemplaribus melius separantur. Post librum XX index, 436 siue Repertorium omnium capitulorum in libros Etymologiarum, etc. Sequuntur libri tres Sententiarum, ut in alia editione ueneta anni 1483, In Christi nomine incipit primus, etc., de summo bono. In tertio libro post uerba letificandos includit, que in aliis exemplaribus postrema sunt, subiungitur: Hic est enim Christiane miserationis affectus, ut pro unoquoque mortuo sacrificium Deo offeratur. Inde est, quod scriptum est: Et mortuo ne fraudes misericordiam. Finiunt libri de summo bono sancti Isidori Hispalensis episcopi nouissime recogniti, cunctisque erroribus castigati. Succedit index capitum. Character ad Gothicum, quem uocant, accedit. Referri potest ad annum circiter 1470. Locus  editionis Italia uidetur, et, ut puto, uenetie; nisi fortasse obstet, quod Petrus Delphinus e S. Michela Muriani 16 Martii 1480, epist. 141, apud Marten. Collect. uet. Script. tom. III, scribebat ad Hieronymum Generalem: Isidorus Etymologiarum, cuius desiderio te affici significasti, non inuenitur impressus. Pro titulo in media prima pagina erat, Isidori Etymologiarum opus. Idem de summo Bono.

5. Anno 1472 editio Etymologiarum a Fabricio in utraque Bibliotheca indicatur, que exstat, inquit, apud uenerandum nostrum Wolfium: quedam exemplaria in membranis excusa idem narrat. Peracta fuit hec editio Auguste uindelicorum in fol. per Gonterium Zainer de Reutlinga, siue, ut alii scribunt,  Gintherum Zainer ex Reutlingen. Meminit quoque eius e Caillio Maittairius Annal. typograph. t. I, pag. 100, et auctor Catalogi bibliothece antique uindobonensis 1750 Philippus Iacobus Lambacher part. I, p. 127, ut alios omittam. In editione auctiori Maittairii pag. 317, tom. I, part. I, inscriptio hec apponitur: Isidori Iunioris Hispalensis episcopi Ethimologiarum libri numero uiginti per Gintherum Zainer. In fine: Libri finiunt feliciter per Gintherum Zainer, ex Reutlingen progenitum, litteris impressi  alienis, anno ab incarnatione Domini millesimo quadringentesimo septuagesimo secundo, decima nona die mensis Nouembris. Character est Romanus.

6. Anno 1477 Basilee in fol. ex Maittairio in editione auctiori Amstelodamensi anni 1733, tom. I, part. I, pag. 382, ubi sic refert: Isidori Hispalensis opera fol. Basilee 1477, ex Ioan. uan Horne cat. pag. 36, n. 54. Sunt, ut ego puto, Etymologie cum libris Sententiarum, non alia Isidori opera.

437 7. Anno 1483. uenetiis in fol. cum libris Sententiarum, siue de summo Bono, per Petrum Loslein de Langencen. Huius editionis meminerunt Maittairius, Fabricius in utraque bibliotheca Latina, Fr. Peregrinus Antonius Orlandius in opere italico de Origine, et Progressu typographie, et Bayerius,  cui ad manum erat. Incipit: Registrum in libros Etymologiarum sancti Ysidori Hispalensis episcopi. Post capitum indicem sequuntur sex epistole Isidori, et Braulionis. Post uigesimum librum: Finit liber Etymologiarum Ysidori Hispalensis episcopi. Sequitur Rubrica libri primi de summo Bono sancti Ysidori Hispalensis episcopi. Deinde, In Christi nomine incipit liber primus sancti Ysidori Hispalensis episcopi de summo Bono. Post librum tertium, Finit liber tertius, et ultimus de summo Bono sancti Ysidori Hispalensis episcopi. Impressus uenetiis per Petrum Loslein de Langencen MCCCCLXXXIII. Quod in appendice alphabetica Maittairii indicantur Isidori iunioris Hispalensis episcopi epistole ad Braulionem Cesaraugustanum episcopum uenetiis in fol. anno 1483, recte arguere  possumus, nichil id esse aliud nisi epistolas quas in hac editione Etymologiarum precedere diximus.

8. Anno 1489, Basilee in fol. ex Bayerio et Fabricio in utraque Bibliotheca. Maittairius in editione auctiori p. 515, tom. I, part. I, ita exhibet: Isidori Hispalensis Etymologicon fol. Basilee 1489. Et in nota: Ex uariis Mss. emendatum manu Iani Gruteri, cum perpetuo eiusdem Gruteri commentario fuit hoc exemplar in bibliotheca Gerh. Ioan. uossii. uidetur postea transiisse in bibliothecam cancellarii Weimmanni.

9. Anno 1493, uenetiis Isidori Etymologie, et de summo bono per Bonetum Locatellum sumptibus Octau. Scot. in fol. Maittairius ex Caillio. In editione auctiori notat, Orlandium afferre p. 199. Isidor. de summo Bono Lipsie 1493. Idem Maittairius postea:  Isidori Etymologie per Bonetum Locatellum expensis Octauiani Scoti fol. uenetiis 1494; que fortasse eadem est editio. Nullum enim nominat auctorem, ne in auctiori quidem editione.

10. Anno 1499, Parisiis in fol. ex Maittairio, et Bayerio, apud quem erat. Maittairius titulum exhibet: Isidori Hispalensis Etymologie opera Georgii Wolff, et Thielmanni Keruer Parisiis 1499 25 Maii. I. P. Iehan Petit, uenalis in uico Sancti Iacobi apud leonem argenteum.

438 11. Anno 1500, Parisiis in 4 ex Iosepho Rodriguez de Castro in Bibliotheca Hispana, et Maittairio pag. 72, t. I, part. I, editionis auctioris, ubi ait: Isidori Hispalis  Opus Etymologicum  in 4 Parisiis 1500. Notat, id indicari in Catalogo uander Meer.

12. Anno 1509, Parisiis ex Fabricio in utraque Bibliotheca, et Dupinio in Biblioth. Eccles. tom. u.

13. Anno 1520, Parisiis: quam editionem accurate describit Semlerus in prefatione, quam cap. 52 protuli. Exemplar huius editionis uidi in bibliotheca Collegii Romani.

14. Anno 1529, Hagane apud Secerium ex Fabricio in Bibliotheca medii eui, et Nic. Antonio, qui alios Isidori libros simul cum Etymologiis editos asserit. Exstat in Bibliotheca uaticana, n. 884, collectio quorumdam operum S. Isidori Hagane hoc ipso anno 1529 editorum: et exemplar huius editionis post Zaccarie excessum ex eius libris acquisiui:  sed Etymologie simul edite non fuerunt. Postea eam editionem describam. uidi quidem editionem in 4o uel 8o magno apud u. cl. Gasparem de Segouia, cuius alii non meminerunt. Etymologie cum Differentiis rerum, et sermonum simul edite sunt: sed cum prima folia desiderentur, neque annus, neque locus editionis erui potest; in fine conspicitur pro stemmate Mercurius alatus cum lemmate, Docta per orbem scripta fero. Omnia indicia arguunt, ex editione Bigneana Etymologias et Differentias esse desumptas.

15. Anno 1577, curante uulcanio, ut fusius dictum fuit cap. 50. Omitto nunc editiones Bignei, Grialii, et Breulii repetere. Nec distinctius recensebo Etymologiarum editiones anni 1595, 1602, 1622, inter Scriptores latine lingue Dionysii Gothofredi, qui  uulcanium ac Bigneum secutus est. Titulus editionis anni 1622, apud me hic est: Auctores Latine lingue in unum redacti corpus: quorum auctorum ueterum, et neotericorum elenchum sequens pagina docebit. Adiectis notis Dionysii Gothofredi I. C., una eum indice generali in omnes auctores. Editio postrema emendatior, et nonnullis auctior. Geneue excudebat Alexander Pernet. 1622 in 4. Col. 809 sunt Etymologie Isidori, col. 1905 uarie lectiones in Isidorum ex uulcanii editione.



439 CAPUT Lu. Codices mss. Etymologiarum. Excerpta, note, uersiones.

1. Manuscripti Codices Etymologiarum, ut ait Nic. Antonius, plures passimque reperiuntur in bibliothecarum  angulis. Commemorat Codicem septingentorum fere annorum in Complutensi S. Ildefonsi collegio: qui, ut refert Bayerius in bibliothecam Escurialensem migrauit, ab eodem Bayerio ad annum 1762 recensitus. Addit Nic. Antonius alium in Mediolanensi bibliotheca Longobardicis litteris maiusculis descriptum, alios in bibliotheca Patauina S. Ioannis tunc Canonicorum Lateranensium, in Parisiensi Renati Moreau medici, in ueneta S. Antonii, in Pinciano monasterio S. Benedicti. Pro ueneta S. Antonii laudat Tomasinum pag. 13; qui certe in Bibliothecis Patauinis mss. non semel Etymologias recenset, ut pag. 30, 31, etc.

2. Ad hec Bayerius ueteres Etymologiarum Codices ultra quadraginta se uidisse, atque euoluisse ait  tum apud Hispanos Toleti, Hispali, atque in regio Escurialensi cenobio, tum in Italie bibliothecis, uaticana, Laurentiana Medicea, Ricardiana Florentina, Ambrosiana Mediolanensi, Bononiensi S. Saluatoris, ueneta S. Marci, Patauina, Taurinensis academie, et aliis. Obseruat, unam Escurialensem denos minimum exhibere, quorum nonnulli milliarium Ecclesie seculum, siue annum Christi M antiquitate superant. De notis iuridicis, que in Codicibus antemillenariis reperiuntur, quod Bayerius addit, cap. 93 expendam, cum Codicem uaticanum 623 describam.

3. Rodriguezius de Castro tom. II Bibl. Hisp., pag. 314 seqq., fuse, neque inutili labore Codices Etymologiarum, aliosque Isidori recenset, qui in bibliotheca  Escurialensi asseruantur. In 1 et 3 exstat Codex membranaceus Etymologiarum in fol. exaratus era 781, hoc est anno Christi 743, ut Rodriguezius colligit ex quadam nota codicis mox referenda. Sed aduertere debuit, eum codicem, quem describit, non illa era exaratum fuisse, sed posteriori tempore ex alio qui era 781 scriptus fuerat, ut ex ipsius Rodriguezii 440 narratione patet. In primo folio, ut ait, quod papyraceum est, hec legitur nota: »Hic liber scriptus est era MLXXXu a Dominico presbytero, ut in fine libri dicitur. Is est annus Christi MXLII. Et fortasse fuit Sanctii Secundi nondum tamen regis, qui ex Sanctia regina ueremundi Tertii sorore natus est. Cum horum trium mentio fiat tum huius libri initio in tabella tessellata repetiti sepe nominis,  tum primo libro in pedum peticorum tabulis; neque temporum ratio discrepat.«

4. Hec nota Rodriguezium admonere debuit, codicem non anno 743, sed anno demum 1042 exscriptum; nam annus ere fortasse est MLXXX. In eodem folio primo hec est nota Hispanico sermone: Este libro es de la Iglesia de nuestra Señora del Pilar de Zaragoza. Scilicet, Hic liber est ecclesie Cesaraugustane Deipare uirginis de Columna. In folio secundo, quod membranaceum est, ut alia sequentia, notatur, Littera ista Mozaraba appellatur, uel Toletana. Nimirum characteres sunt Gothici, sed affabre et studiose exarati. Initio depicta est crux uersicolor his uerbis superiori parte: Pax, Lux: inferiori uero: Lex, Rex. Sequitur labyrinthus uerborum,  diuersis coloribus, ut ipsa crux, ornatus, in honorem beatissime uirginis Marie: et alius similis, in quo legitur: Sancio, et Sancia librum. In folio sequenti litteris maiusculis hoc monitum: »In Dei nomine simplo triplo diuino incipiunt capitula libri Ethimologiarum. Ut ualeas, que requiris, cito in hoc corpore inuenire, hec tibi, lector, pagina monstrat, de quibus rebus in libris singulis conditor huius Codicis disputabit  in libris duodecim. Deo gratias, amen, secula seculorum.«

5. Non dissimile monitum in nostris uaticanis codicibus reperimus: ex quo suspicari possumus, exemplar Cesaraugustanum ad alia extera conformatum fuisse, presertim quia Isidorus auctor, ut mox  uidebimus, Iunior appellatur. Quod autem dicitur libros esse duodecim, mendum librarii uidetur. Ut enim Rodriguezius aduertit, hic Codex in distributione partium, et capitum cum editione Grialii congruit. Post monitum est index librorum et capitum magno artificio exaratus, ac circulis distinctus.

6. Operis inscriptio hec est: In nomine Domini nostri Iesu Christi incipit liber Ethimologiarum beatissimi Esydori Iunioris ecclesie Spalensis episcopi ad Braulionem Cesaraugustanum episcopum scriptum. Ante epistolas Isidori, et Braulionis, que Etymologiis 441 premittuntur, sunt note iuridice, quas Isidorus, lib. I, cap. 28 abolitas refert: quem ad locum in nonnullis nostris Mss. inseruntur, in plerisque desunt. Epistole Isidori ad Braulionem sunt  quinque: 1. In Christo Domino, et dilectissimo filio Braulioni arcediano  Isidorus. 2. In Christo reuerendissimo, et colendissimo fratri Braulioni Isidorus. Tres relique: Domino meo, et Dei seruo Braulio episcopo Isidorus. Prima ex his quinque epistolis incipit: Dum amici litteras; altera: Quia non ualeo. Braulionis ad Isidorum epistole sunt due hac inscriptione: Domino meo, et uere domino, Christique electo Ysidro episcopo episcoporum summo Braulio seruus inutilis sanctorum Dei.

7. In fine libri u, ubi est Chronicon, ita legitur: »Mauricius annis XXI Gothi catholici efficiuntur. Focas annis uIII . . . u. DCCCuIII Romani ceduntur a Persis. Eraclius septimum decimum nunc agit annum u. DCCCXXuI. Iudei Spania christiani efficiuntur. Residuum  sexte etatis tempus soli Deo est cognitum.« Illico subiungitur: »Inuenimus, collectam esse hanc Coronicam sub era DCLXuI; sicut et in alia. Deinde a sequenti era DCLXuII usque in hanc presentem eram, que est DCCLXXXI, creberunt  anni CXuI, qui additi ad superiorem huius Cronice summam, faciunt simul omnes annos ab exordio mundi usque in hanc prefatam DCCLXXXI era u. DCCCCXLII. His itaque ita dicitis  fatemur denique, difficile posse quemquam hominem annorum summam post etiam tempore incarnationis iam Domini pretermissa quoque era ueritatis indice per reges, et principes computare, et in errore minime incurrere. Proinde ergo necesse quippe est secundum morem prorsus eram illam  partire, que suo repererit tempore incurrere. Et quod partiendo inuenerit, hoc quippe faciat ad ere maiore  adicere, queue ab Adam usque ad Christum noscitur percurrere. Tunc sane probabitur quisque se scilicet ad ueritatis potius tramite peruenisse.«

8. Ex hac nota male Latina colligebat Rodriguezius, Codicem Cesaraugustanum era 781 exaratum fuisse: sed solum hinc constat, eum originem trahere ex alio ea era scripto. Id enim passim cernere licet in aliis Codicibus, in quibus librarii posteriorum temporum ad uerbum ea omnia exscribebant, que antiquiores alii primigeniis operibus inseruerant.

442 9. Non seiungendus ab hoc loco est codex  alius Escurialensis, in quo sunt Etymologie Hispano sermone, sed diuerso ordine atque in editis. Etymologie per capita, tractatus et libros diuiduntur, ac plura omittuntur, que in Editis, atque aliis Mss. exstant. Incipit: Capitulo primero de la disciplina, et de la arte. Caput ultimum est de historia. Tum fol. 60 incipit tractatus tertius, qui est de rhetorica. Sed non exprimitur quodnam sit initium tractatus secundi. Fol. 77. Libro tercero, e capitulo primero de la dialectica: ita alia capita. Fortasse cum antea dicitur tractatus tertius, mendum est pro tractatus secundus: uel hoc loco legendum est liber tertius: nam fol. 93 sequitur quinto capitulo primero de las quatro disciplinas, etc.

10. Post tria capita fol. 117: Capitulo primero de  les fasedores de las leyes. Fol. 131, rursus quinto capitulo primero de la palabra Cronica. Fol. 142. Capitulo primero de las lenguas de las gentes. Fol. 190. Aqui comienza el onseno libro, la nascencia de unos nombres, etc. Hic dicitur liber undecimus, qui in ceteris exemplaribus est decimus, scilicet de Nominibus per alphabetum. In hac uersione liber is desinit in uerbo seditiosus.

11. Illico addit Rodriguezius, caput 7 uite sancti Isidori esse de los libros, que dexò escritos, etc. Sed cum non premiserit, in hoc codice uitam S. Isidori per capita distinctam contineri, suspicor, hoc loco non leuem errorem typographicum irrepsisse, atque ea omnia, que Rodriguezius narrare pergit, esse intelligenda de alio Codice, quem pag. 320 describit.  Codex igitur, quo Etymologie Hispanice reddite representantur, solum primos Etymologiarum libros perturbato ordine, et nonnullis omissis, uidetur complecti. Quod autem Rodriguezius coniicit, has Etymologias desumptas ex primo exemplari, quod Isidorus ad Braulionem misit, quia diuise sunt, ut ait, non per libros, sed per tractatus, aut capita, ut ab Isidoro scriptas Braulio asserit, sustineri nequit: nam Braulio ait Isidorum opus non libris, sed titulis distinxisse: Etymologie autem Hispanice, quod Rodriguezius animaduertere debuit, et capitibus, et tractatibus, et libris distinguuntur, non titulis.

12. Addit Rodriguezius, in Etymologiis Hispanicis multa desiderari, que in Editis inueniuntur: quod exemplari ab Isidoro ad Braulionem misso congruere potest: siquidem Braulio tradit, Isidorum 443 Etymologias  non absoluisse. Sed ut alibi ostendi, Braulio nichil Etymologiis addidit, sed solum eas in libros diuisit. Interpres autem Hispanicus uel exemplar aliquod mutilum, ac perturbatum reperit, qualia multa passim reperiuntur, uel solum partes quasdam Etymologiarum in patrium sermonem conuertere uoluit, uel fortasse in separatas aliquas Etymologiarum partes, iam ab aliquo in libros diuisas incidit ex iis, quas Isidorus seorsum uulgauerat, antequam totum opus in unum corpus coactum ad Braulionem mitteret.

13. Pag. 320 describit Rodriguezius codicem Escurialensem III. b. I. papyraceum, in quo nonnulla sunt opera ex codice latino ueteri bibliothece  ecclesie Toletane in Hispanum idioma conuersa. Exaratus fuit anno 1444. Opera sunt uita S. Isidori, uita S. Ildefonsi, et huius opus de perpetua uirginitate S. Marie, Soliloquium S. Augustini. Omnia hispanice. Titulus uite S. Isidori ita habet: Comienza el prohemio de la uida de Sanct Isidoro, arzobispo de Seuilla, que como del se collige, es homelia escrita de algun sancto hombre de aquel mesmo tiempo. Constat 31 capitibus, et inseruntur nonnulle epistole sancti Isidori, et tractatus eiusdem de Oratione, siue Lamentum penitentie alphabeto editum.

14. Hic annectenda opinor, que Rodriguezius pag. 318, cum de Etymologiis Hispanicis sermonem habebat, narrabat, scilicet cap. 7 huius uite S. Isidori agi de libris ab ipso scriptis, ac precipue de  Etymologiis, quarum magnum fit elogium. Capite 20 est Lamentum penitentie; cap. 21, epistola S. Isidori ad Mausonam, al. Massonam. Sequitur epistola Isidori, qua Braulionem inuitat ut ad se ueniat. Tum epistola Braulionis, qua librum Etymologiarum petit. Responsio Isidori. Eiusdem ad Eugenium epistola. Alia ad Leofredum, siue Leudefredum.

15. Censet Rodriguezius hanc Isidori uitam diuersam esse ab ea que Luce Tudensi a plerisque ascribitur, in Actis Bollandianis edita. Et diuisio quidem capitum diuersa est; sed cum Bollandiani non omnia ediderint, que in Ms. ueteri Toletano, unde exemplar eius uite depromptum fuerat existebant, et aliunde obseruetur in uita a Bollandianis edita insertas etiam esse epistolas laudatas Isidori, suspicandi locus est, an reipsa uita Hispanica non  differat a Latina, que a canonico Legionensi, uel a Luca Tudensi scripta fuerat. Multa certe utrique uite sunt communia.

444 16. Exemplaria Toletana Burriel in suis litteris descripsit supra cap. 40. Fabricius in Bibliotheca medii eui testatur eximios Etymologiarum mss. Codices exstare Lugduni Batauorum inter libros, qui fuere Isaaci uossii. Longum foret eos omnes recensere Etymologiarum mss. Codices, qui in Bibliotheca bibliothecarum mss. Montfauconii, aliisque huiusce generis catalogis indicantur. In Diario Encyclopedico Gallice edito Ianuarii 1761, part. I, pag. 18 et 20, describitur Codex argenteus Ulfile, quo uersio Gothica Euangeliorum continetur, a Iunio inde typis edita. Additur anno circiter 1757 a Domino  Knitell in bibliotheca Wolfembutellii repertum codicem membranaceum Etymologiarum S. Isidori ex iis qui Rescripti nuncupantur, quia super ueterem aliquam scripturam deletam, sed ita aliquando, ut legi possit, noua alia addita est. In eo Codice textus superscriptus, ut uocant, est opus Etymologiarum; uetus plura uetera monumenta comprehendebat, et in his partem uersionis Gothice Epistole S. Pauli ad Romanos. Characteres Etymologiarum similes sunt iis quos Mabillonius pag. 351 de Re diplomatica representat: uersio Gothica iisdem litteris, quibus celeberrimus argenteus codex Ulfile, exarata erat.

17. Bandinius in Catal. Cod. Lat. bibl. Medic  Laurent. Florent. nonnullos Etymologiarum Codices distinctius exponit; scilicet tom. I, plut. 19, cod. 32 chart. in 4 min., qui nitidissimus est, et cum initialibus singulorum librorum anno depictis, constat foliis 318. Sunt Etymologie libris XXII preuia singulis libris capitum tabula, et sex epistole Isidori et Braulionis. Liber secundus, uti et tertius, in duos distribuuntur: hinc libri 22 sunt, de quo numero dixi cap. 48.

18. Ibidem tom. II, plut. 52, codex 21 membranaceus in 4 min. seculi XIII, in cuius summo tegumenti margine notatum est, Isidorus Etymologiarum, florenorum quinque, chartarum 87, signum N. Sunt libri uiginti duo, preuia singulis libris capitum tabula, et priori libro epistola Isidori, qui Iunior dicitur,  ad Braulionem, Tue sanctitatis. In fine, Expliciunt libri Etymologiarum Isidori. Deo gratias. Claudit Codicem tabula argumentorum, que in singulis uiginti librorum capitibus pertractantur.

19. Inter libros bibliothece Gaddiane tom. III, plut. 98, Codex membranaceus in fol. min. seculi XIII cum initialibus et titulis rubricatis, 445 et multis in margine uariis lectionibus satis bonis instructus. Antiquus possessor Franc. Maria Tartarinus de Mutina clericus. Titulus Isidori Iunioris Hispalensis ecclesie episcopi ad Braulionem episcopum Etymologicon libris uiginti. Precedit librorum et capitum tabula, et septem epistole, ut editione Matritensi part. II, p. 393. In duabus primis scribitur Braulioni archidiaconus Isidorus pro Braulioni archidiacono Isidorus. In aliis plerisque exemplaribus solum premitti  Etymologiis solent quinque epistole, preter eam que prefationis locum obtinet. In hoc exemplari et in nonnullis aliis adduntur due alie ad Braulionem, dum adhuc archidiaconus esset, scripte. Index Codici a recentiore manu uberrimus appositus est.

20. Aliud Etymologiarum exemplar in eodem Codice 17, n. 2, est inscriptum Isidori Hispaniensis episcopi Etymologiarum libri uiginti. Precedunt quinque solite epistole; finit, character autem Grece, Latine forma dicitur, ut prope finem editionis. Codex est membranaceus in fol. seculi XI, titulis rubricatis, preuio indice librorum et capitum a recentiore manu. Ex quibusdam insertis monumentis arguitur, olim ad Imolense aliquod monasterium pertinuisse.

 21. Tertium Etymologiarum exemplar in eodem Cod. 17, n. 3, Isidori Hispalensis Etymologicon libri uiginti. Codex membranaceus in 4o maiori sine epistolis seculi XIII, cum rudi auctoris pictura initio preter alias tres. De hac consuetudine appingendi initio operum imagines auctorum plura afferam cap. 105. Nomen antiqui possessoris Ioannes Gaddi.

22. In bibliotheca olim S. Crucis tom. Iu, plut. 27, Codex 7 Isidori Etymologie prima pars, preuiis epistolis. Desinit in fine libri undecimi  alatores, pressores. Codex 8 Etymologiarum secunda pars a libro XII , ad finem libri XXII . Codices membranacei initio seculi XIII, eadem manu exarati titulus rubricatis,  et aliquot summariis in margine. Subditur Excerptum de lapidibus pretiosis, et anonymi tractatus astronomicus, qui incipit, Celum circulis quinque distinguitur: desinit: fruamur uno, et permaneamus in unum. Amen.

23. Ex eadem bibliotheca S. Crucis plut. 27, Codex 9, in fol. seculi XI, uere insignis cum summariis in margine, et initialibus coloratis, suppletis quatuor prioribus Etymologiarum paginis manu seculi XIII, omissis epistolis. Precedit alphabetica tabula rerum, 446 et uerborum, in cuius fine: Explicit tabula super Isidorum Etymologiarum scripta per fratrem Thedaldum de Mucello Florentie MCCCLXXXIu, XX Octobris. Hanc recentiorem tabulam, que priora octo Codicis folia complectitur, alia  uetustior consequitur, argumenta singulorum librorum representans, subiecto hoc monito: »Post hos Etymologiarum libros est in hoc uolumine liber S. Isidori ad Sisebutum de Astronomia, de diebus et noctibus, de solstitio, de mundo et eius partibus, de celo et partibus eius, ac omni ornatu eius, de sole, et luna, et stellis, de tonitru, de fulminibus, de arcu, de nubibus, et pluuiis, de niue et grandine, de uentis et nominibus eorum, de tempestate et serenitate, de pestilentia, de oceano, et amaritudine aque maris, de Nilo flumine, de terre motu, de monte Aetna. Item quidam tractatus de Natura auium.«

24. Alia inscriptio pag. 10 occurrit: Iste liber Etymologiarum Isidori ANTIQUI, in quo est Isidorus  IUNIOR de computo, et mundo, et catalogus summorum pontificum usque ad tempora Hermetis, et catalogus generalium , in librum uite Sanctorum, in Cassianum, in Eusebium, in Orosium, etc. Liber Rotar, qui indicatur, est liber Isidori de Natura rerum, dictus in membranis liber rotarum ob  circulos, siue rotas, que ad rerum explicationem depicte sunt. Eiusdem quoque Isidori librum de Ortu et Obitu Patrum puto significari per librum uite sanctorum; cuius etiam fortasse sunt liber Officiorum, et glosse in uetus ac Nouum Testamentum. uirgilii presbyteri Hispani nomen, cuius Etymologie laudantur, ignotum adhuc est in bibliotheca Hispana. Muratorius tom. II Anecdotor. Latin. in disquisitione post Expositionem symboli Quicunque, aduertit hunc Codicem ante mille et plures annos fuisse exaratum: in eo preterea esse anonymum librum Dogmatis fidei , et alium, qui inscribitur Fides Bachiarii, scilicet Apologia.

32. Quibus mss. Exemplaribus Etymologiarum Zaccaria  ad suas uarias lectiones usus fuerit, exposui cap. 45, uti etiam cap. 46 alia ex ueteribus catalogis indicata sunt. In Codicibus uaticanis aliisque Romanis, quos ego consului, et postmodum singillatim recensebo, sepe Etymologiarum opus recurrit, ut in Codice uaticano 623, de quo cap. 93, Cod. uatic. 624, de quo cap. 94, Cod. uatic. 625, ibid., uat. 5763 et 5764, olim monasterii Bobiensis cap. 98. In uatic. 5873 sunt Etymologie interpolate, et diuerso ordine atque in Editis: sed uersus finem imperfecte. uide cap. 98. In Codice Regio uaticano 61, de quo cap. 99, sunt plures libri Etymologiarum hinc inde excerpti. In Regio uaticano 84, ibid., alia Excerpta ex Etymologiis. In Regio uat. 112, ibid., pulchrum exemplar Etymologiarum seculo undecimo ineunte  exaratum. Aliud in Regio uat. 137, ibid., Isidorus initio dicitur Hispaniensis. Aliud in Regio uaticano 205, ibid., et in 239, ibid. 449 Decem libri postremi in Regio uatic. 287, cap. 100. Etymologie cum epistolis preuiis, mutile in fine, in Regio uaticano 294, cap. eod. 109. Liber decimus Etymologiarum in Regio uatic. 310, ibid. Liber quintus Etymologiarum Isidori Iunioris in Regio uaticano 846, ibid., in quo quedam alia sunt fragmenta Etymologiarum antiquis Tironis notis exarata. Alia fragmenta Etymologiarum in Regio uatic. 1048, cap. 101. Alia in Regio-uaticano 1315, ibid., et 1573, ibid. In Regio uaticano 1824, eod. cap. 101, sunt uiginti libri Etymologiarum, sed ordine diuerso ab Editis, et multis in compendium redactis. Ibid. in Regio uatic. 1850,  opus Etymologiarum diuerso ordine ab impressis et imperfectum. Ibid. in Regio uatic. 1953, uetus et pulchrum exemplar uiginti librorum Etymologiarum cum sex notis epistolis Isidori et Braulionis. In Cod. Palat. 281, cap. 102 libri uiginti Etymologiarum seculo uIII aut IX scripti, fere ut editi. Ibid. in Cod. Palat. 281, seculi XIu circiter: Incipiunt capitula in libro Ethymologiarum Ysidori Iunioris Hispalensis episcopi. Sunt libri uiginti ab impressis parum diuersi. Ibid. in Cod. Palat. 283, seculi XIu circiter: Rubrice libri primi Ysidori Ethimologiarum, etc., cum epistolis Isidori et Braulionis, qui interdum sola littera B indicatur. Diuiditur opus in uiginti duos libros, et nuncupatur cum Braulioni, tum Sisebuto. In Cod.  Palat. 1050, cap. 103, fragmentum ex libro u Etymologiarum de Legibus diuinis et humanis. Ibid., alia fragmenta Etymologiarum Cod. Palat. 1357. Ibid., alia in Palat. 1448. In Codice Urbinate 100, cap. 104, Etymologie in uiginti duos libros diuise, addito libro XXIII, qui est de Natura rerum. In Urbinate 479, ibid., Isidorus Etymologiarum. Sunt uiginti libri. In fine: Ysidori Iunioris Spalensis episcopi. In Ottoboniano 336, cap. 105, libri Ysidori Iunioris Spalensis episcopi ad Braulionem . . . uel ad Sisebutum. In Ottobon. 343, ibid., Etymologie Sisebuto, non Braulioni, nuncupate. In Ottobon. 345, ibid., Etymologie. Sunt uiginti libri, sed diuersi in titulos: quedam etiam uarie lectiones ueteres. In Ottoboniano 352, libri uiginti Etymologiarum ad Sisebutum, non ad Braulionem  ibid. In Ottob. 1100, Etymologie in uiginti duos libros distincte, ibid. In Ottobon. 427, ibid., uiginti libri Etymologiarum ad Sisebutum. In Ottob. 477, ibid., uiginti libri Etymologiarum. In Codice 1 Archiuii uat., de quo cap. 107, Etymologie in uiginti quinque libros diuise. 450 In Codice 2 eiusdem Archiuii ibidem Etymologie ad Braulionem uel ad Sisebutum. Eodem cap. 107 agam de Codice Etymologiarum Albanio, in quo multa extranea admista sunt, et de Codicibus bibliothece Angelice et Collegii Romani.

33. Excerpta Etymologiarum quedam, ut aduertit Nic. Antonius, conseruat Codex bibliothece Cesaree, uti apud librum II Petri Lambecii commentariorum de ea cap. 8, pag. 934, legitur. Quo in genere innumera alia nos addere possemus. Bandinius tom.  Iu Cod. Latin. bibl. Med. Laur. ex libris olim S. Crucis, plut. 17, cod. 10, seculi XI, indicat elogium S. Augustini ex lib. X cap. 6, al. lib. uII cap. 6 Etymologiarum. Isidorus de Arte rhetorica exstat in antiquis rhetoribus Francisci Pithei, ex libro II Etymologiarum. Catalogus heresum ex lib. uIII Etymologiarum repetitur a Gratiano part. II Decreti, causa 24, quest. 3. Editus etiam fuit ab Hieronymo Gebuwler Argentorati 1523, in 4, cum S. Augustino de Fide atque Operibus, et S. Hieronymo contra Heluidium et uigilantium, et separatim a Ioan. Quintino I. C. Parisiis 1560, ut obseruat Fabricius in Bibliotheca medii eui. In ueteri Codice Lucensi, quem ex Mansio cap. 44 recensui, sunt excerpta de heresi et schismate, et alia ex lib. uII cap. 1, 2 et 3, ex lib.  uIII cap. 1 et 2 de Ecclesia et Synagoga, etc., que duo capita coniunguntur cum extremo libri uII capite, perinde quasi unius eiusdem libri tria capita essent. Catalogus hereticorum exstat in Codice uaticano 511, de quo uide cap. 93. Fragmenta de ponderibus et mensuris in Urbinate 307, cap. 94. Alia num. preced. indicata sunt. Edita quoque sunt fragmenta de Arte rhetorica et grammatica ex libris Etymologiarum. De uitiis orationis fugiendis, et de tropis, et schematibus in collectione Italica: Autori de ben parlare part. II, a pag. 237, uenetiis 1643. De Rhetorica liber in appendice, Autori della Retorica, tom. II, post pag. 30. Pars prior eiusdem libri exstat inter Antiquos Rhetores Latinos Claudii Capperonnesii,  Argentorati 1757, a pag. 387. Hec est ars rhetorica que, ut dixi, inuenitur inter Rhetores Antiquos Francisci Pithei, ex libro II Etymologiarum.

34. Plura preterea de excerptis ex libris Isidorianis cap. 33 retulimus. In Codice uaticano 3906, et in alio uaticano 4877, de quo cap. 97, excerptum est ex lib. XuI Etymol. ponderum ac mensurarum, etc. 451 Idem in Codice uaticano Palatino 1719 sine auctoris nomine, ubi subiungitur caput de modo conficiendi epistolam formatam, ut apud Sirmondum in fine tom. II Concil. Gall. In Ottoboniano uaticano 56, membr. in 4o, exstat Probe cento, cui premittuntur uerba Isidori ex Etymologiis de Natura centonum lib. I, cap. 39.

35. Inter scriptores ecclesiasticos de Musica sacra  a Martino Gerberto typis San Blasianis anno 1784 editos, tom. I, pag. 19, inseruntur S. Isidori Hispalensis Sententie de Musica. Quidnam sint he sententie, docet Gerbertus hoc monito, quod premittit: In Mss. bibliothece Cesaree uindobonensis seculi XIII, que sequuntur ex S. Isidori Hispalensis episcopi Etymologiarum libro tertio excerpta, seorsim reperi hoc titulo: Incipiunt Sententie Isidori episcopi ad Braulionem episcopum de Musica. Quam epigraphen seruandam duximus, dum excerpta hec cum editis collata edenda existimauimus cum Cassiodoro, quorum quippe auctoritate ceteri deinceps scriptores de Musica medii eui frequenter sunt usi. Nec seiungere uoluimus, quod in laudato Codice uindobonensi e uestigio additur, excerptum de Rhythmimachia, ad idem nempe  argumentum, calculationem numerorum musicorum spectans. Aduerterat Gerbertus in prefatione ad tom. I temporibus Isidori, ineunte seculo uII, musicam theoreticam cum practica magis magisque effloruisse, in Galliis presertim. Excerptum constat ex capitibus nouem Isidori de Musica a cap. 15 seqq. libri III Etymologiarum. Gerbertus quasdam uarias lectiones obseruat: caput quod addit, siue Excerptum de Rhythmimachia inter Isidori dubia opera, aut fragmenta append. 5 ad Etym. non immerito collocabitur. Fabricius in biblioth. med. uerbo Berno Elenchum intexuit scriptorum Latinorum medii eui, qui de musica cantuque ecclesiastico egerunt, in quibus recenset Isidorum lib. III, Etymolog., cap. 14, etc.

 36. Commentarium quemdam incerti auctoris secundum alphabeti litteras in totum Etymologiarum opus refert Nic. Antonius ex uariis annotationibus mss. Alfonsi Ciaconii, que ad S. Isidorum Hibernorum ordinis Minorum asseruantur. Exstat hic Codex in bibliotheca uaticana, quod Nic. Antonius suspicabatur, num. 625, quem cap. 94 suis coloribus depingam. Nunc satis sit animaduertere, esse quoddam uetus glossarium non solum ex Etymologiis, 452 sed ex aliis operibus plena manu collectum. Rodriguezius, tom. II Bibl. Hisp., pag. 336 seq., Nic. Antonii mentem non assecutus, asseruit Codicem ipsum alphabeticum Etymologiarum manu Alfonsi Ciaconii descriptum in bibliotheca uaticana exstare. Huius,  uel consimilis Alphabeti auctor est Iacobus Cina de sancto Andrea ord. Predic., qui decessit anno 1380: nam preter alia eius scripta, de quibus Quetif tom. I, pag. 681, et Fabricius in Bibl. med., Alphabetum Etymologiarum ex Isidoro Hispalensi ad Gregorium XI asseruatur in bibliotheca Bodleiana. Peculiarem alium commentarium, siue obseruationes in librum Iu Etymologiarum, qui de re medica agit, edidisse Symphorianum Camperium, idem Nic. Antonius alicubi legerat.

37. De notis Bonauenture uulcanii, Bignei, Breuti, atque omnium accuratissimis Grialii, aliisque inchoatis Semleri uerba iterum facere nichil iuuerit. Ex epistola doctissimi uiri Andree Gallandii ad Zaccariam, die 23 Septembris 1758 data, colligo in  bibliotheca ueneta Patrum Oratorii S. Philippi Nerii exstare editionem S. Isidori Breulianam, quibusdam notis mss. et uariis lectionibus, partim etiam coniecturis ornatam: in cuius initio scriptum est eodem, ut uidetur, charactere ac note: Petri Thome, Ioannis F., Simonis N., Ioannis P., ex bibliotheca. Earum notationum nonnullas in pretio habendas Gallandius censebat, alias non item, quippe que in locis auctorum ab Isidoro allegatis indicandis uersentur.

38. In Bigneana Isidori editione, que in bibliotheca uaticana custoditur, sunt quedam note et uarie lectiones in libros Etymologiarum, que mihi nonnulli usui sunt future. Cetera Isidori opera eiusmodi obseruationibus carent. Aliquando note apponitur  P., aliquando P. A, aliquando P. R. Dubito an indicetur Codex basilice S. Petri duplex, Antiquus, et Recentior: an auctoris alicuius nomen.

39. Non indignum obseruatione ait esse Nic. Antonius, in catalogo quodam Grecorum librorum apud Antonium uerderium in Supplemento Gesneriane bibliothece Isidori Hispani de theologia Etymologicum comprehensum conspici: quod de ea parte ubi theologice tractantur origines intelligendum existimat. Sed cuiusnam frugis, inquit, Grecos docere Latina etyma? Sed oblitusne est sui ipsius Nic. Antonius, qui paulo ante nobis Isidorum representauit 453 sub modesto illo Etymologiarum titulo, non utique nudas uocum deriuationes consectantem, sed et rerum ipsarum origines demonstrantem, artiumque  omnium fundamenta iacientem? Ac reuera in libris uII et uIII, in quibus Isidorus de theologicis rebus agit, uix quidquam de uocum Latinarum originibus disputat. Quid, quod Greco linguam Latinam scire cupienti non inutile fuerit uerborum etyma inuestigare, ut Latini Grece scientes Grecarum uocum originationes addiscunt?

40. Ex Bayerio indicaui, cap. 48, uersionem Hispanam Etymologiarum seculi XIu, de qua alio in loco, mihi ignoto, se agere Bayerius profitetur. Eamdem esse opinor atque eam quam ex Rodriguezio hoc cap. 55 descripsi.



CAPUT LuI. De Libris Differentiarum uerborum et rerum. Agretius an aliquis exstiterit auctor Synonymorum, siue de distantia uerborum. Errores in librorum titulos quibus ex causis olim irrepserint.


1. Hoc Isidori opus Ildefonsus librum Differentiarum appellauit, Braulio distinctius libros Differentiarum duos, in quibus subtili discretione ea que confuse usu proferuntur, sensu discreuit. Male alios tres libros numerare, Nic. Antonius obseruat, in quibus esse Grialium addit Bayerius: qui etiam putat, e simplici priore libro pro rerum diuersitate, de quarum differentiis Isidorus agit, geminum a Braulione factum: siquidem Cellierius tom. XuII, n. 7, in Isidoro binos priores libros indiscretos primitus fuisse iam coniecerat.

2. Sed cum in his libris describendis ordo editionum uariet, statuendum est primo loco, quem locum  in unaquaque editione hi tres libri teneant. Bigneus duos solum edidit, primum librum inscripsit Differentiarum, qui est de differentiis rerum, Inter Deum et Dominum, etc., alterum Differentiarum, siue de proprietate sermonum librum II, non seruato alphabetico ordine: Inter polliceri et promittere, etc. Omisit etiam prologum: Plerique ueterum. Ioan. Grialius cum hoc prologo primum librum posuit Differentiarum, siue de proprietate sermonum, Inter aptum et utile, etc., seruato 454 scilicet alphabeti ordine: quo primo libro absoluto, inscriptionem hanc adiecit: Idem Differentiarum, siue de proprietate sermonum liber ex Parisiensi editione, nimirum Bigneana: Inter polliceri et promittere, etc. Non ergo Grialius duos ueluti diuersos libros distinxit, quod ait Bayerius,  sed eumdem librum diuerso modo, ut a se et a Bigneo editum, representauit. Itaque libro sequenti titulum fecit: Differentiarum liber secundus. Inter Deum et Dominum, etc., que sunt differentie rerum.

2. Breulius duos libros editionis Bigneane protulit, sed diuerso ordine, primum de differentiis, siue proprietate sermonum; Inter polliceri et promittere, etc., secundum de differentiis spiritualibus; ita uocat cum nonnullis mss. differentias rerum; Inter Deum et Dominum, etc. Cum autem in editionem Matritensem postea incidisset, uersus finem pag. 741, addidit librum Differentiarum, siue de proprietate sermonum, a Grialio ordine alphabetico editum. Hinc est, quod Fabricius in Bibl. med.  Isidori Opera ex editione Breuliana recensens, hunc uocat librum tertium, qui, inquit, primo longe plenior, digestus ordine litterarum, atque notis eruditis illustratus ex editione Matritensi 1599. Id perinde est, ac librum Differentiarum sermonum alphabeticum a Grialio editum pleniorem esse libro earumdem Differentiarum uerborum, quem sine litterarum ordine Bigneus secundum, Breulius primum Differentiarum librum inscripsit.

4. Non ergo Grialio imputandum, quod tres Differentiarum libros numerauerit: neque probanda Bayerii opinio, cui e simplici priori libro geminus a Braulione uidetur factus. Etsi enim Ildefonsus librum Differentiarum nominat, tamen librum accipit pro Codice, uolumine, opere. Omnino uero distinctio  ab auctore ipso inter duos libros apponi debuit, quorum unus alphabeticus est, et solum discrimen significationum uocum explicat, alter potissimum in explicatione rerum uersatur, nullo seruato alphabeti ordine, ut definitiones intelligantur Dei et Domini, Trinitatis et unitatis, etc. Haud equidem negauerim, Braulionis uerba potius ad librum Differentiarum sermonum quam ad alterum rerum esse referenda: In quibus, ait, subtili discretione ea que confuse usu proferuntur sensu discreuit. uerum Braulio ex prologo primi libri id sumpsit quod aliqua ex parte libro etiam alteri congruit, 455 ut cum exponit Isidorus quid intersit inter uirum et hominem, inter puerum et infantem, inter mentem et rationem, etc. Dupinius tom. u Bibl. Eccl. tradidit, tractatum de Proprietate  uerborum Matriti anno 1529 seorsum prodiisse: sed, nisi fallor ipse, deceptus fuit ex libro de Proprietate sermonum, quem ex Editione Matritensi omnium Isidori Operum, anno 1599 peracta, Breulius desumpsit. uidi equidem Editionem quamdam initio mutilam Etymologiarum, et Differentiarum rerum et sermonum, ut dixi cap. 54, sed hec Editio siue Matriti, siue alibi peracta ad editionem Bigneanam tota conformata est, desumptis etiam inde notis marginalibus.

5. Librum de Differentiis sermonum, siue alphabeticum pleniorem, siue breuiorem confusum, magna ex parte ex Agretio sumptum, multi notarunt, ac nominatim Goldastus ad ualerianum de Bono discipline pag. 54, ubi corrigit differentiam, Inter herbosum  et herbidum, etc. Plurima similia opuscula de differentiis et proprietate Latini sermonis a uulcanio post Isidori Etymologias edita fuisse, obseruaui cap. 50, que etiam repetita fuerunt in editione Auctorum Latinorum Gothofredi. Fabricius in Bibl. Lat. uet. lib. Iu, cap. 6, preter antiquiores alias scriptorum de differentiis sermonis Latini recenset Ausonii Popme libros quatuor de Differentiis Latinorum uerborum, et libros duos de Usu antique locutionis cum Ioan. Friderici Heckelii additamentis recusos Lipsie 1694, in-8, et Differentias Latini sermonis collectas et editas a Daniele Achrelio Abe 1692, in 8. In Codice 624, quem cap. 94 describam, post Etymologias est liber Differentiarum uerborum, quin clare Isidoro ascribatur neque  seruato ordine alphabetico, neque initio sumpto, inter polliceri, etc., sed inter metum, etc., fere ut opusculum iam editum, de quo infra recurret sermo, De Differentiis Ciceronis in rebus dubiis.

6. Quisnam autem liber de Differentiis uerborum Isidori censendus sit, breuiorne an alphabeticus plenior, ex uetustis membranis questio resoluenda est. Liber breuior, qui incipit, inter polliceri et promittere, etc., editus est post auctores Latinos Gothofredi hoc titulo: Excerpta Differentiarum a Iacobo Bongarsio legato regio communicata, de Proprietate sermonum uel rerum. Hec tituli pars de Proprietate rerum non satis libro congruit 456 que potius libro II de differentiis rerum accommodanda est. Fabricius  in Bibl. med. in Sigeberto cap. 55 notat quod perperam librum Isidori de differentiis uerborum dixerit de proprietate rerum. At Sigebertus non primum Isidori librum, sed secundum ita appellauit ait enim: Scripsit librum de Differentiis uerborum, librum de Proprietate rerum. Ita editum est in Biblioth. eccles. Fabricii eiusdem. Alii referunt: Scripsit et libros duos de Differentiis uerborum, siue de proprietate rerum, ubi siue accipi potest pro et, ut idem sit sensus, et diuersus significetur liber de differentiis uerborum a libro de proprietate rerum. In quodam tamen Codice, de quo num. 8, idem liber dicitur de proprietate sermonum, uel rerum.

7. Ex duobus autem libris de Proprietate sermonis Isidoro tributis antiquior fortasse uideri poterit is  qui breuior est atque ordinem alphabeticum non seruat. Similius enim uero est, aliquem tumultuarias differentias uocum in ordinem alphabeti digessisse atque amplificasse, quam ex libro pleniori bene digesto quedam sine ullo ordine excerpsisse. Itaque si liber recte ordinatus Isidori esse dicatur, alterum perturbatum et confusum uetustiorem licere oportebit. Cur autem idem Isidorus non potuerit primum differentias uocum sine certa methodo uulgare, tum easdem per alphabeti litteras disponere et augere? Mihi ex Isidori aliorumque ueterum consuetudine probabilis opinio est, quedam eorum opera modo contractiora, modo auctiora prodiisse, nonnunquam quibusdam commutatis. Collatis uero inter se his duobus commentariis, duos potius diuersos auctores  colligo: nam e 253 differentiis que sunt in breuiori, multe desunt in uberiori, alioquin non contemnende ab eo qui opus augere uoluisset. Itaque nec definiri potest quisnam horum librorum tempore alterum precesserit.

8. Commentarius breuis, Inter polliceri et promittere, inter alia Isidori opera exstat in Codice Regio uatic. 310, seculi X circiter, post librum X Etymologiarum, et librum Differentiarum spiritualium, siue rerum; titulus est, Incipit de proprietate sermonum, uel rerum; Inter polliceri, etc. Postea, Incipiunt Differentie spirituales Isidori. Et in fine: Expliciunt Differentie spiritualium, siue carnalium Isidori: ubi uterque liber Isidoro ascribitur. In Codice Ottob. 1261, de quo cap. 106, titulus similis operis est, Marci  457 Tullii Ciceronis  dictionum Differentiis liber incipit: Inter polliceri, etc. Desinit: Inter uesper et uespera, etc. Liber Isidorianus alio modo desinit. De aliis similibus Mss. confer num. 10 et 19.

9. Ampliorem alterum librum alphabeticum Inter aptum et utile, etc., Isidoro adiudicat Codex uaticanus antiquissimus 3321, describendus cap. 97, ubi Isidori Iunioris dicitur.

10. Quidam sunt Codices, in quibus sine auctoris nomine Isidoriana, aut similia opera de differentiis uerborum, aut proprietate sermonis occurrunt, ut uaticanus 1471, de quo cap. 96 uatic. 1558, ibid., uatic. 5120, de quo cap. 97, ubi est prologus Isidori, Plerique, et differentie diuerso ordine ab Editis,  neque per alphabetum. uatic. 5134, ibid., ubi duo sunt anonyma Differentiarum exempla, aliud per ordinem litterarum, aliud sine eo. Ita etiam in uat. 5203, ibid.

11. De Codice Malatestio Differentiarum sermonum dixi cap. 45. Bayerius testatur, plurimos exstare in bibliotheca regia Escurialensi Differentiarum Isidori, siue de Proprietate sermonum Codices: sed quales sint non exponit. Barthius Aduers. l. XXXIX, cap. 6, hec habet: »Isidori Differentiarum manuscriptum Codicem olim redemi, et iam nonnichil ex illo propositum memini, cuius hec est prefatio: Plerique ueterum, etc. Hec est prefatio, que cum Latina atque elegans sit, in libello uero ipso plurima inepta, huic quod plerisque huius census, contigisse arbitror, ut  somniis exscribentium monachorum sit distentissimus. Notabimus nos pauca selecta.« Idem Barthius lib. XXXIX, cap. 14, membranam antiquissimam uocat, exemplar suum Isidori de Proprietate sermonis. Obseruat, non pauca in hoc commentario esse que uel de Catone, ut prefatio docet, uel de aliis maiorum gentium scriptoribus ducta sunt, et uel eo nomine blattarum imperio eximenda. Cogitauerat autem Barthius totum hunc librum edere et illustrare, ut exponit lib. XXXII, cap. 1: »Manuscriptum commentarium Isidori publicare aliquando et emaculare uolo, qui DIFFERENTIARUM in membranis inscribitur; si qui forte inde utilitatis, aut uoluptatis quid capere possint, ut iis opera nostra prosimus.« Caput ita concludit: »Hec ego digna notatione hic proponere uolui, plurimis  ineptioribus omissis. Commentarius etenim ipse non est exiguus, ut in tales intruserunt pro lubitu librarii fere que uoluerunt.«

458. 12. Barthius tamen, reponit Nic. Antonius, si editionem Matritensem uidisset, pleraque aut omnia que in isto eius Codice uitiosa mancaue reperta sanare aut supplere intendit, sana et integra reperire potuit. Tanti plerumque constat in male note libris ingenium exercere, aut potius defatigare uelle. Et Barthio quidem hac in parte ignoscendum, qui multa huiusmodi in illa sua Aduersaria, antequam Isidori Opera Matriti edita fuissent, aut ad ipsum peruenire potuissent, coniecerat. uideas etiam nostro seculo quosdam, qui Matritensis ueteris Editionis ignari, aut immemores, nonnulla Isidori loca; in aliis editionibus  corrupta, labore improbo et maximo conatu sanare student, ac uix tandem actum agunt.

13. Quoniam uero quidam libri de Proprietate sermonis, de Distantia uerborum, synonymorum, siue alio titulo circumferuntur, partim Ciceroni uicturio ascripti, partim Agretio, sed qui alicubi etiam Isidori esse dicuntur: hec quoque controuersia a nobis pertractanda est. uidi librum hoc titulo: »Synonyma Ciceronis uicturii rhetoris disertissimi cum Stephani Flisci Synonymis, eiusdemque Ciceronis uicturii, itemque Bartholomei Fatii Differentiis. Opuscula aurea, nunc recens recognita, castigata, aucta, etc. uenetiis apud Dominicum Nicolinum 1564, in 8.« Prologus: »Cicero uicturius lectori salutem: Collegi ea  uerba, que pluribus modis dicerentur, etc. Igitur per alphabetum initium capiamus. Abditum, opertum, obscurum, obumbratum, etc.« Finit: »uidetur, apparet, lucet, exstat.« Sequitur, de Differentiis Ciceronis in rebus dubiis: Inter metum, timorem, et pauorem interest, quod metus futura prospicit, timor subita mentis consternatio, pauor animi metus est.« Paulo post: »Pollicemur ultro, promittimus rogati.« Desinit: »Nefarius intelligitur a preteritis, nefandus, qui in opere fuit principium.«

14. Opusculum Fatii incipit, Inter ignauum et pigrum, Synonyma Flisci per classes, Prudentia, etc. Fliscus anno 1456. uenetiis scribebat Eodem seculo inter Hispanos Alfonsus Palentinus tres Synonymorum libros, a Nic. Antonio relatos, composuit. Raymundus  Diosdado in suo egregio opere de prima typographie Hispanie etate, pag. 34, recensuit Opus Synonymorum Domini Alfonsi Palentini historiographi impressum Hispali per Meinardum Ungut Alamanum, et Ladislaum Polonum socios anno Incarnationis Domini 1491, die 459 uero 24 mensis Nouembris. Idem pag. 87, post Maittairium et Nic. Antonium descripsit Differentias uocum excerptas ex Laurentio ualla, Nonio, Marcello et Seruio, excerptore Antonio Nebrissensi. Synonyma et differentie uicturii prodierant cum Fatii opusculo uenetiis 1507, et sine eo 1552. Indicari uideo in Casanatensi bibliotheca: uetruuius Cicero: Synonyma cum Differentiis in rebus dubiis, Mediolani 1508, in 4. Fabricius lib. I cap 8 Bibl. uet. Lat., num. 8, refert Synonyma Ciceronis uicturii  edita uenetiis 1587 in 8, 1515 in 4, eadem sub Ciceronis nomine primum excusa Patauii 1482 in 4, per Mattheum Cerdonis, deinde sine loci notatione 1483, in 4, sub titulo, De proprietatibus terminorum. Ad manus habebat editionem Augustanam anni 1488, cum inscriptione: Ciceronis de Proprietatibus terminorum: incipit: Inter polliceri et promittere hoc interest, quod promittimus rogati, pollicemur ultro: quod initium est libri Isidoriani de Proprietate sermonis a Bigneo et ab aliis editi.

15. Aliam editionem uiderat Fabricius Parisiis apud Ascensium sine anni nota, premissa epistola: Cicero Lucio uenturio salutem: Collegi ea que plurimis modis synonyma dicerentur, etc. Initium operis in hac editione tacet, et solum obseruat, librum hunc  de Synonymis esse, Erasmo iudice, tumultuariam non adeo multarum uocum collectionem, ab aliquo Ciceronis studioso utcunque factam ex eius scriptis.

16. In Codice uaticano 2930, de quo cap. 96, inter Mss. exstat editio uetus Synonymorum Ciceronis cum prologo ad ueturium, Collegi, etc. Abditum, opertum, etc. Desinit: uela tetendit, moratur, opperitur, cunctatur, prestolatur, exspectat. Sequitur De Differentiis Ciceronis in rebus dubiis: Inter metum, timorem, et pauorem, etc. Desinit, Nefarius intelligitur a preteritis; nefandus, qui in opere fuit initium. Finis. Sequuntur Differentie Bartholomei Fatii cum epistola huius ad Ioannem Iacobum, in qua ait, se Synonyma quoque conscripsisse, sed in Differentiis  agnoscendis maiorem utilitatem et fructum inesse asserit. Epistola incipit: Memini, Ioannes Iacobe, etc. Differentie, Inter ignauum et pigrum. Ultima differentia: Inter latria et dulia. Latria est celebratio, uel ueneratio, que debetur sanctis, et angelis, et diuinis cultibus. Dulia est cultio que soli Deo debetur. Fallitur: nam 460 contrario modo se res habet. Latria est cultus qui Deo exhibetur ob increatam et infinitam eius excellentiam: dulia est cultus sanctis prestitus ob excellentiam supernaturalem creatam.

17. Sequuntur Synonyma, scilicet eiusdem Fatii, ut ex epistola Differentiis premissa colligitur. Incipiunt: Abesse, distare, remotum esse. Finis: uidetur, apparet, elucet, exstat. Impressum Rome per honorabilem uirum Magistrum Eucarium Silber, alias  Franck Anno Domini M. CCCC. LXXXX. Tertio Nonas Octobris. Additur monitum, quod hoc loco subnectendum censui.

18. »Paulus Alexius Sulpitianus lectori S. Habes iam, puer, duos tibi utilissimos de uerborum Copia et Elegantia libros, in quibus si quid tui recto preceptoris iudicio est improbandum, canina littera annota: si quid deprauatum, emenda: si quid addendum uidebitur, signa in margine, ita ut nec Ciceronis, nec Fatii id esse appareat. Nunquid uero hec que circumferuntur Synonyma sint a Cicerone collecta, etsi certe iudicare non possumus, tamen uetustorum inscriptio Codicum, et Ciceronis adolescentia, in qua et rhetoricos non uirili etate dignos edidit, magno sunt argumento, ut aut eius, aut alicuius ex Ciceronibus  esse inficiari non audeam. uale.« Hec editio exquisitam doctissimi P. Audiffredi in recensendis Romanis seculi Xu editionibus diligentiam effugit.

19. In Codice Regio-uaticano 215, seculo IX exarato, ita pag. 52 opus inscribitur: Synonyma Ciceronis. ueturio suo Cicero salutem. Collegi ea, que plurimis modis dicerentur, cum pluribus significationibus conueniant, per alphabetum initium capiens. Abditum, opertum, absconsum, etc. Desinit uitare, declinare, cauere, subterfugere. Similis est Codex uaticanus 6265, de quo cap. 98. Diuerso modo desinit Codex Ottob. 604, de quo cap. 106, in quo sunt Synonyma Marci Tullii Ciceronis. Cicero Lucio uecturio, etc. Diuersus ab hoc etiam est finis in Ottob. 2992, eod. cap. 106. De Ottobon. 1261 uide supra  num. 8. Pezius in prefat. Anecd. tom. I, num. 65, commemorat Codicem membranaceum in fol., minimum octingentorum annorum, inscriptum, Ciceronis liber Synonymorum: incipit: ueturio suo Cicero salutem. Collegi ea. Ambrosius Camaldulensis in suis epistolis apud Martenium in Thesaur. anecd. tom. II, col. 447, de quodam Lucio ita refert: Opusculum quoddam, Ciceronis titulo insigne, transcripsit ac detulit secum; quod meo quidem iudicio illius 461 non est. Habet synonyma primum, tum de uerborum differentiis. Constat igitur opuscula, que in multis Editionibus uicturio, aut Ciceroni uicturio, uel ueturio tribuuntur, in antiquissimis membranis nomine Ciceronis ad ueturium reperiri: quod confirmare potest  scripturam multorum Codicum in prefatione Soliloquiorum, siue Synonymorum Isidori: uenit nuper ad manus meas quedam schedula Ciceronis, quam synonyma dicunt, ubi alii omittunt Ciceronis.

20. Diuersum tamen ab Editis est opus in Codice uaticano 6018, seculi X circiter inscriptum. Distantia uerborum, Synonyma Ciceronis. Incipit: Tenebo, possidebo, obtinebo, etc. Desinit: persecutor, emissarius, predo; quod non sine aliqua coniiciendi ratione Isidori esse suspicari possumus. Exstat enim post opus, in eodem Codice inscriptum, Glossemata sancti Isidori episcopi de Distantia uerborum, et ante Chronicon Isidorianum. Inscriptio autem Glossemata de distantia uerborum non solum comprehendere uidetur opusculum proxime subiectum; quod est  index alphabeticus orthographie quarumdam uocum cum capite 21 libri Etymologiarum, sed etiam hoc aliud illico subiunctum: Incipit Distantia uerborum; Synonyma Ciceronis. Quibus uerbis indicari uidetur, non Ciceronem esse eorum Synonymorum collectorem, sed uerba illa synonyma e Ciceronis operibus esse desumpta.

21. Sed aliam hinc questionem ingredimur. Post inscriptionem, quam dixi, in Codice uaticano 6018, Glossemata sancti Isidori episcopi de Distantia uerborum, ita incipit opus: Acrocius per c et o, non per y, ut quidam putant. Ad illum uado, ad me uenit per d scribendum est. Legi autem debet Agretius per o et e, non per y, ut quidam putant: quod fere est initium libri inter Grammaticos Putschii, nomine  Agretii editi; scilicet, Agretius cum Latine scribis per diphthongum e scribendum, non, ut quidam putant, per y, Agrytius. Titulus est, Agretius de Orthographia, et proprietate, et differentia sermonis. Domino Eucherio episcopo Agretius. Libellum Capri de Orthographia misisti mihi, etc. Sine hac prefatione exstat opus in Codice uaticano 1491, de quo cap. 96. In Urbinate uero 308, cap. 104, describendo, sine operis titulo epistola nuncupatoria: Domino meo Enchierio episcopo Agretius S. D. Libellum Capri, etc. Quisnam ergo liber censendus est prior, illene Isidoro, an hic Agretio ascriptus?

462 22. Facilis esset responsio, si constaret, Agretium grammaticum seculo medio u floruisse, qui Capri Orthographiam suppleuit, ut Fabricius in  Bibl. med. asserit. In Bibliotheca uero ueteri, quo nos remittit, de Agretii etate nichil astruit, ac solum ait, prodiisse eius opus primum uulcanii cura in editione Etymologiarum Isidori, deinde recensitum ex ms. Bongarsii inter grammaticos Putschii. uix ullam ego alicuius Agretii mentionem inuenio, nisi quod Sidonius epistolam 5 libri uII Agrecio pape scripsit. Is fortasse Fabricio est Agretius seculi u grammaticus. uellem tamen id aliunde comprobari, presertim cum facilius credam, ex primo eius libri uerbo nomen auctoris confictum esse, quam auctorem aliquem a nominis sui orthographia prescribenda librum inchoare uoluisse. Nobis quoque episcopus est Barcinonensis Agricius, qui anno 516 concilio  Tarraconensi, anno uero 517 concilio Gerundensi subscripsit: quod nomen ad primum uerbum libelli de Distantia uerborum referri potest: quod ab aliis Agretius, siue Agrecius, ab aliis Agrycius, siue Agricius diceretur: sed, ut innuebam, aliud ego cogito.

23. Non semel accidit, ex primis uerbis alicuius anonymi operis aut tituli librarios ueteres nomen auctoris confinxisse. Ludouicus uiues de Corrupt. discipl. lib. I: »Fuere,« inquit, »qui ad conciliandam libro auctoritatem nomen magni auctoris ascriberent: alii cum multi olim libri anonymi ederentur, leuissima aliqua adducti coniectura, huic aut illi adiudicabant: alii, si tituli nomen non agnoscebant, nichil dubitarunt mutare, et ad quemcunque esset uisum, transferre; fuere descriptores, qui, quod  nomen primum menti occurreret, id proponerent pro titulo.« Hac fere ratione in not. ad Dittocheum Prudentii obseruaui, uersus quosdam anonymi pete, qui in membranis antiquis facetus dicitur, deinde pete nomine Faceto fuisse ascriptos: ipsum etiam Prudentium amenum dictum, imo petam Amenum, a Prudentio alicubi distinctum, quia in ueteribus Mss. Dittocheo premittuntur uersus, quorum primus est, Incipiunt tituli libri manualis ameni. Cum enim abesset Prudentii nomen, nonnulli librarii putarunt auctorem esse Amenum aliquem ita nuncupatum petam, ac titulum libri esse Librum manualem, siue Enchiridium. Auctor uero eorum uersuum, qui Dittocheum laudare uoluit, uocauit librum manualem amenum.

24. In Prudentianis quoque pag. 44 animaduerteram,  ipsum 463 opus, quod Dittocheum, id est duplex cibus, in uetustissimis exemplaribus apposite uocatur, in nonnullis recentioribus dici de Columbis, siue de Columba, non alia de causa, nisi quia primus uersus incipit: Eua columba fuit. Deceptus nichilominus fuit eruditissimus Bayerius, qui in not. ad lib. uIII cap. 8 Biblioth. uet. Hisp., n. 283, inter alios quos ad seculum XIII, quanquam hesitans, refert, scriptores Hispanos, Prudentium Columbam recensuit, qui nemo alius est nisi sacer noster peta seculi Iu et u Prudentius. »Nec minus quam de Manfredo hesitans huc refero Ioannem de ualentia, etc. Item Prudentium Columbam  ualentinum, aut Catalanum, cuius exstant epigrammata uaria tetrasticha: de Adamo  et Eua, de Diluuio, de Arca, de Abrahamo, de Iosepho , de Moyse, Samsone, Dauide, ac de ueteribus Patribus usque ad Christi aduentum. In Escurial. lit. S, plut. 3 sub num. 16, atque in Montis Casini apud Montfauconium Biblioth. mss. pag. 202, lit. A.« uides ipsissimum hoc esse Dittocheum Aurelii Clementis Prudentii. Magis tamen miror, quod Bayerius in ead. not. Ioannem Dauila de Roa, famosum seculi XuII scriptorem, et a Nic. Antonio in Bibliotheca noua non perfunctorie commemoratum, ad seculum XIII aut sequentis initium reuocare uoluerit. »Ac demum,« inquit, »ut mittamus alios, qui sub huius XIII seculi exitum, aut sub initium sequentis nonnulla elucubrasse uidentur, Ioannem  Dauile de Roa priorem S. Ioannis de Chauero Can, Reg. S. Augustini, cuius exstat in uaticana Christine Suecorum regine cod. 472 tractatus, de personali Predicatione S. Iacobi apostoli in Hispania.« Non solum hic commentarius, sed multi etiam alii libri mss. recentis huius scriptoris in bibliotheca uaticana asseruantur.

25. Sed, ut eo redeam unde aliquantisper digressus sum, ex initio Isidoriani libri Glossemata de distantia uerborum, effingi potuit nomen Agretii scriptoris. Nomen comedie Plauti nunc deperdite fuit Agroicus, id est, agrestis, rusticanus. Eam laudat Nonius cap. 3, num. 43, ubi minus bene alii legunt, Plautus Abroico, uel Ambroico. Id Latinis litteris ita scribi debet Agrecus non Agrycus, ut aliqui, pronuntiatione  fortasse decepti, putabant. Auctor glossematum in aliquo fortasse scholiaste Plauti eam obseruationem legerat, atque ab ea suas Distantias uerborum, quas per litterarum ordinem instruebat, exordiri uoluit. Siue autem Isidorianus liber 464 altero, qui Agretii dicitur, posterior fuerit, siue antiquior, perinde coniiciendum erit operi anonymo librarium aliquem ex primo uerbo nomen fecisse. Alius deinde, quod facile est, prologum adiecit Agretii nomine ad Eucherium, ut in similibus commentariis prologus Ciceronis ad ueturium legitur. Quin etiam Didacus Rodriguez de Almella in opere inscripto ualerio de las historias escolasticas, quod alicubi Ferdinando Perezio de Guzman perperam ascribitur, lib. uIII, tit. 6, cap. 6, Fulgentio episcopo fratri ab Isidoro opus Differentiarum inscriptum fuisse narrat; quod  tamen ego in exemplaribus que euolui horum librorum reperire non potui.

26. Iam de Pantino, qui in editione Matritensi Differentias uerborum recensuit et illustrauit, scilicet librum alphabeticum de Proprietate sermonis, legere potes prefationem Grialii supra cap. 36. Catalogum auctorum quos Isidorus in libro Differentiarum uerborum, siue de Proprietate sermonis laudat, protuli ex Barthio cap. 53. In Regio-uaticano Codice recentiori 1838 alius liber est Differentiarum Isidori diuerso modo incipiens ac reliqui: »Inter abundare et superfluere; abundat unda, superfluit humor.« Desinit: »Inter uesper, uespera, uespere et uesperum hoc interest, quod uesper et uespere nomina tertie declinationis sunt, uespera autem femineum secunde  declinationis, uesperum neutrum et secunde declinationis.« Notatur subinde: »Prestantissimi Hesidori Differentie.« De hoc Codice iterum agam cap. 101.

27. De Differentiis rerum breuius agendum nobis est. Hic liber interdum simplici differentiarum nomine a ueteribus allegabatur, ut ab Aenea Parisiensi episcopo in opere aduersus Grecos tom. uII Spicil. Dacher. laudatur Isidorus libro Differentiarum, uerbis prolatis ex libro Differentiarum rerum cap. 3. In codice Regio-uaticano 310, ut paulo ante monebam, opus totum inscribitur de Proprietate sermonum, uel rerum, et post primum librum, Inter polliceri, etc., additur nouus titulus, Incipiunt Differentie spirituales Isidori episcopi Iunioris Spaniensis, inter  Deum, etc. In fine, Expliciunt Differentie spiritualium, siue carnalium Isidori. Differentie igitur uerborum dicuntur carnales, rerum spirituales, quia scilicet in his plura de rebus spiritualibus inseruntur. Similem inscriptionem obseruare poteris cap. 46 in quodam codice Chronici Fontanellensis.

28. Peculiari modo Differentie rerum in concilio Toletano Xu citantur: 465 laudatur enim sententia quam Isidorus in libris suis de differentia nature Christi uel nostre disseruit. uerba desumuntur ex differentia 8 apud Grialium, et 6 apud Breulium, Inter natiuitatem Christi et nostram hoc interest. Ac fortasse in concilio Toletano legendum erit, de Differentia natiuitatis Christi, uel nostre. Certe codex Regio-uaticanus 1823, Longobardicus, siue Gothicus,  ut uocant, cordellatus, post Isidori plura alia opera Differentias rerum exhibet sine titulo, sed ita ut incipiant: Inter natiuitatem Christi et nostram hoc interest. Breuior autem est hic Differentiarum liber quam Editi.

29. Differentias rerum editionis Matritensis correxit notisque illustrauit Rolandus uicelius, ut Grialius exposuit in prefatione supra cap. 36. Codices huius operis, ad Zaccarianam editionem consultos, recensui cap. 45. Opusculum quoddam de Differentia uite actiue et contemplatiue, quod fortasse ad Differentias rerum pertinet, inter opera dubia ex ueteribus membranis edam.

30. In memoriam reuocare hoc loco oportet ex epistola Burrielii cap. 40, in Toletano societatis Iesu  collegio ad Burrielii usque tempora asseruatum fuisse exemplar librorum Differentiarum, a Mariana ad plures mss. Codices recognitorum, quorum uarias lectiones exacte margini ascripsit: quod exemplar magno in pretio habendum, quippe quod ad editionem Grialianam emendandam adhibitum non fuit.

31. Quedam Excerpta ex Differentiis rerum sine ullo titulo exstant in Codice Regio-uatic. 1823, de quo cap. 101. In Codice Urbinate 100, de quo c. 104, Liber Differentiarum sancti Ysidori Yspalensis episcopi incipit: Inter Deum et Dominum, etc. Absunt ab hoc Codice Differentie uerborum. In Urbinate 1504, de quo cap. 104, liber Differentiarum S. Isidori Ispaniensis episcopi: Inter Deum, etc. Absunt differentie uerborum. In Ottoboniano 240, seculi XII circiter, cap. 105, Differentie rerum tantum hoc peculiari  titulo: Ysidorus de Differentiis catholice fidei.

32. Censeo, Differentias Isidori per errorem tribui Auxilio presbytero apud Ioan. Baptistam Marum in not. ad lib. Petri diaconi de uir. illustr., cap. 13, ubi refertur, Authpertum abbatem Casinensem ab anno 834 Casinensibus legauisse suam bibliothecam, et inter alios libros Etymologicon Auxilii presbyteri in scamno 5 ad 466 sinistram cod. 29, et num. 30 ibid. uaria theologica eiusdem Auxilii, nempe questiones in Exemeron: capitulum Differentiarum 36 de distinctione quatuor uirtutum. Totidem capitibus in Mss., et Editis. Differentie Isidori comprehendi solent: quorum postremum est de quatuor uirtutibus. Fortasse etiam Etymologicon illud, et Questiones in  Exemeron Isidori sunt: que tamen olim ad Auxilii presbyteri dominium pertinuerint. Possessoris nomen sepe auctori librorum gloriam abstulit. Auxilii presbyteri solum noti sunt libri duo de Ordinationibus a Formoso factis, quos ad calcem operis de sacris Ordinationibus Ioannes Morinus in publicam lucem emisit.



CAPUT LuII. De Glossarus que sub Isidori nomine circumferuntur. Ludouici de la Cerda prologi et epilogus. Prologus ad notas Barthii et aliorum.

1. Opinio Barthii, lib. XuI Aduers. cap. 24, est glossarium, Isidori, magistri cuiuspiam non inhumani, nomine quod circumfertur, prorsus necessarium esse, ut iuuari possint, que in multis ueteribus scriptoribus  obscura aut falsa sunt. Sed addit, uix a quoquam, nisi Germanice lingue admodum perito, illud explicari posse, ut apud quam gentem Gothice uoces cum ipsarum phrasium collocatione a Latinismo infuscate supersint. Rursus libr. X, cap. 22: »Glossas, inquit, »que Isidori titulo continentur, quoties accurate inspicias, toties multa discas, aliorum locorum minus obuia, aut frustra querenda. Bonum factum eas, qua pote illustriores fieri.« Idem lib. XXuI, cap. 14, glossarium »Isidori Iunioris appellat, in quo multa, ait, sunt egregia, multa ridicule corrupta, omnia non negligenda iis qui Latinitatis precipue cadentis intellectui student.« Aliis in locis, ac presertim lib. XXXI, cap. 4, huiusmodi glossas Isidori esse asserit, »auctas tamen per succedentes magistros usque in eum fascem, quem modo plenum  bonarum rerum habemus.« Distinctius cap. 9 lib. Lu: »Talia infinita in iis glossis possunt notari, que Isidoro uulgo ascribuntur. Ego autem ab eo primum tale quid institutum putem, post successu temporum ab aliis grammaticis ita fuisse auctum, ut infinita accesserint, que minime nunc eius nomine possint citari. Nec cum Isidorum 467 dico, illum illico intelligo, quem unum et solum illi norunt, quibus ceterorum cura non est, modo id norint quod ignorare non possunt. Tamen quid uetat, etiam eum scriptorem tale quid muginatum credere, qui Origines et Differentiarum nobis Commentaria ea dederit, ut nequaquam ignobilior talis labor eo ipso etiam auctore censeri debeat? Nouimus tamen, etiam post illum eiusdem nominis in iisdem cum illo locis uersatos,  de quibus alibi, alios Isidoros, et ipsos litteris celebres pro captu quemque suorum temporum.

2. Controuersiam de diuersis Isidoris Hispanis cap. 16 explicui. De auctore Glossarii simili modo Nic. Antonius opinatur, eas glossas compilationem esse a pluribus, nec semel aut simul factam, cuius tamen aliqua pars Isidori Hispalensis sit, hoc est prima operis elementa, et quod antiquissime in eum librum coniectum nouis accessionibus fundamentum prestruxit. Neque alia fuit sententia Ludouici de la Cerda, qui in Aduersariis sacris, cap. 141, doctis animaduersionibus Glossarium Isidori illustrauit, premisso breui monito ad Glossarium, et altero ad notas que nunc subiiciam.

 3. »Lubet sancti Isidori Glossarium magna ex parte transcribere, quod deformatum est admodum. Ego hic tantum dictiones illas que habent peculiarem difficultatem apponam, que pertinere possint ad alia indaganda: preterea Isidorus, cum sanctissimus sit, suo iure cadit in hec Aduersaria, et Glossarium istud, quod Isidori nomine circumfertur, in libris eius non inuenitur. Demum quod potissimum est, Glossarium hoc emendabo, accitis doctissimorum hominum notis Turnebi, Scaligeri, Salmasii, Rutgersii, Gebhardi et aliorum prope infinitorum, que exstant in Isidori gratiam, ac meis non paucis. Ad hoc autem necessarium est Glossarium premittere.«

4. Eiusdem prologus ad notas Glossarii hic est: »Absolui Glossarium: par est iam accedere ad eius  emendationem, in qua id prestabo, ut uel emendem, uel illustrem hoc Glossarium, quod a multis ut putidum eiicitur, cum secus sit, et profunda eruditio Isidori, uiri sanctissimi, in eo elucescat, qui non solum diuina, sed humana litteratura impense prestitit. Adducam etiam sepe Glossarium Isidori, manuscriptum, quod fuit Petri et Francisci Pithei: itaque sepicule in isto Glossario non offendes uoces de quibus tractabo; quod aliquando admoneo.«

5. Addam eiusdem epilogum: »Hec placuit annotare in Glossis 468 Isidori, si possim efficere ut ille habeant auctoritatem: reliqua, que deformata sunt, nichil curo: existimo enim ab insciis esse additamenta, que nemo doctus probet. Quis enim probabit coso pro insuo, cordiscosio pro agnosco, equoro pro nauigo, gignarus pro ignarus, matrasta pro nouerca,  tius pro auunculo, torno pro redeo, et similia, que uere sunt fatua, queque nichil ad gloriam Isidori faciunt?«

6. Quod Cerda premisit, Glossarium Isidori in libris eius non inueniri, intelligit, opinor, editionem Bigneanam Parisiensem, et Matritensem regiam: nam in editione Parisiensi Breuliana ad calcem Operum  adiectum est ex editione, ut uidetur, Dionysii Gothofredi post Grammaticos Latinos Geneue 1595, que repetita est 1602 et 1622. Inscriptio est: Liber Glossarum ex uariis glossariis, que sub Isidori nomine circumferuntur, collectus. Gothofredus addit: Excerpta Pitheana ex ueteribus glossis.

7. Fabricius in Bibl. uet. Lat., lib. Iu, cap. 6, II, 13, obseruat, librum Glossarum ex uariis glossariis Isidorianis editum fuisse cum aliis glossariis Greco-Latinis, et Latino-Grecis a Bonauentura uulcanio 1600. Preter alios, qui hoc Glossarium obseruationibus illustrarunt, recenset Meursium in Exercit. crit., uossium in Etymologico, et Cangium in Dictionario. Animaduertit etiam ex Ioanne Diecmanno, plane alias, et auctore quem preferunt digniores  esse Isidori glossas mss., quibus ex bibliotheca Petri ac Francisci Pitheorum acceptis Sauaro usus est, et inde non pauca in suas ad Sidonium Apollinarem notas transtulit.

8. In Actis societatis Latine Ienensis, uolum. III, Iene 1754 editis, pag. 252, inseruntur note et emendationes ad Isidori Glossas ex Manuscriptis Barthii, Schurzfleischii et Daumii collecte et edite a Ioan. Ern. Imm. Walchio societatis directore. Prologus: »Seruatur in instructissima serenissimi ducis uinariensis bibliotheca editio Glossariorum Greco-Latinorum, et Latino-Grecorum, quam Bonauentura uulcanius Lugduni Batauorum 1600 forma prima iuris 469 publici fecit [a 10Kb] . In libri huius exemplo ad glossas illas, ex uariis Glossariis que sub Isidori  nomine circumferuntur collectas [b 1Kb] , multa utilissima manu celeberrimorum uirorum Casp. Barthii, et Conr. Sam. Schurzfleischii, nonnulla quoque Daumii notata reperiuntur, ab iis qui glossas has emendarunt et illustrarunt [c 1Kb] , uel penitus pretermissa, uel non satis accurate explicata. Haud inutilem itaque me facturum operam arbitratus sum, si doctissimas horum trium uirorum ad dictum illud glossarium animaduersiones,  mecum benigne 470 communicatas, in lucem protraherem publicam. Que asterisco notantur, Barthii, que littera D. Daumii, relique Schurzfleischii sunt.«



CAPUT LuIII. Semleri prefatio in notas mss. Glossarii Isidoriani.

1. Obseruatum iam fuit cap. 45 Semlerum notas suas in Isidori Glossarium ad marchionem Scipionem Maffeium edendas misisse. Prefationem eius nequaquam superuacaneum erit hic sistere.



LECTURO.

2. Prodit mea qualicunque hac cura, celeberrimi uero et illustr. marchesii Scipionis Maffei beneuolo auxilio [a 2Kb] , qui Lucine hic honore fungitur, Glossarium breue, ISIDORI uulgo nomine insignitum: ea uero utilitate preditum, ut mea laude eo minus opus sit, quo maior plerumque similium omnium libellorum  lexicorumque [b 2Kb] commendatio 471 ad eruditos intelligentesque uiros esse solet. Atque hoc quidem glossarium precipua quadam uti fortuna uidetur, quod doctissimorum plurimorum hominum manibus tractatum emendatumque in hunc fere usque diem est. Neque enim obscura est ista opera quam Bonau. uulcanius [c 1Kb] , Ianus Gebhardus, de la Cerda, Martinius, Rutgersius, Barthius, Reinesius, ab Almeloween, du Fresne, et nouissime Ioan. Georg. Greuius, ad castigandum illustrandumque illud opusculum emulantes superiorum quisque studia contulerunt. Quod ipsum ad  bene existimandum de hoc libello non parum habere debet momenti. Neque uero isto uno atque alieno presidio se tuetur: non desunt, imo multa et pleraque omnia sunt, que opusculi certam utilitatem equis arbitris facile probent.

3. Certe, si quis opinetur facile se hoc nostro libello cariturum, quippe du Fresne magno instructum opere: ille, ex nostra quidem sententia, non parum aberrat. Namque grande hoc opus, immortale maximorum laborum documentum, plura et multa omisit [c 1Kb] , que hic tamen, nec alibi explicantur: que nec in recentiori Reu. Reu. Patrum Benedictinorum S. Mauri sociorum [d 1Kb] , editione suppleta sunt. Soleo uero 472 et ipse non magnopere laudare, quod diligentissimi hi editores grande opus ex hoc Glossario auxerunt; minus adhuc patior, quod Greuii suspiciones, seruatis omnibus, immiscuerunt, licet auctore laudato. Nam iste elegantissimi et Latine peritissimi uiri opiniones, tantum abest, ut omnes feliciter suscepte sint et inuente, ut potius bene  multa negligentius scripserit, quam aliter ad insignem suam laudem solebat scribere. Tum uero illud probare nequeo, quod censum non inierunt, et numerum earum uocum que inde ex optimis scriptoribus hic collecte sunt. Nam he quidem in glossarium medii eui minime omnium coniici possunt, cum pertineant ad optima queque lexica, que ex precipuis Latine lingue auctoribus congeri solent. Hoc glossarium bona ex bonis sublegerat [e 1Kb] ; licet postea peiora etiam, ut istis temporibus solebat fieri, admixta sint, que istorum fere numerum iam exsuperent.
[d 1Kb]

 4. Ceterum constat, quod iam dixi, inter doctissimum quemque [a 1Kb] glossariis superiorum temporum, si quidem satis emendentur, et recte illustrentur, auxilii subsidiique multum contineri, non solum ad omnem Latinam linguam eiusque ueras causas, sed etiam ad mediorum temporum intelligendos scriptores, ut de antiquioribus, qua sanctis, Patrum ecclesiasticorum, qua profanis, aliorumque sacrorum, iam nichil disseram. Quare, si qua sint de quibus agere hic attineat, ea breuissime ita colligam, ut tum de Glossario, tum de mea noua industria, pauca in medium proferam. Atque hic quidem ea preterire liceat que doctissimi quidam uiri de glossariorum glossarumque origine, uerbosius docuerunt; dicebantur uoces peregrinarum linguarum, que in Grecam Latinamque linguas inuecte uidebantur. Magnus fuit numerus illorum scriptorum qui tales collegerunt, et peregrinas et obscuriores uoces, aliis notioribus exposuerunt; certe petarum scholiaste sepissime ad glossaria huius generis prouocant.

 5. Mutauit postea significatio uocabuli , ut illa omnia que paululum difficilia intellectu uidebantur, eo nomine insignirentur, et uerbis aliis clarius redderentur. Solebant iamiam glossaria colligi et institui ex illustrationibus et expositionibus petarum aliorumque scriptorum: 473 quorum uerba usurpata, erant, id est primo loco ponebantur; secundo uero ipsa expositio celebrium doctorum, uel scriptorum. Creuit tandem glossarum auctoritas, ut iis omnis Latine  lingue  ambitus ornatusque contineri uideretur. Atque, quod ad Latinam linguam attinet, uarro, uerrius, Festus, Seruius, Donatus, aliique nominati [b 1Kb]  innominatique grammatici, uiam quasi strauerunt secuturis aliis glossographis.

6. Celeberrimus ille Hispalensis episcopus Isidorus, quem Iuniorem dicere solent [c 3Kb] , insigni labore et multa opera ex istis, quos nominaui, Etymologiarum opus colligere incepit, etsi non perfecit [e 1Kb] ; quod tamen 474 ipsum posteriori euo multum auxilii prestitit ad discendam linguam ueterem Romanam. Eum instituto simili secutus est Rhabanus Maurus [f 1Kb] ; secuti sunt alii, ita ut primum omnium esse, et momentum habere magnum uideretur scriptoribus fere cunctis, ante instaurata post captam Constantinopolin litterarum studia, etymologiis [g 1Kb] , originibus uocum dare precipuam operam, indeque nonnichil augendo, quod tractabatur, argumento, desumere, et decoris, et emolumenti.

7. Atque his posterioribus facillimum iam erat  magnas harum rerum copias ostentare, cum Papias, Salomon Constantiensis, Ugutio, seu Huguitio, Ioannes de Ianua, auctor breuiloqui uocabularii, Gemme gemmarum, et similium operum alii, omnes fere ingenii humani uires exhausissent, in deriuandis exponendisque, et augendis Grecis, Hebraicis Latinisque uocibus [h 1Kb] . Nam magna pars glossarum seriorum seculorum ex B. HIERONYMO, S. AUGUSTINO, aliisque sanctorum Patrum, Latinorum precipue, scriptis commentariisque in Scripturam sacram, petita est.  Isidori autem Origines omnes quasi fundamenti loco ponunt, eumque librum strenue exscribunt.

8. Neque uero eadem omnium est ratio, nec idem consilium. Alia glossaria plus rerum sacrarum, alia minus illustrant [a 2Kb] , alia nominant 475 unde habent, alia id tacent [b 1Kb] . Alia de suo addunt [c 1Kb] , alia iam scripta repetunt tantum et colligunt. Alia Greca et Latina Latine tantum [d 1Kb] , alia etiam Francica ueteri uel Theodisca lingua [e 1Kb] interpretantur et exponunt. Que si quis recte sciat, ille eximie alia ex aliis emendare potest, et purgare tot ineptis, insulsis, inuenustis, barbaris atque oscis loquendi scribendique uitiis, que a multis, qui nimis sunt in opinando precipites, sepe quibusdam bonis, et bene meritis, et non indoctis nominibus falso tribuuntur [f 3Kb] : cum ista omnis turpitudo ad sciolos, et nasutulos, et stupidos scribas pertineat.

476 9. Equidem certo arbitror, doctum superiorum  temporum uirum, Salomonem Constantiensem, si redeat in has terras, et opus suum iam uideat, tanta obscuritate insigne, ab ira et risu simul ipsi non temperaturum; recteque detestaturum insana capita que diligentissimi uiri eximium consilium irritum fecerunt, ipsumque tanta, nisi moneremus, infamia asperserunt. Nam hoc ego plane insigne et egregium opus fuisse, cum diligenter uersarim, certo scio; maximeque unum omnium iuuare in intelligendis et expellendis aliorum et illis monstris que subinde postea irrepserunt. Neque exigua aut nulla fuerit ista utilitas, que ex collatis comparatisque inuicem his lexicis redire ad Latinam linguam, et uetustos scriptores [g 2Kb] possit; si et hec profana seiungerentur, et ista que ad sanctos libros unice pertinent.

10. Certe lectionum uariantium illud insigne negotium non parum adiumenti inde consequi posset, quia  auctores glossarum ex antiquis, qui raro supersunt, libris descripserunt. Ita possent tandem ista immania corpora, que et sua mole magna sunt, et artis typographice nondum adulte et exculte uitio, multum creuerunt, latere in forulis sine quodam nostro detrimento; cum nec sperandum, nec suadendum sit, nouas editiones hodie curare. Pertinent sane ad bibliothecarum antiquissime iste editiones ex seculo Xu post Christum natum; quibus 477 quotiquique destituti fuerunt, ii ad hoc glossarium emendandum parum auxilii attulerunt.

11. Martinius, cuius lexicon etymologicon nec hodie sua utilitate caret, licet iam insignis esse desierit, primus non male usus est Papia, Catholico, Breuiloquo, Gemma gemmarum, Mammothrepto, et similibus; sed Constantiensis opere rarius, ut lexico alio, quod cum isto simul paulo post inuentam imprimendi artem editum fuit. Sed Martinius sepe suo ingenio nimium indulsit et abundauit omnino; sepe indigna linguarum perito arbitro comminiscitur potius, quam  commentatur, ut nonnunquam egredi et exornare infelix quorumdam superiorum uideatur fingendi munus. Omnibus istis aut rarius aut usus non est Caspar Barthius [a 1Kb] , et Almeloueenius, qui pueriles nugas agunt magno conatu. Est enim dicendum quod res est, nec defendemus hodie talia que inuidiam atque infamiam bonis litteris ad minus uel nimis eruditos conflare solent.

12. Atque non defuerunt alii qui similiter his presidiis dedita opera tam diligenter usi non sunt, quam dederunt operam coniecturis; sed ii felicioribus auspiciis fere usi sunt. uulcanius, haud scio an adeo laudandus sit ab ista ingenii uirtute. Sed Thomas Reinesius fere semper feliciter emendauit que attigit; Gebhardus non infeliciter in eodem argumento uersatus est, nec de la Cerda nichil laudis meruit. Ruthersius non multa attigit, nec ea insigniter mala elegit. Du Fresne felicius uersari potuit in hoc negotio, cui fere omnes thesauri monasteriorum patuerunt.  Greuius non sinistre hanc prouinciam gessit, licet non adeo luculenter. uidentur enim esse, que ad has glossas commendatus est, quod et ipse non diffitetur. Istam certe huius uiri eximiam famam non adaugebunt. Utitur Papia, non infelici successu; utitur etiam Ioanne Ianuensi; sed suis manibus hunc uersasse non uidetur, quia uetus uocabularium apud Martinium excitat, sicubi usus et  opus est. At illud ipsum est Catholicon, magnum opus. Constantiensem idem manibus uoluit: sed minus diligenter et assiduo quam opus erat; aliter et plura et clarius uidisset.

13. Sed redeundum est unde digressus sum. Isidori nomen prefert hoc Glossarium, atque eo ab omnibus excitatur et laudatur. Nec ipse sine graui causa mutem, ut distinguere possimus ab aliis glossariis, simili ratione congestis. Sed aliam causam huius designationis et nominis quererem, quam que uulgo esse uidetur. Solent enim quidam Isidorum simul auctorem statuere, que non noua est opinio, sed uetusta. Ita enim illum Honorius Augustodunensis nominat, inter alia Isidori 478 scripta [b 1Kb] . Sed non satis certa illa mihi ratio uidetur. Nam non tam ipsum Honorium, quam librarios describentes, addidisse et nominasse Glossarium putem, cum Ildefonsus Toletanus, Braulio, et alii superiores inter Isidori opera Glossarium non designent. Causam ita opinandi et nominandi duplicem facile inuenio: alteram, quod ex Isidori  operibus, precipue ex Originibus fere sublectum et coactum est hoc Glossarium, cuius ipsa uerba sepe retinet, et semper retineret, nisi subinde per secuta secula immutatum fuisset; alteram, quia Isidori quibusdam operibus subiunctum et subnexum fuerit, simili quippe argumento constans ac libri Etymologiarum, et inde magnam partem desumptum.

14. Itaque hodieque uiri docti solent numerare uel nominare inter Isidori opera, ut Bellarminus cardinalis, Caue, et alii faciunt [c 1Kb] . Utcunque existimatum fuerit, hoc corpusculum, quod nos iam edimus, nulla ratione ab Isidoro proficisci potuit; sed si quidem ille indicem quasi expositionum quarumdam incepit [d 1Kb] , imperfectiorem et multo minorem, sed et meliorem reliquit, quam hic est hodie. In quem quidem multa ex glossariis Grecis, et serioribus, multa male intellecta, aut lecta, illata sunt, ut putem inde a seculo X, XI, XII, precipue addi et inseri ceptum esse [e 1Kb] . Atque id quidem oppido ineptis auspiciis, ab imperita manu et barbara, que nescio qua religione  et syllabas corruptas aut detractas in litterarum ordinem cegit. Tum uero peius malum accessit, ut ductus scripture librarii secuti non intellexerint, sancteque seruarint id institutum, ut sicubi littera mutaret nouas et ipsi uoces inde conficerent; unde colligere licet aliis glossariis scribas iam usos esse, cum quibus 479 hoc contenderint, et inde lepide,  si placet, exornauerint. Sed quid reprehendere et conuiciari attinet! Deo referamus semper gratias recte utendo hac luce litterarum, iisque, quantum licet, augendis et illustrandis.

15. uenio ad istud, quod promisi, alterum. Cum bonas litteras inde a pueris eximie amauerim, diligenter et tales libellos manibus triui, ex quibus non parum utilitatis ad me redire intelligebam. Utebar uero huius Glossarii ea editione quam Dionysius Godofredus corpori Latine lingue Auctorum addidit: lutulenta illa quidem, et sine auxiliis, sed que eo me magis alliceret ad tentandas pueriles uires. Scripsi ad marginem que uidebantur emendari a me posse; collegi doctissim. hominum opiniones, comparaui cum meis, nouas inde excogitaui, uel istas confirmaui. Tandem ubi mea cum Greuii editione, et RR. Benedictinorum noua Glossarii du Fresniani contendere licuit, uidebar non pauca melius inuenisse, et multa noua. Eius rei specimen quoddam Miscellaneis Lipsiensibus inseruit celeberrimus, et  iuris elegantiarumque omnium consultissimus Menkenius [a 1Kb] . Lucinam tamen deam inuenire in nostris terris non licuit.

16. Contigit denique in fauorem illustriss. marchesii Scip. Maffei insinuari, quem, quia id non egre laturum ex uulgata ad omnes bonos eius prolixa uoluntate intelligere poteram, litteris adii, que inter alia etiam de glossariis que pararem, breuibus indicium faciebant. Ille uero beneuolentissime annuit, et ignotum nomen ita humaniter est amplexus, ut ultro auctor fuerit, mitterem, quam id primum liceret, ueronam; ibi non defore, qui edant. Iam leui manu relegi que ante plures annos temere congesseram, eaque ex Catholico, Constantiensi, et lexico uetusto alio, atque ex Breuiloquo hic ibi auxi, emendaui, confirmaui. Inde natum fere est illud Spicilegium quod adieci [b 1Kb] . Antiquissimis istis libris, quod raro solet alibi, omnibus instructa est bibliotheca publica academie Norimbergensis Altdorfina. Lexicon uetus,  quod ita nomino, quia aliter nescio, eadem forma, eodem habitu, folio maximo, excusum simul esse uidetur cum Constantiensi, unum certe est uolumen; mole multo Salomone minus, et Festum fere excribens, cuius inde nonnulle bone scripture erui possint; immiscet Hebraica et Greca nomina multa: ut uideatur Festus auctus esse a studioso homine in priuatum usum.

17. His presidiis, et diligenti repetitaque sepe lectione huius Glossarii [c 1Kb] ,  non pauca certo restitui que summi omnes 480 uiri deposuerant, multa melius et certius excogitaui, quam isti, plura confirmaui. Quod etsi uniuersum exiguum est, si referatur ad ceteram aliarum rerum, diuinarum humanarumque scientiarum magnitudinem, et momentum maius, tamen equi arbitri iuuenilis opere, Latine lingue studiosis dicate, facile dabunt ueniam. Si Deus uelit, quod occasio me docebit, glossaria alia Latinogreca, uel Grecolatina subinde emendatiora procurabo. Scripsi Altdorfi Noricorum, mense Martio, anno 1752.


 Ioannes Salom. SEMLER. Prof. publ. ordin. historie et peseos.

18. Hec erudite Semlerus, cuius opinionem de auctore Glossarii Isidoriani rationesque cap. seq. ad examen reuocabo. Hominis, quamuis heterodoxi, commentationes in bonas litteras dignas censeo que non diutius lateant.



CAPUT LIX. Quidnam demum censendum de auctore Glossarii Isidoriani, Codices mss. indicati.


1. Glossarium Isidorianum id nominis obtinere potuisse, uel quia cum Isidori Operibus coniungi in Mss. solet, uel quia ex eius Etymologiis magnam partem confectum fuit, iam alii animaduerterunt. Adhuc uero inuestigandum superest, an probabilis aliqua sit ratio, Isidorum ipsum Glossarium aliquod composuisse, quod alii deinde auxerint, aut cuius imitatione alia Glossaria prodierint. Semlerus urget, Glossarium inter alia Isidori opera a Braulione et Ildefonso non censeri, adeoque colligit, apud Honorium Augustodunensem librarios in Isidori libris recensendis Glossarium addidisse. Primum Braulionis  Ildefonsique silentium non illico arguit, opus Isidori non esse, presertim cum illi profiteantur, alia ab Isidoro edita, que ipsi singillatim non enumerant. Deinde uana est suspicio de interpolato Honorii Augustodunensis loco, quo Isidori elogium continetur. Cum enim Honorius Augustodunensis sec. XII floruerit, ac multo ante membrane exarate fuerint, 481 quibus Isidoro Glossaria ascribuntur, nichil est cause quamobrem negemus Honorium inter alia Isidori opera Glossarium nominasse.

2. Sigebertus quidem in catalogo librorum Isidori Glossarium pretermisit; sed subiunxit hec uerba: Scripsit et alia seculari litterature competentia, que commemorare nichil ad nos. In his Glossarium locum habere potuit. Trithemius Glossarii nomen non usurpat,  sed Isidorum scripsisse ait de Grammatica et uocabulis: quo secundo titulo uocabularium seu Glossarium comprehendi quid uetat? Enimuero in Etymologiis ipsis liber decimus quid aliud est nisi uocabularium, seu Glossarium? Inscriptio eius libri est De quibusdam uocabulis nominum per alphabetum: siue uocum certarum alphabetum. In hoc quidem libro Isidorus origines uocum per alphabetum potissimum inquirit, sed ita ut sepe opportunam explicationem adiungat.

3. Neque mihi absonum uidetur existimare Isidorum ex aliquo suo uberiori Glossario librum decimum Etymologiarum magna ex parte adornasse, eo fere modo quo Chronicon in compendium redegit cap. 37 lib. u Etymologiarum, et, ut coniici potest, ex libro  de Heresibus, quem Braulio inter Isidori Opera enumerat, capita 4 et 5 libri uIII compegit. Quod si Isidorum alicuius Glossarii auctorem esse statuamus, difficile nichilominus erit iudicare, quodnam sit genuinum eius Glossarium, cum fortasse nullum exstet quod non sit aut auctum, aut contractum, et etiam sic interpolatum. Non enim ea iudicandi ratio placet  quod Glossarium eo antiquius sit, quo breuius. Nam ut Glossarium facile ab aliquo augeri potuit, ita ab alio contrahi, selectis uocibus que magis explicatione digne uiderentur. In iis igitur antiquis Glossariis que Isidori nomen preferunt, illud potissimum expendendum est, quodnam pluribus sequioris etatis uocibus redundet, ut colligere possimus, eiusmodi Glossarium aut Isidori non esse, aut multo magis quam cetera esse interpolatum. In Mss. uero exemplaribus hec exstant a me obseruata Glossaria.

4. In Codice uaticano 1471, de quo cap. 96, est Glossarium sine Isidori nomine, quod tamen inscribitur Liber Etymologiarum. Simile aliud, sed uberius in peruetusto Codice uaticano 3320, eod. cap. 96. Aliud, quod externo titulo dicitur Isidori, in Codice Regio-uaticano 227, de quo cap. 99.

 482 5. Quoniam uero negari nequit uerba Glossarii Isidoriani magna ex parte genuinis Isidori explicationibus declarari, et aliunde satis uerisimile est, eum primam Glossarii formam adornasse, quam alii postea auxerint, ordo mihi in hac editione prescriptus postulat, ut post Etymologias Differentiasque rerum et uerborum Glossario, quod in eodem fere argumento uersatur, et ad omnes tam sacros quam profanos scriptores intelligendos et explicandos utile esse potest, locum prebeam, adiunctis doctissimorum hominum notationibus, quibus obscura illustrentur, deprauata corrigantur, uetera a recentioribus secernantur.



CAPUT LX. Allegorie ueteris et Noui Testamenti. Non Isidoro alicui Cordubensi, aut alii, quam nostro Hispalensi adiudicande. Editiones. Mss. uetera exemplaria.


1. Braulio ita hunc librum describit: De Nominibus legis et Euangeliorum librum unum, in quo ostendit quid memorate persone mysterialiter significent. Hec ex prologo operis ad Orosium petita sunt: Quedam, ait Isidorus, notissima nomina leguntur legis Euangeliorumque, que sub allegoria imaginarie obteguntur et interpretatione aliqua egent, etc. Cum hec satis per se aperta sint, nichilominus e Orosii nomine ansam fingendi Pseudo-Dexter arripuit, qui ad annum 423 hec habet: Scribit per hec tempora Isidorus Iunior Cordubensis episcopus Allegoriarum librum Paulo Orosio Tarraconensi. Architecti eiusmodi fabularum duos Isidoros Cordubenses distinxerunt, alterum ad  annum 384, alterum ad annum 423, quem propterea Iuniorem appellarunt. Quod fortasse contemnendum prorsus esset, nisi Caueus quoque ad annum 420 Isidoro Cordubensi Allegorias probabiliter tribui existimaret, eo quod ad Orosium Cordubensis scripte sint. Addit Caueus, eiusmodi commentarios allegoricos neque a Braulione, neque ab Ildefonso inter Isidori opera recenseri: quod etiam Biuarius urget in commentario ad Pseudo-Dextrum.

2. De Braulione quam falsum id sit, modo uidimus. De Ildefonso nolo cum Bayerio suspicari, Secretorum librum, cuius 483 ille meminit, eumdem atque Allegoriarum esse. Nam multo congruentius Ildefonsi uerba ad mysticorum Expositiones sacramentorum, siue  Questiones in uetus Testamentum pertinent. Sed certe Ildefonsi, qui multa alia Isidori opera tacuit, silentium contra perspicuam Braulionis testificationem parum ualere debet. Caueus ipse non satis sibi constat, siquidem ad annum 595 Allegorias inter exstantia Isidori opera nominat. Neque alii recentiores hac de re dubitant, Oudinus, Cellierus, Fabricius. Hoc ipsum opus Dupinius tom. u Bibl. Eccles. fortasse intellexit, cum dixit, Isidorum librum Allegoriarum super Octateucho scripsisse: debuit autem dicere super utroque Testamento. Sed, ut opinor, Allegorias confudit cum Questionibus in uetus Testamentum; quod accidit etiam Labbeo in Commentario ad Bellarminum de Script. eccles. Nam primum Commentarios allegoricos commemorauit: tum addidit: Allegorie, etc., siue Compendiolum Allegoriarum in  Octateuchum ex Origene, uictorino, Ambrosio, Hieronymo, Augustino, Cassiodoro, Fulgentio, Gregorio, aliisque. Hi uidelicet sunt quos Isidorus in prefatione Commentariorum nominatim recenset. Addit illico Labbeus: uide Xystum Senensem, qui lib. uIII Biblioth. sanct. Trithemium accusat quod lucubrationum Isidori copiam amplificare uoluerit. At Trithemius alias quidem lucubrationes, ut uidetur, amplificauit, sed recte fecit quod allegorias a Commentariis in Genesin, etc., distinxerit.

3. Bayerius ex antiquioribus profert Honorium Augustodunensem, qui Isidorum Hispalensem totum uetus Testamentum allegorice exposuisse affirmat. At Honorius mysticorum expositiones sacramentorum intelligit, que sunt commentarii allegorici, sed  diuersum opus ab eo quod Allegorias nominamus. Allegat idem Bayerius Trithemium, qui inter Isidori Hispalensis Opera Allegorias diuerso tamen initio recenset. In Trithemio uero bis Allegorias indicari uideo, primum Interpretationis ueteris et Noui Testamenti lib. II Domino meo et Dei seruo: hoc est, quod alii habent, Domino sancto et reuerendissimo fratri. Deinde Allegoriarum lib. I; ut enim cap. 47 notaui, Trithemius idem opus diuerso titulo bis interdum enarrat. Pastrengus, quem eod. cap. 47 excitaui, inter alia Isidori nostri opera collocat ad Horosium episcopum de Significationibus ueteris et Noui Testamenti lib. II.

484 4. Ipse Sigebertus, qui primus Isidori Cordubensis memoriam nobis conseruauit, aut sibi finxit,  quem scilicet Seniorem uocat, ut ab Hispalensi distinguat, et edidisse ait ad sanctum Orosium presbyterum Hispanum Commentarios in quatuor libros Regum, nichilominus Allegorias Isidoro Hispalensi adiudicat: Ad Orosium librum de Significationibus nominum. Cotelerius tom. I, pag. 738, edition. Antuerp. ann. 1698, ad Patres apostolicos huius libri Isidoriani titulum e suo ms. Codice profert: De Significationibus ueteris et Noui Testamenti.

5. Probat preterea Bayerius allegorias Isidori Hispalensis esse, ex styli simplicitate, que ab illius genio et euo non abludit; cum contra seculi u initia, seu Isidori Cordubensis etatem respuat, non minus quam operis nuncupatio: Domino sancto ac reuerendissimo  fratri Orosio, e mitiore, ut ait, comptioreque, quam quintum fuit, seculo, atque e decrepita Latini sermonis etate profecta. Quid, quod nec Cordubensis episcopus Orosium presbyterum fratris appellatione dignaturus esset? Cum autem animaduerteret Bayerius Orosii nomen tot turbas eruditis uiris peperisse, nullumque Orosium episcopum Isidori equalem in Hispania inueniret, coniecit, pro Theodosii nomine, qui Arcauicensis episcopus fuit, et ad annum 610 Toletane synodo sub Gundemaro septimo loco subscripsit, Orosii nomen in membranas irrepsisse. Potuit probabilius id coniicere de Orontio metropolitano Emeritensi, cuius nomen in conciliis Hispanis iam ab anno 638 legitur: quique, etiam uiuente Isidoro, eam dignitatem fortasse iam obtinebat. Potuit simili  modo suspicari de Honorio Cordubensi episcopo, qui concilio Hispalensi II, cui Isidorus prefuit, octauo loco subscripsit. Et in nonnullis quidem membranis Allegoriarum scribitur Horosio, quod fieri potuit ex Honorio. Imo si Honorius hic alicubi Cordubensis episcopus dicebatur, fortasse inde fundamentum aliquis arripuit, ut de Isidoro Cordubensi auctore Allegoriarum cogitaret.

6. Nic. Antonius lib. III, cap. 2, cum de Isidoro Cordubensi agit, suspicatur Isidorum Hispalensem Allegorias nuncupasse Orosio illi abbati cuius fit mentio in duabus epistolis Gregorii Magni, altera ad monachos insule Montis Christi, altera ad Symmachum defensorem, lib. I, epist. 49 et 50. Etsi enim Isidorus Orosium 485 fratrem nominat, tamen id non obesse debet, quia potuit Isidorus nondum episcopus  ad Orosium scribere, uel potuit ipse Orosius aliquando episcopali dignitate augeri. Hoc secundum potius esset tenendum, siquidem in Allegoriis Isidorus iam Gregorii Magni auctoritate utitur, quod uix ab eo nondum episcopo fieri potuit. In allegoria Seruorum in Nouo Testamento Cyprianus Suarez , qui notas adiecit, sic obseruat: Alii in primo seruo: D. Gregorium significat, cuius fuit in primis studiosus: is enim ad hunc modum tractat presentem allegoriam.

7. Opinio Pellicerii in obseruationibus ad Chronicon, quod Dulcidii Salmanticensis esse putabat, Isidorum episcopum Setabitanum prope finem seculi uI auctorem fuisse operis de Significatione nominum, explosa a nobis fuit cap. 16, neque ulli ea inniti potest  fundamento, siue hic titulus Allegorias, ut uidetur, in licet, siue Glossarium Isidorianum. Quid autem dicemus de Codice uaticano 287, in quo Ambrosius auctor Allegoriarum dicitur? Nam post alia Ambrosii opera eidem liber Isidori de Ortu et Obitu Patrum et Allegoriarum ueteris Testamenti ascribitur: ac finito opere Allegoriarum notatur: Explicit liber beati Ambrosii archiepiscopi Mediolanensis: de Figuris ueteris Testamenti. Nimirum inuenit aliquis ea opera inter alia Ambrosii: et quia uel nomen deerat, uel non satis clare apparebat, Ambrosio adiudicauit. Neque auctoritas eius Codicis, qui seculo Xu exaratus fuit, tot aliis antiquioribus et Codicum et scriptorum testimoniis quidquam obesse debet.

 8. Allegorie Isidori exstant in editionibus omnium eius operum, et in Regia Matritensi cum notis Cypriani Suarez, de quibus Grialius in prefatione descripta cap. 36. Antea prodierant Hagane cum aliis Isidori operibus hac inscriptione: »B. Isidori episcopi, theologi uetustissimi, de natiuitate Domini, passione, et resurrectione, regno, atque iudicio libri duo. Eiusdem tractatulus de uita et Obitu quorumdam utriusque Testamenti sanctorum. Item Allegorie quedam ex utroque Testamento excerpte, una cum libro Premiorum . Omnia hec ex Codicibus duobus antiquissimis sunt excerpte, hactenus prorsus a nemine uisa. Hagane per Ioannem Secerium anno 1529 mense Martio: In quatuor Allegoriis premittitur epistola Orosio fratri, etc.«

 486 9. Exemplaria mss. a nobis obseruata hec sunt. Codex uaticanus 287, ubi sunt Allegorie ueteris Testamenti falso S. Ambrosio ascripte, de quo cap. 93. Codex uat. 629, de quo cap. 94. Codex Regio-uaticanus 231, de quo cap. 99, hoc titulo: Liber de Interpretatione quorumdam nominum ueteris Nouique Testamenti. Domino et Dei seruo Orosio episcopo Isidorus. Quedam, etc. Auctor Inuentarii deceptus, ut puto, a pseudochronicorum auctoribus inscripit: Isidori Cordubensis de Interpretatione quorumdam nominum, etc., ad Orosium presbyterum Tarraconensem. Allegorie sine auctoris nomine sunt in Codice Regio-uatic. 1823, de quo cap. 101. In Codice Palatino 277, de quo cap. 102, Allegorie premissa rubrica: Domino sancto ac reuerentissimo fratri Orosio Isidorus. In Urbinate 100, cap. 104,  eadem rubrica, cui preit titulus: Liber Isidori ad Orosium incipit. In eodem Codice est etiam Liber Soliloquiorum ad Orosium Patrem fortasse per errorem librarii, qui Orosii nomen ex Allegoriis sumpsit, et patrem, ut puto, pro presbyterum posuit. Aduertendum est, in uetustissimis membranis legi reuerentissimo fratri, non reuerendissimo: quod uerbum deinde preualuit. In Conciliis quoque Hispanie mss. hoc epitheton effertur eodem modo reuerentissimus, ut in antiquissimis Codicibus bibliothece uaticane obseruaui.



CAPUT LXI. Liber de Ortu et Obitu Patrum Isidoro asseritur. Editiones, mss. Codices huius libri. Predicatio Iacobi Maioris in Hispania ab Isidoro asserta comprobatur. Eiusdem operis quedam exempla interpolata et contracta. Genuinus liber editus num ab aliquo interpolatore corruptus.


1. De Isidoro auctore libri de Ortu et Obitu Patrum tam constans est ueterum scriptorum et exemplarium mss. Operum Isidori consensio, ut ualde mirandum sit exstitisse aliquos recentiores, quibus in mentem uenerit id negare, aut etiam in dubium reuocare. Omitto stupendam uossii hallucinationem, qui Callixtum II seculo XII Romanum pontificem, auctorem libri dixit de uita et Obitu sanctorum, eius scilicet qui inter Isidori opera 487 legitur, ut ab Oudino tom. II, pag. 1006, et a Fabricio Biblioth. med. uerb. Callixtus II iam notatum fuit. Quis non miretur Natalis Alexandri confidentiam, qui seculo I  Hist. Eccles., dissert. 15, propos. 2, iam constare, ait, apud doctos librum de uita et Morte sanctorum, qui sub nomine S. Isidori circumfertur, sancti reuera Isidori genuinum fetum non esse? Scio, nonnullos uiros doctos dubitare, an Isidori opus hoc sit, quosdam etiam Isidoro aperte abiudicare. Sed cum alii neque minus docti, neque numero pauciores opus Isidoro asserant et uindicent, quo iure Alexander tueri poterit suum illud iam constare apud doctos? Cui reponere facile quis poterit, et nunc constare apud doctos, et olim apud omnes semper constitisse, librum de Ortu et Obitu sanctorum Isidorum auctorem habere.

2. Baronius, Cennius, et quotquot aduentui et predicationi S. Iacobi in Hispania refragantur, librum de Ortu et Obitu sanctorum confictum, falsoque  Isidoro tributum, corruptum atque interpolatum asserunt, uel suspicantur, ut Bayerius obseruat. Mansius uero, in not. ad Alexandrum, inter eos qui predicationem Hispanicam S. Iacobi defendunt, Cennium enumerat de Antiq. Eccles. Hisp. tom. I, dissert. 1, cap. 2. Scilicet Cennius predicationem S. Iacobi in Hispania ex sola traditione tueri uult, cuius tamen nulla mentio exstet in monumentis que inuentionem corporis precesserunt. Quo autem iudicio id egerit, satis duo hec specimina ostendunt. Negat, Isidori esse librum de Ortu et Obitu Patrum, quia in eo epistola canonica apostolo Iacobo Maiori tribuitur, quod a nullo, inquit, hominum factum comperitur. Quid imperitius? Apud eos qui pro Iacobi in Hispaniam aduentu scripserunt, eorum catalogum reperire  potuit qui epistolam canonicam Iacobo Maiori aut aperte tribuerunt, aut id saltem probabile iudicarunt. Preterea affirmat nichil promoueri, etiamsi hymnus Breuiarii Mozarabici, quo predicatio S. Iacobi in Hispania asseritur, S. Ildefonso ascriberetur, quia Ildefonsus, ait, longe post tempora Isidori floruit. Quid falsius? quid ineptius? Ildefonsus Isidori auditor fuit, obiit anno 667. Corpus Iacobi inuentum in Gallecia fuit tempore Alfonsi Casti nuncupati, qui regnare cepit anno 795, ante quod tempus negat Cennius monumentum ullum exstare predicationis Iacobi; neque promoueri quidquam posse 488 putat, etiamsi hymnus in quo predicatio statuitur, Ildefonso ascribatur. Et gloriatur quidem Cennius, se non in Hispanorum gratiam, ut Bollandiani, sed in ueritatis  gratiam scribere.

3. Constantinus Caietanus, in elogio Isidori, pag. 29, uerba profert Baronii ex not. ad diem 15 Iulii Martyr. Roman. de hoc libro: An sit Isidori, non immerito adducitur in controuersiam, cum complura in eo indigna Isidoro reperiantur coagmentata mendacia. Excipit autem illico: Reuera tamen Baronius hec non dixisset, nisi Isidorus euangelicam ad Hispanos Iacobi profectionem, quam ipse inficiatur, docuisset. Sed de Baronio quidem aliter sentiendum: nam aliquando predicationem S. Iacobi in Hispania sustinebat, etiamsi negaret, fetum S. Isidori esse librum de Ortu et Obitu Patrum. Addit Caietanus se singulari concertatione probasse, fide dignissimos etiam scriptores  alios ante Isidorum Hispanicum S. Iacobi apostolatum confirmasse. Mariana in tract. de Aduentu S. Iacobi in Hisp., et Florezius tom. III Hisp. sacr., pag. 106 seq. ignorare se dicunt quenam sint ea que Isidoro indigna mendacia Baronius appellat. Si quos forte moueant uerba de Iacobo Maiori: Sepultus est in Marmarica; facile respondetur errorem librarii irrepsisse, ut ex ueteri Breuiario Toletano colligitur: Et, ut dicit beatus Isidorus, sepultus in arca marmorica, cui adheret lectionarium ms. Complutense: alluduntque antiqua alia instrumenta de sepulcro Compostellano: arcuatam domum, arcis marmoreis, sub marmoreis arcubus. Ac fortasse, ut apud Marianam nonnemo coniecit, primum scriptum fuit marmoris arca, ex quo leui mutatione factum est marmarica.  Alii, ut Gaspar Sanchez, et Maurus Castella, suspicati sunt in Tamarica, nam Tamarici populi sunt Gallecie: quod tamen minus probandum. Mea coniectura esset Marmarica, siue aliud simile nomen , nomen loci esse, in quo primum Iacobus sepultus fuit, uel intra, uel prope ciuitatem Hierusalem.

4. Conferenda tamen sunt que de sepulcro S. Iacobi in Hisp. sacr. tom. XIX enarrantur, pag. 38, ex Historia Compostellana, aliisque monumentis. Theodorus et Athanasius, discipuli S. Iacobi, sepeliri se iusserunt hinc inde ad sepulcrum sancti apostoli. In quodam Codice Historie Compostellane, qui asseruatur in collegio 489 Maiori Salmantino Archiepiscopi nuncupato, initio exstat imago episcopi sub  arcubus inspicientis sepulcrum quoddam magnum coopertum in medio positum, et duo alia minora hinc inde sine operculo. In ipsa Historia Compostellana corpus S. Iacobi sepultum dicitur sub marmoreis arcubus: in multis regum Hispanorum diplomatibus, hoc tom. XIX Hisp. sacr. relatis, modo locus indicatur sub arcis marmoricis, modo in locum arcis marmoricis, modo sepulcrum habemus in archis marmoricis, modo arcis marmorice fundo Gallecie. Dubitari potest an ex tribus illis arcis, quas dixi, siue sepulcris, initio nomen inditum fuerit Arce marmorice, uel ab arcubus, sub quibus sunt sepulcra, appellatio fluxerit loci Arcus marmorei, et corrupte arce marmorice. Ceterum in tanta Codicum et lectionum uarietate seligam apud S. Isidorum scripturam quam mihi exhibet Codex  Casanatensis G. III, 1 membran. in fol. seculi XI circiter, sepultus in arca mamorea; quam lectionem coniecture grauissimorum hominum, et lectiones Breuiarii Toletani confirmant. In ms. uero Casanatensi scribitur archa pro arca, et ueteri manu notate sunt he diuerse lectiones, uel Acha marita, uel in Achaia Marmorica. Ex Acha marita alius fortasse coniiciet acta maritima.

5. In Chronico interpolato Isidori, quod in sua Chronicorum sylloge Lucas Tudensis edidit, alia innuitur lectio: Petrus et Paulus sepulti sunt Rome, Andreas Patras ciuitate Achaie, Iacobus Zebedei in arce marmorica, et delatus in Galleciam Hispanie ultimam prouinciam. Sed ad marginem notatur in arca marmorica:  et, ut ego arbitror, auctor uoluit, Iacobus Zebedei in arca marmorica est delatus in Galleciam, etc.

6. Ut autem eos recenseamus auctores qui librum de Ortu et Obitu sanctorum Isidoro tribuunt, a Braulione initium ducendum est. De Ortu, inquit Braulio, et Obitu Patrum librum unum, in quo eorum gesta, dignitatem quoque, et mortem eorum, atque sepulturam sententiali breuitate subnotauit. uides non solum inscriptionem, sed argumentum quoque operis clare propositum ex ipso Isidori prologo: Quorumdam sanctorum Patrum, nobilissimorumque uirorum ortus, uel gesta cum genealogiis suis in hoc libello indita sunt: dignitas quoque, et mors eorum, atque sepultura SENTENTIALI BREuITATE notata. Cecus sit oportet 490  qui in Braulionis prenotatione expressum non uideat Isidori, quem nunc habemus, librum.

7. Ildefonsus in Isidori elogio ab hoc libro incipit: Scripsit, ait, opera et eximia, et non parua, id est, librum de Ortu et Obitu Patrum. Adherent alii scriptores de uir. illustr., Sigebertus Gemblacensis, qui neque Braulionem, neque Ildefonsum uiderat, ut ex horum trium collatione Nic. Antonius animaduertit; Pastrengus et Trithemius cap. 47 laudati quibus premisimus Notkerum Balbulum, qui seculo X ineunte decessit, et inter alia Isidori opera recenset librum de Patribus ueteris et Noui Testamenti.

8. Addit Nic. Antonius Ferdinandum Perez de Guzman  in opere Hispanico El ualerio de las Historias sub  Ioanne II Castelle rege conscripto, Ioannem Eisengreinium, Lippomanum, Surium, Philippum Bergomatem, Posseuinum, Andream Schotum, quem, inquit, appellamus ante alios huius scripti uindicem: quippe qui de scriptis SS. Patrum in dubium reuocatis ac uindicatis editurum se opus promisit in scholiis ad Photii Biblioth. cod. 1.

9. Ex antiquioribus scriptoribus qui Isidorum huius libri auctorem agnouerunt, profert Nic. Antonius Bedam, qui seculo uIII floruit, ac fere centum annis post Isidori mortem decessit. Scripsit Beda paulo ante obitum, ut auctor uite discipulus quidam eius narrat, de libris Isidori episcopi excerptiones quasdam. Exstant etiamnum uenerabilis Bede Collectanea seu Excerpta ex probatissimis Ecclesie  doctorum sententiis collecta uol. III Operum eius: in quo libro multa iisdem uerbis referuntur ex opere de Ortu et Obitu Patrum deprompta, presertim cap. de diuisione apostolorum; ac nominatim Iacobus ad annuntiandum Euangelium Hispaniam accepisse dicitur. He sunt certe excerptiones ille de libris Isidori, quas Bede discipulus laudat.

10. Nolim dissimulare istiusmodi collectanea fetum genuinum Bede a Natali Alexandro, ac nonnullis aliis uiris criticis non censeri, quia, ut putant, ineptiis referta sunt. Sed aduertendum primum est, non omnia ea que nostra hac etate inepta uideri solent, aut reuera inepta esse, aut scriptoribus antiquis, bona plerumque fide narrationes aliorum excipientibus, inepta uideri debuisse. Quis Dialogorum  auctorem S. Gregorium Magnum negare 491 ausit, quia multa in eis sunt que fide nunc indigna plerique censent? Et audent quidem aliqui, sed tam ualidis rationibus refelluntur, ut temeritatis sue eos pudere debeat. Deinde scriptores collectaneorum magis excusandi sunt, si quedam aut aliquantulum absurda, aut minus credibilia proferant: propositum enim illis erat non tam ut uera a falsis discernerent, quam ut aliorum dicta congererent, et aliis diiudicanda proponerent. Preterea Collectanea que Bede nomine circumferuntur, aut Bede omnino sunt, aut auctoris equalis, uel non multum posterioris, cum in antiquissimis membranis descripta reperiantur.

11. Allegat deinde Nic. Antonius auctorem sermonis de Assumptione Marie uirginis, inter alios sancti Augustini olim relati, nunc in appendicem editionis  Maurinorum tom. u, serm. 208, reiecti. Hic sermo a Labbeo in dissert. de Script. eccles., Fabricio in Biblioth. med., et aliis creditur esse Fulberti Carnotensis. Mabillonius in Actis SS. Benedict. seculo III, part. II, pag. 266, asserit, in quodam Codice Cluniacensi Autberto, seu Ambrosio Autperto eumdem sermonem tribui. Fabricius in Bibl. med. uerbo Ambrosius Autpertus hunc Autpertum, siue Autbertum abbatem S. uincentii ad fontes uulturni, qui seculo uIII floruit, distinguit ab Autperto abbate Casinensi seculo IX; et ad hunc secundam a nonnullis referri ait sermonem in assumptionem Marie inter Augustinianos de sanctis, et in Combefisii bibliotheca concionatoria. Codex uaticanus 1269 seculi XI uel XII, inter alias homilias exhibet in octaua Assumptionis  laudatum sermonem, premissa rubrica: Sermo Ambrosii Autperti in octaua S. Marie. Incipit: Adest, dilectissimi fratres, dies ualde uenerabilis, etc. Rubrica manu ueteri perscripta est, sed ita ut aliud prius exaratum fuisse uideatur.

12. In hoc ergo sermone ms., qui sane ueteris auctoris est ita legitur: »Sed nec inuenitur apud Latinos aliquis tractatorum de eius morte quidpiam aperte dixisse. Nam cum illum Euangelii uersiculum, quem Simeon dixit ad Domini matrem: Et tuam ipsius animam pertransibit gladius; beate recordationis tractaret Ambrosius, ait: Nec historia, nec littera docet, Mariam gladio uitam finiuisse. Hinc et Isidorus: Incertum est, inquit, per hoc dictum, utrum gladium spiritus, an gladium dixerit persecutionis.«  Habes Isidori sententiam in libro de Ortu et Obitu Patrum, cap. 67, 492 de Maria, neque alibi apud Isidorum reperiendam: »Hanc quidam crudeli necis passione asserunt ab hac uita migrasse, pro eo quod iustus Simeon complectens brachiis suis Christum prophetauerit Matri, dicens: Et tuam ipsius animam pertransibit gladius. Quod quidem incertum est utrum pro materiali gladio dixerit, an pro uerbo Dei ualido, et acutiori omni gladio ancipiti. Specialiter tamen nulla docet historia Mariam gladii animaduersione peremptam.«

13. Bayerius, qui in notis ad Biblioth. Hisp. eamdem causam suscipit, plures excitat recentiores, qu librum de Ortu et Obitu Patrum Isidoro adiudicant,  Gesneri epitomatorem, Bellarminum, Ioan. Ger. uossium, Caueum, Oudinum, Albertum Fabricium, Cellierium, et Placcium, qui in Theatro Anonym. et Pseudonym. in Isidoro Hispal., num. 1484, aduersus Isidorum huius libri auctorem ne hiscere quidem audet. Ex antiquioribus laudat auctorem uite S. Isidori apud Bollandianos tom. I Aprilis, et Ascaricum quemdam Hispanum episcopum in epistola ad Tuseredum nondum edita. Incidit in eam epistolam, dum recenseret Escurialensem Isidori Etymologiarum Codicem digramm. et plut. I n. 3, era MLXXXu, siue Christi anno 1047, XII Kal. Septembris a Dominico presbytero exaratum, ut in fine legitur. Titulus uerbis male Latinis est: Directa Ascaricus ad Tuseredus Dei famulus, de ipsis sanctorum dormientium, qui cum  Christo surrexerunt, corpora, etc. Ibi cum opinionem quorumdam exposuisset, qui asserebant sanctorum Patrum, qui cum Christo resurrexerant, corpora ad: »propria remeasse busta, addit, illud quasi ebetes beati Isidori edicto in medium proferentes, id est, de Adam, tresque patriarcis, quod eos in locum Arbe propriis narret requiescere in sepulcris non intelligentes stolidi et lirantes, quod ille si patria, uel cum  nesciret Domini iussu suscitata illa corpora essent, neque propriis ea uidisse oculis, si sint in suis, aut non sint sepulcris: sed antiquam solummodo de Patrium uitam, uel obitum Genesis proferat storiam.«

14. Quamuis obscura hec sint uerba, tamen clare indicant caput 1 libri de Ortu et Obitu Patrum: Sepultus est autem  in loco Arbee, qui locus nomen  a numero sumpsit, hoc est, quatuor: nam tres patriarche ibidem sunt sepulti, et hic quartus Adam. Quo autem seculo Ascaricus hic uixerit, incertum. Ex incompto et horrido Latini sermonis ad Hispanicum plane declinantis 493 stylo Bayerius colligit auctorem seculo IX aut ineunte X uixisse. Profecto seculo XI, quo exaratus est Codex, aut ante, inter Hispanos, Ascaricum scilicet, et eos qui ab eo dissentiebant, constabat librum de Ortu et Obitu Patrum fetum Isidori esse.

15. Sed mea coniectura est Ascaricum auctorem epistole antistitem Bracarensem fuisse; illum scilicet, qui seculo uIII Elipandum interrogauit per litteras, an iehsu Christus Filius Dei adoptiuus, an naturalis esset, atque Elipandi errorem amplexus fuit.  Epistola Ascarici scripta est non sermone Latino doctorum proprio, sed idiomate tunc apud uulgus usitato, adeoque simillima hac in parte est epistole familiari Elipandi ad Felicem Urgelitanum, quam Florezius tom. u Hisp. sacr., pag. 577, edidit, et Ducangius, num. 29 et 31 prefat. ad Glossar. med. et inf. Lat., in exemplum uulgaris sermonis Latini adduxit. Incipit: Domino Felice, sciente uos reddo, quia exeunte Iulio uestro scripto accepit, etc. Ionas Aurelianensis in opere aduersus Claudium Taurinensem refert Elipandum Asturias et Galleciam sua insana doctrina imbuere tentasse, cuius discipulos apud Astures ipse Ionas aliquando uiderat. Sic etiam Ascaricus Tuseredo controuersiam exponit, que excitata  fuerat abhinc Asturianis usque in oris. Florezius, tom. Xu Hisp. sacr., pag. 169, Arcaricum, Ascaricum, siue Ascarium episcopum Bracarensem collocat anno 785, sed addit, a Pagio, Fleurio, Basnagio, auctore Catalogi episcoporum Bracarensium, et aliis, episcopum Bracarensem constitui, nulla tamen allata ratione.

16. In eamdem sententiam Nic. Antonius profert omnes eius operis editiones, que Isidorum auctorem agnoscunt, et inter alias eam quam ipse ait factam Hagane apud Secerium cum libris de Natiuitate Domini, Allegoriis, et Proemiis, anno 1524. Corrigendum arbitror anno 1529; neque enim diuersam hanc editionem esse credo ab ea quam cap. prec. descripsi. Fabricius aliam antiquiorem commemorat  sine loco et anno in 4, tum etiam Basileensem in Orthodoxographis 1569 in fol., part. II, pag. 1736. Latet quedam eiusdem libelli editio in opere non satis in nostris regionibus obuio hoc titulo: »De uita et Morte Mosis libri tres cum obseruationibus Gilberti Gaulmini Molinensis. Accedunt Pseudo Dorothei Tyrii, et aliorum ueterum apospasmatia de uita prophetarum, apostolorum, et septuaginta discipulorum Christi, Grece et Latine. 494 2. Ben Sira et aliorum Orientalium sententie, a Paulo Fagio, et Ioan. Drusio pridem edite. 3. Nicephori Callisti Menologium breue ecclesiasticum. Cum prefatione Ioan. Alberti Fabricii. Hamburgi, sumptu Christiani, Liebezeit, anno 1714.« In 8. Igitur pag. 512 huius collectionis exstat Isidori liber hoc titulo:  Beati Isidori Iunioris, Hispalensis archiepiscopi, de uita et Obitu sanctorum qui Deo placuerunt. Deest prologus. Index pro utroque Testamento capitibus 87 continetur. Fabricius ipse, qui hanc editionem curauerat, in sua Biblioth. medii eui eam tacitus pretermisit. Editio similis Haganensi anno 1529 iam indicate: sed in Haganensi adest prefatio et hec inscriptio: Liber B. Isidori episcopi de uita uel Obitu sanctorum qui Deo placuerunt. In prefatione quedam uerba prepostere collocantur in hunc modum: Prefatio quorumdam sanctorum nobilissimorumque uirorum ortus . . . . dum breui sermone leguntur, qui in Scriptura laudibus prefuerunt.

17. Ad uetera exemplaria mss. libri de Ortu et Obitu Patrum prouocat deinde Nic. Antonius; que nullum alium auctorem preferunt, nisi Isidorum,  aut per errorem Patres Isidoro antiquiores, Hyeronymum et Ambrosium, ut postea dicam. Inter alia Isidori opera habent hunc librum Codices antiquissimi in bibliotheca Parisiensi S. Germani a Pratis. Plusquam quingentorum annorum Codicem laudabat seculo XuI Hyeronymus Zurita in Annalibus. Alius membranaceus annorum 250 fuit eodem seculo in bibliotheca Antonii Augustini: alius in bibliotheca Cesarea anno 1475 descriptus, ut Petrus Lambecius testatur. Duos alios antiquissimos Codices ante oculos habuit, qui editioni Haganensi prefuit: octo contulit Petrus de Fuentiduenna, qui ad editionem regiam Matritensem hunc librum emendauit, ut Ioan. Grialius in prefatione narrat. In bibliotheca Ambrosiana  hic idem liber cum aliis Mss. asseruatur. Bayerius annotat bibliothecam Escurialensem binos Codices huius operis non tamen usque adeo antiquos, exhibere, octonos Parisiensem regiam, ut ex catalogo apparet. Obseruandum, Biuarium ad annum 37 Dextri Chron. asserere, Petrum Fuentiduenna, siue Fontidonium 18 Codices uetustissimos contulisse: qui error est typographi pro 8 Codices. Reprehendit idem Biuarius Grialium et Loaisam, qui, ut ait, etiam editionem correxit, quod in elogio S. Iacobi 495 Maioris uocem predicauit pro scripsit posuerint: nam ipse cum Ioanne de Salazar de Aduentu S. Iacobi, et aliis tenet epistolam canonicam, que S. Iacobi Minoris uulgo creditur, scriptam fuisse a S. Iacobo Maiore, ut Codices mss. Isidori probant.

 18. uerum cum Nic. Antonius leuiter testimonium Petri de Marca de quodam uetustissimo Codice indicet, illud uberius a nobis exponendum est. In epistola ad Henricum ualesium de tempore quo primum in Galliis suscepta est fides Christi, Petrus de Marca primum uerba Usserii transcribit e capite secundo de antiquitatibus ecclesiarum Britannicarum: »Quod autem de Philippi in Galliis apostolatu habet Freculfus, a Malmesburiensi citatus, ex Isidori libro de Patribus utriusque Testamenti cap. 73 ad uerbum expressit . . . . Idemque Gallis predicauisse Christum legitur in libello de festis apostolorum, qui in Hieronymiano Martyrologio ms. habetur, ex quo pleraque omnia in librum suum de Patribus Noui Testamenti transcripsit Isidorus. Addit Parisiensis antistes: His  adiungendum putaui testimonium uetustissimi Codicis ms. ex bibliotheca S. Germani Parisiensis, in quo iste tractatus Isidori ante octingentos annos ascriptus una cum aliis eiusdem auctoris libris continetur . . . Nec dissimulandum est, in eodem Codice legi, Hispaniam Iacobo apostolo datam, eumque Hispanis fidem predicasse. Que uetusti Codicis auctoritas a quibusdam conceptam suspicionem eximere debet uitiate fortean loco in illo lectionis in prioribus editionibus ab aliquo Hispanicarum partium studioso.« Scilicet cum eiusmodi Codex seculo uIII aut paulo post exaratus fuerit, uitiate recentiori tempore lectionis suspicio omnis cessare debet. Non omittam hoc loco notare predicationem S. Philippi in Gallia, que a S. Isidoro quoque asseritur, non perinde certam censeri ac predicationem S. Iacobi in Hispania:  tum quia Isidorus de rebus domesticis loquens maiorem fidem meretur; tum quia cum Philippus predicauerit Christum in Galatia, et Galatia dicta etiam fuerit Gallia, et Galate Galli, ut nonnulli obseruant, facile intelligi potest, aut in mss. exemplaria Galliam pro Galatia irrepsisse, aut de Galatia Isidorum aliosque qui simili modo loquuntur, esse explicandos.

19. Quoniam uero Usserius loc. cit. animaduertit eadem, que apud Isidorum de predicatione apostolorum, apud Iulianum 496 Toletanum comment. in Nahum prophetam legi, hoc loco a nobis auctoritas Iuliani diligenter, expendenda est. Caput 81 libri de Ortu et Obitu Patrum post alia sic refert: »Petrus  namque Romam accepit, Andreas Achaiam Iacobus Hispaniam, Ioannes Asiam, Thomas Indiam, Mattheus Macedoniam, Philippus Galliam, Bartholomeus Lycaoniam, Simon Zelotes Aegyptum, Matthias Iudeam, Iacobus frater Domini Ierosolymam, Iudas frater Domini Mesopotamiam; Paulo autem cum ceteris apostolis nulla sors propria traditur, quia in omnibus gentibus magister et predicator eligitur.«

20. Accipe nunc uerba Iuliani Toletani comment. in Nahum prophetam pag. 309, tom. II Patrum Toletan.: »Isti ergo pedes Domini fuerunt, qui eum predicando per uniuersum mundum detulerunt. Petrus enim eum Rome, Andreas Achaiam, Ioannes Asiam, Philippus Galliam, Bartholomeus Parthiam,  Simon Aegyptum, Iacobus Hispaniam, Thomas Indiam, Mattheus Aethiopiam, Iudas Thadeus eum retulit Mesopotamiam, Iacobus Alphei eum retinuit Hierosolymam:«

Quisque sua sorte Christum sparsit sine sorde,
Per Paulum uero toto dispergitur orbe.

21. Hoc est discrimen inter Isidorum et Iulianum quod ab hoc omittitur Matthias, Mattheo tribuitur Aethiopia, Bartholomeo Parthia, cum Isidorus Mattheo Macedoniam, Bartholomeo Lycaoniam assignet. Ac fortasse cum Codex ex quo Henricus Canisius hunc Iuliani Commentarium eruit, mendis inquinatus fuerit, exscriptoris uitio ea uarietas imputari dobebit.

22. Iulianus ipse de Comprobatione sexte etatis  aduersus Iudeos lib. II, pag. 118, tom. II Patrum Toletanorum, etsi non omnes recenset apostolos qui Christum per uarias orbis regiones annuntiarunt, quia id tunc minus erat argumento suo necessarium, tamen hanc eamdem diuisionem indicat: Postquam enim narrauit, Petrum fidem predicasse, quin a Iudeis ipsi difficultas de septuaginta hebdomadibus Danielis obiiceretur, sic pergit: Hac etiam et simili regula Iacobus Hierosolymam, Thomas Indiam, Macedoniam Mattheus illustrat, ceteraque omnis multitudo apostolica Christum Dei Filium simili doctrina in mundum uenisse uerbo predicauit et testificata est.

497 23. Minime dubium est quin Iulianus hoc libro diuisionem apostolorum, cuius Isidorus in libro de Ortu et Obitu Patrum meminit, respexerit; et hoc  quidem loco Macedonia Mattheo tribuitur, uti apud Isidorum. Sed quoniam predicatio Iacobi Maioris et aliorum apostolorum hic omittitur, que diserte in comment. ad Nahum prophetam commemoratur, idcirco ii qui predicationem Iacobi Maioris in Hispania reiiciunt, quamuis opus de comprobatione sexte etatis Iuliano asserant, negant tamen commentarium in Nahum Iuliani genuinum opus esse. Dupinius, ait Fabricius in Biblioth. med., hunc commentarium Iuliano erepturus tom. uI Biblioth. eccles., pag. 36, duobus utitur argumentis, non omni exceptione maioribus, silentio Felicis Toletani, et diuersa, ut ipsi uidetur, styli ac scribendi ratione. Eminentissimus cardinalis Lorenzana, qui editionem Patrum Toletanorum non minus doctrine splendore, quam typorum  elegantia ornatam in lucem emisit, in monito ad lectorem, quod commentario premittitur, opus Iuliano uindicat, et contraria argumenta in nichilum redigit.

24. Obseruat contra Natalem Alexandrum, quod cum uiri docti antea Iulianum auctorem eius commentarii sine ulla dubitandi ratione agnouissent, ipse dubitare cepit non alia causa, ut uidetur, permotus, nisi quia in eo commentario predicatio S. Iacobi in Hispaniis asseritur. Expendit tres rationes, quas Alexander profert. Prima est, quod ex uno Codice ms. undequaque mutilo et mendis scatente editum est. Hec ratio per se ipsa ruit. Multa enim sunt opera que ex uno tantum Ms., ac, si uis, mutilo et mendoso, alicui auctori ascribuntur. Altera, quod quatuor  tantum, aut quinque uersus Nahum prophete exponit. Quid mirum, cum opus sit imperfectum? Tertia: Recentiorem sane auctorem Iuliano indicant uersus Leonini: Quisque sua, etc. Bollandiani in commentario preuio ad uitam S. Iacobi tom. uI Iulii part. II, § 7, respondent, primum uersum nullo numero contineri, secundum Leoninum non esse, cum medium non consonet extremo: ac solum posse appellari similiter cadentes; quod apud antiquos petas sepissime accidit, et quidem quandoque sine ullo artificio. Non autem uideo cur dicant Bollandiani, primum uersum nullo numero contineri; nam uersus hexameter est. Quisque sua sorte Christum sparsit sine sorde: ubi e in sorte producitur uel ratione cesure, 498 ut pete Christiani presertim seculi uII producere solebant, uel ob duas consonantes dictionis sequentis. Exempla uero uersuum similiter cadentium, ut sorde, orbe, plura sunt etiam apud petas Iuliano antiquiores. Confer, si placet, Hymnodiam meam Hispanam in dissertat. preuia, num. 215 seq. Apud Eugenium Toletanum, Iuliani magistrum, carm. I, lib. I, hi duo sunt continuati uersus:

Crimine nec ledam quemquam, nec crimine ledar,
Sic bene uelle queam, quo prauum posse recedat:
ubi sibi assonant uerba ledam, ledar, queam, recedat. Aduerte etiam, Natalem Alexandrum, cum de S. Iuliano Toletano seculo uII agit, sine ulla dubitatione ita asserere: Scripsit etiam commentarios in Nahum prophetam, qui ab Henrico Canisio ex ms. Codice  Bauarice bibliothece editi, in bibliothecas Patrum transcripti sunt. Guilielmus Cuperus in uindiciis breuibus pro Hispanica S. Iacobi predicatione inter Apologias Actorum sanctorum pag. 874 seqq., num. 114, suspicatur uerba S. Iuliani ita legenda: Quisque sua sorte Christum sparsit: sine sorte uero per Paulum toto dispergitur orbe. Ac fortasse Iuliano duo hexametri etiam non cogitanti exciderunt, quod aliis non semel contigit.

25. Natali Alexandro consentiens Mamachius tom. II Orig., et Antiq. Christian. c. 23, ita S. Iacobi in Hispania predicationem negat, ut simul astruat uiros doctos commentariorum librum in Nahum Iuliano Toletano adimere. Nimirum e doctorum numero  adimere ipse uolet Mireum, Fabricium, Labbeum, Nic. Antonium, cardinalem Aguirrium, marchionem Mondexarensem, Bollandianos, alios innumeros. Alioquin cur non potius affirmat uiros doctos librum in Nahum S. Iuliano adiudicare? Silentium Felicis in elogio Iuliani Mamachius cum Dupinio urget. Sed cum constet Felicem uitam S. Ildefonsi, a Iuliano certo scriptam, non commemorasse, et cum potior fuerit ratio cur de opere inchoato et non perfecto, quale est commentarium in Nahum, sileret, quid est cur tantopere argumento huic neganti Mamachius confidat? Nuper inueni egomet in uetustissimis membranis uaticanis opus S. Iuliani Toletani, a Felice pretermissum, de quo fusius cap. 103 dicam, ubi codicem Palatinum 1746 describam.

 26. Cellierius cum eodem Dupinio diuersum stylum, ac scribendi rationem obiicit. Sed unde arguunt hanc diuersitatem? Et cur 499 si qua ea est, eiusdem auctoris diuerse etati, diuersis temporibus, diuerso scopo ascribi non debebit? Fabricius animaduertit, eo commentario primos uersus capitis primi Nahum prophete solemni illis temporibus per uarios sensus uagandi libertate fusius exponi. Cur igitur Iulianus in hoc commentario morem sui seculi tenere non potuerit, quamuis in aliis peculiari quadam sua ratione ac methodo scripserit?

27. Quandoquidem uero Natalis Alexander fatetur predicationem S. Iacobi in Hispaniis asseri a Freculfo, a Walafrido, a Notkero, a Melello monacho Tegerseensi, a Zacaria Chrysopolitano, ab Ottone Frisingensi, aliisque aut eiusdem temporis, aut sequentis, quia scilicet omnes illi auctores eam opinionem, quam post seculum uIII ait inualuisse, indiscussam amplexi sunt; uidendum est num ex aliis quoque testimoniis ante seculum IX, quo scilicet ineunte corpus S. Iacobi in Gallecia inuentum fuit, memorata diuisio et predicatio apostolorum comprobetur. Mariana cit. tract. de Aduentu S. Iacobi cap. 7, uenantium Fortunatum Isidoro equalem profert, qui Iacobi doctrinam non se continuisse intra Iudee fines testatur in carmine de S. Iacobi laudibus:

Cultoris Domini totum sonus exit in orbem,
   Nec locus est, ubi se gloria celsa neget.
 Et post multa:

Gentiles docet hic, Iudeos increpat idem,
   Fructificansque Deo seminat orbe fidem.
Addit Mariana se eos uersus inter Fortunati carmina non inuenisse, sed ex tertia Calixti II homilia in B. Iacobi laudem desumpsisse. Primum distichum exstat lib. I, carm. 9, quod est de basilica S. uincentii uernemetis, non in B. Iacobi laudem. Legitur autem et apud Fortunatum, et apud Calixtum, toto sonus exiit orbe. Plura alia disticha desumpta sunt ex Fortunati carm. 2 lib. u in laudem Martini Dumiensis, ad quem scribit. Parum ergo centonario carmini in Iacobi laudem fidendum.

28. S. Beatum Liebanensem, qui Adoptianorum heresim strenue confutauit, commentarium in Apocalypsin  edidisse, iam pridem inter uiros doctos constabat. Typis tandem commissum fuit a Florezio, qui obseruat Beatum in Apocalypsin scripsisse anno 784. In prologo igitur libri II, pag. 97, sic Beatus ait: Hi sunt duodecim Christi discipuli, predicatores fidei, et doctores gentium. Qui cum omnes unum sint, singuli tamen eorum ad predicandum in mundo sortes proprias acceperunt: Petrus Romam, Andreas Achaiam, Thomas 500 Indiam, Iacobus Hispaniam, Ioannes Asiam, Mattheus Macedoniam, Philippus Gallias, Bartholomeus Lycaoniam, Simon Zelotes Aegyptum, Matthias Iudeam, Iacobus frater Domini Ierusalem. Paulo autem cum ceteris apostolis nulla sors propria traditur, quia in omnibus gentibus magister et predicator eligitur. Omissus est a librario Iudas Thaddeus, quem,  ut paulo ante ait Beatus, ecclesiastica tradidit historia missum ad ciuitatem Edessam ad Abagarum regem. Addit Beatus de apostolis: Hoc est semen sanctum et electum, regale sacerdotium per uniuersum mundum seminatum. Quo intelligitur apostolos prouincias adiisse que ipsis destinate erant. Preterea uerba Beati ipsa sunt Isidori uerba cap. 82 de Ortu et Obitu Patrum, et in prologo libri I Isidorum nominat cum aliis quorum descripturus est sententias.

29. S. Iacobum Maiorem in Hispania predicasse, ex uerbis Hieronymi eiusque magistri Didymi Alexandrini inter se collatis euidenti ratione colligitur. Hieronymus in cap. XXXIu Isaie ait: Spiritum Domini congregasse apostolos, dedisseque eis sortes, atque diuisisse, ut alius ad Indos, alius ad Hispanias, alius ad  Illyricum, alius ad Greciam pergeret. Didymus in libris de Trinitate, Bononie demum anno 1769 cum notis u. C. Mingarellii editis, simili modo de diuisione apostolorum loquitur: Hac ratione uidelicet, quod alteri quidem apostolorum in India degenti, alteri uero in Hispania, alteri autem ab ipso in alia regione usque ad extremitatem terre distributo. Predicationem in Hispania ita a Didymo assertam Iacobo Maiori, non Paulo, neque alteri apostolorum congruere, Mingarellius in nota demonstrat, qui etiam uerba Martyrologii Blumani ex Florentinio de Iacobo Maiore allegat: Hic Spaniam, et occidentalia loca predicatur: et sub Herode gladio cesus occubuit: sepultusque in Acaiam Marmoricam uIII Kal. Augusti. Scriptum fuit hoc Martyrologium anno 772. Florezius  tom. III Hisp. sacr., p. 117, duo alia uetera Martyrologia in eamdem sententiam addit, alterum seculo uIII, alterum seculo IX ineunte, scilicet anno 804 exaratum. Non omittam aduertere uersus Walafridi, qui a Natali Alexandro producuntur:

Primitus Hispanas conuertit dogmate gentes,
Barbara diuinis conuertens agmina dictis,
reperiri etiam inter carmina edita nomine Alcuini, qui seculo uIII florebat; adeoque Walafrido fortasse sunt antiquiores.

501 30. Producendus demum est hymnus ex Breuiario Mozarabico ad diem 30 Decembris, quo in eo officio festum S. Iacobi agitur.

Petrusque Romam, frater eius Achaiam,
   Indiam Thomas, Leui Macedoniam,
 Iacobus Iebus, et Aegyptum Zelotes,
Bartholomeus tenens Lycaoniam,
Matthias Pontum, et Philippus Gallias.
Magni deinde filii tonitrui
Adepti fulgent prece matris inclyte
Utrique uite culminis insignia,
Regens Ioannes dextram solus Asiam,
Eiusque frater potitus Hispaniam.
Nodum precidi putauit Natalis Alexander, si reponeretur, Officium illud Toletanum non fuisse a Romana Ecclesia approbatum. Sed nunc id querimus: num ante seculum IX opinio de predicatione S. Iacobi in Hispaniis inualuerit. Dummodo ergo liqueat, in officio Isidoriano, quod seculo uII et uIII per uniuersam Hispaniam celebrabatur, eam predicationem aperte asseri, id quod uolumus obtinebimus. Mirum uero est quod Alexander illico addit: Probabilius asseritur  nunquam profectum in Hispanias esse S. Iacobum, quia id Romana inficiatur Ecclesia, quam asseratur illuc profectus, quia id tradit Ecclesia Hispaniensis. Quandonam, rogo, Ecclesia Romana inficiata est profectum in Hispanias esse S. Iacobum? In Breuiario Romano iussu S. Pii u recognito Hispanica Iacobi predicatio diserte affirmatur; sub Clemente uIII, ex Baronii sententia, Ecclesiarum Hispanie hanc esse traditionem substitutum fuit. Anno 1625, re plene discussa, repositum fuit quod nunc legitur: Post Iesu Christi ascensum in celum, in Iudea et Samaria eius diuinitatem predicans plurimos ad Christianam fidem perduxit. Mox in Hispaniam profectus, ibi aliquos ad fidem conuertit: ex quorum numero septem postea episcopi a beato Petro ordinati in Hispaniam  primi directi sunt.

31. In Breuiario Quignoniano, cuius fata in Appendice 2 ad Hymnodiam Hispanicam explicui, ita res hec narrabatur: Hispaniam adiisse, et ibi nouem tantum uiros conuertisse traditur. Ita habebat prima editio Breuiarii anni 1535, paucis cognita. Cum autem anno sequenti recusum fuit Breuiarium recognitum, quale spatio plurium annorum a multis ad recitandas horas canonicas adhibitum 502 fuit, sic reformatum est: Hispaniam adiisse, et ibi Euangelium predicasse auctor est Isidorus. Hec eadem sunt uerba in antiquis Breuiariis Seguntino, Cauriensi, Ciuitatensi atque Palentino, que Mariana cap. 8 de Aduentu Iacobi apostoli in Hispaniam allegat. Eadem sententia, aliis uerbis  Tudense Breuiarium:  Hispaniam quoque Iacobus ad predicandum adiit, ut auctor est Isidorus. Salmantinum: Hispaniam adiisse, et ibi Euangelium predicasse, auctor est Isidorus. Breuiarium ordinis predicatorum: Hispaniam adiit, ibique Euangelium, ut auctor est Isidorus, predicauit. Que omnia non solum Iacobi in Hispania predicationem confirmant, sed etiam librum de Ortu et Obitu Patrum Isidori legitimum esse comprobant. Alia sunt Breuiaria, que sine Isidori mentione aduentum S. Iacobi in Hispaniam astruunt, ut Pompelonense, Cesaraugustanum, ualentinum, Pacense, Burgense, Hispalense, Bracarense, Asturicense, Segobiense, Compostellanum, Militum S. Iacobi, gemina ordinis Carmelitani breuiaria, alterum anno 1568, alterum 1586, uenetiis edita.

 32. Sententia uero de Iacobi predicatione adeo ueterum animos occupauit, ut etiam in tabula geographica antiqua seculo X circiter exarata id annotatum fuerit. In Codice Regio-uaticano 571, pag. 71 terg., est tabula geographica, qua Oriens parte superiori pingitur, Occidens inferiori, ex latere dextro Are Philenorum, ex sinistro Roma, Hispania, etc. In Hispania ulteriori prope Minium flumen hec est epigraphe: Hic predicauit Iacobus. Sic prope Erodium montem: Hic sanctus Andreas predicauit. Alibi, India, ubi Bartholomeus predicauit. Alibi, India, ubi Thomas predicauit.

33. Ac maius fortasse robur hec communis traditio inde accipit, quod non sine examine recepta fuit, sed etiam nonnullis uel ex ignorantia, uel ex  inuidia repugnantibus, ubique demum preualuit, reuictis ab ipso seculo X contrarii rumoris auctoribus uerbis Isidori nostri, quamuis non expresso nomine allegati. Cesarius abbas epistolam scripsit ad Ioannem papam. Florezius, qui tom. XIX Hisp. sacr. eam edidit, intelligit Ioannem XII, et epistolam scriptam anno circiter 962. Baluzius, qui primus eam protulit tom. uII Miscell., intelligit Ioannem XIu, qui regnare cepit anno 984. Cesarius consecratus fuerat ab episcopo Compostellano aliisque archiepiscopus Tarraconensis; cum autem nonnulli episcopi prouincie Tarraconensis, 503 presertim illi qui regibus Francorum parebant, eum recipere nollent, Cesarius scripsit ad papam, et inter alia ait: »Isti iam supra scripti et nominati, quia istum apostolatum, quod  est nominatum Spania, et Occidentalia, dixerunt non erat apostolatum S. Iacobi; quia ille apostolus interfectus hic uenit, nullo modo autem uiuus. Et ego responsum dedi illis, etc. O Domine, sciatis uos quia Petrus namque Romam accepit, Andreas Achaiam; Iacobus, qui interpretatur filius Zebedei, frater Ioannis apostoli et euangeliste, Spaniam et Occidentalia loca predicauit, et sub Erode gladio cesus occubuit Ioannes, et Philippus Galatiam, etc. O Pater sancte, ego dico, qui hoc contradicit, quod uerum non est, contradictor est Domino et legi.« Prouincie ab hoc auctore apostolis assignantur ut apud Isidorum, excepta Galatia pro Gallia, ut multi legunt apud Isidorum: alii etiam apud Isidorum scribunt Galatia.

34. Antiquiorem auctorem laudare possem Eusebium  Cesariensem, si eius esset genuinum opus, quod in Regio-uaticano Codice 2034 seculi Xu legitur. Rubrica pag. 90 hec est: »Incipit Chronica Eusebii Cesariensis, Pamphili martyris contubernalis. »Capitulum primum de prima etate.« In principio temporis ante omnem diem Deus Pater in uerbo, et per uerbum suum fecit ex nichilo rerum omnium materiam.« Desinit: »Fuit autem, ut dicitur, Nicena synodus anno Constantini imperii XX celebrata. Hucusque Chronicam suam perduxit Eusebius Cesariensis, Pamphili martyris contubernalis. Abhinc Hieronymus sui temporis digessit historiam. Per idem tempus, Helena, etc.« Huius Chronici cap. 13 hec reperio: »Ioannes Ephesi quiescit. Iacobus Maior  Hispaniam e Hierusalem rediens decollatur. Thomas in India maiori lancea transfigitur.«

35. Ceterum totum hoc Chronicum aut omnino suppositum, aut ualde interpolatum est ab aliquo scriptore Gallo, ut uidetur: nam multa de fidei predicatione in Galliis traduntur, ac singillatim de ecclesia, S. Petro adhuc uiuenti Senonibus a S. Sauiniano fundata, que ecclesia S. Petri uiui dicta fuit. Certa suppositionis aut interpolationis argumenta sunt, quod cap. 15 et 16 laudatur Hieronymus, qui Beatus appellatur, et cap. 16 uersus finem ita legitur: Constantinum uero a beato Siluestro baptizatum eiusdem pontificis actus declarant. Continuatio Hieronymi eodem uitio laborat, cuius margini charactere rubro prima manus ascripsit: Non uidetur  Hieronymianus 504 stylus. Desinit: Alani in Hispanie montanis, qui uascoli  nunc narrati sunt. Hucusque Hieronymus presbyter sui temporis, digessit historiam.

36. Pauca hec de predicatione S. Iacobi in Hispania pro re nata a nobis dici debuerunt. Mansius in not. ad Histor. Natalis Alexandri catalogum texit eorum qui eam defendendam susceperunt. Nominat Ioan. Albertum Fabricium, qui in salutari Luce Euangelii cap. 16, § 2, recentiores ad usque suam etatem percenset, P. Guilielmum Cuperum soc. Iesu in Actis sanctorum in append. ad. t. uI Iulii, P. Godefridum Henschenium in diatriba ad tom. I Aprilis, P. Adrianum Daude soc. Iesu in Historia uniuers. Rom. imperii lib. I Hist. eccles., § 3, et in  animaduers. 5 ad cap. 2 lib. I; et Caietanum Cennium de Antiq. Eccles. Hisp. t. I, dissert. 1, cap. 2, aliosque Hispanos in Actis sanctorum append. ad tom. uII Iulii indicatos. Inter recentes qui seculo XuII scripserunt, recensendus est Ioannes Dauila de Roa, cuius exstat tractatus ms. Cod. 472 bibliothece Regio-uaticane de personali Predicatione S. Iacobi apostoli in Hispania: quem Bayerius in not. ad Bibl. Hisp. uet. lib. uIII, n. 284, ad seculum XIII reuocare conatus est. Alia est disputatio de aduentu et predicatione S. Iacobi in Hispania in bibliotheca ueteri uaticana Cod. 5540 papyr. in fol., incerto auctore, que incipit: Aggredimur nunc.

37. Ut autem ad librum de Ortu et Obitu sanctorum redeam, cuius occasione controuersia de S. Iacobi  in Hispania predicatione mota est, eum Isidoro adiudicandum multis probat marchio Mondexarensis cap. 20 de Predicatione S. Iacobi, qui plures mss. Codices Hispanie, Gallie, Germanie et Britannie in eam sententiam appellat, Mariana in tractatu de eodem argumento, Florez Hisp. sacr. tom. III, pag. 100 seqq., cl. Hispanie sacre continuator Riscusit. XXX, trat. 66, c. 6, n. 12, quique, ut Bayerius obseruat, argumentum plene exhaurit Benedictus Clemens de Arostegui in dissert. de apostoli Iacobi Maioris in Hispania predicatione Neapoli 1743, a pag. 10. Quibus quedam nos ex ueteribus membranis addere licet.

38. In Prolegomenis ad Sedulium num. 58 descripsi Codicem uaticanum 242, in quo sunt Explanationes Sedulii Scotti in quatuor euangelistas. Floruit  is Sedulius seculo IX. Codex uero tot additamentis 505 et correctionibus eiusdem manus prime notatus est, ut iure eum pro autographo accipere possis. Sedulius ergo primum prefationem Hieronymi in quatuor euangelistas exponit, et de Mattheo sic habet: »Matheus cognomento Leui dicitur, quia ex prosapia tribus Leui ipse originem ducit. MATHA in Hebreo sermone donum dicitur: unde Matheus donatus interpretatur, eo quod ei donatum est, ut non solum apostolus, sed etiam euangelista esset: qui etiam ex tribu sua Leui sumpsit cognomen. Ex publicano a Christo electus primum quidem in Iudea euangelizabat, postmodum in Macedonia predicabat; hic requiescit in montibus Pastorum.« Ad uerba Qui etiam, etc., margini eadem  manus maiusculis litteris appinxit, ISID. Que certe deprompta sunt ex cap. 75 libri de Ortu et Obitu Patrum, ubi alii legunt in montibus Parthorum. Sic etiam de Marco et Luca quedam uerba ex Isidoro sumit, quamuis non iterum laudato, et de Ioanne euangelista longam narrationem ex cap. 72, a uerbis: Hic anno sexagesimo septimo ad finem capitis apud Ephesum uI Kal. Ianuar.

39. Plura nobis ad manus fuerunt mss. exemplaria, que libro de Ortu et Obitu Patrum nomen Isidori prefigunt, ut pretermittam alia in quibus sermo de S. Ioanne Baptista Isidori nomine profertur, scilicet ex cap. 72 libri de Ortu et Obitu Patrum: de quibus infra, cum de sermonibus agam, cap. 72 dicam.

40. In Codice uaticano 287 seculi Xu est liber de  Ortu, etc., mutilus in fine prime partis, et carens secunda, S. Ambrosio perperam affictus, ut exponam cap. 93. In codice uaticano 629, nomen auctoris non est, sed illico subsequuntur alia Isidori nostri opera. uide cap. 94. In ueteri Cod. Regio uaticano 309, est compendium huius libri sine auctoris nomine. uide cap. 100. In codice Palatino 216, de quo cap. 102, est caput 72, al. 73, de S. Ioanne Baptista, sed insertum in quadam homilia, et sine auctoris nomine, et quibusdam additis que in alio libro de Ortu et Obitu Patrum a me typis edendo reperiuntur. Ibid. in Cod. Palat. 277, sine Isidori nomine, sed post alia Isidori opera, in quorum titulis pariter deest auctoris nomen, liber de Ortu et Obitu Patrum cum prologo. Codex est uetustissimus. In Codice Palatino 1448  seculi X circiter, cap. 103, est compendium huiuscemet libri sine auctoris nomine, quod ad alios mss. Codices recensitum typis exprimam: existimo 506 enim, non post seculum IX compositum. In Urbinate 100, cap. 104, Ysidorus de Obitu Patrum, etc., ut in Editis. Ita in Urbinate 382, cap. eod. 104: Isidori Hispalensis episcopi de Ortu, uita et Obitu Patrum, etc. Simile exemplar ibid. in Urbinate 392. In Ottoboniano 1720 idem liber inter alia Isidori opera, sed non expresso auctoris nomine: uide cap. 106. In Codice Casanatensi G. III, I, quem cap. 107 recensebo, idem liber a prima manu S. Hieronymo affingitur, a secunda manu S. Isidoro, cuius subsequuntur quedam alia ex Etymologiis petita sine noua auctoris mentione.

 41. Ex schedis Zaccarianis, cap. 44, recensui Codicem ueronensem, Codicem Florentinum Mediceum, alium Florentinum S. Marci, Codicem Albanium, Codicem Malatestium, quibus omnibus liber de Ortu et Obitu Patrum Isidoro ascriptus continetur. Cap. 46, ex catalogo bibliothece monasterii Pompose seculo XI confecto indicaui librum S. Isidori de uita, Ortu et Obitu sanctorum Patrum, qui in Scripturarum laudibus referuntur. Ibidem relatum fuit Leofricum, siue Leofridum, qui seculo XI uixit, monasterio Excestrensi donasse Isidori Etymologias, et Passiones apostolorum, quod ultimum opus librum esse de Ortu et Obitu Patrum Nic. Antonius pro certo habet. Cap. 55, ex Muratorio descripsi Codicem Ambrosianum, ante mille et plures annos exaratum, qui inter  alia Isidori opera referebat librum uite sanctorum, quem hunc ipsum librum de Ortu et Obitu Patrum esse crediderim.

42. Bandinius tom. Iu Codic. Latin. inter Codices mss. S. Crucis, plut. 21, describit Codicem 11 in quo sunt Isidori libri tres Sententiarum, liber Primorum , item Isidori de Ortu et uita, uel Obitu sanctorum qui in Domino precesserunt, cum prologo et tabula, ut in editione Grialii. Sequuntur Allegorie, ut in editis, et liber anepigraphus : incipit: uenit nuper ad manus meas quedam schedula. Desinit, imple opere, quod didicisti exhortatione, cap. penult. in Editis. Nulla est librorum diuisio. Sunt et alia, presertim S. Augustini, in hoc Codice, qui membranaceus est in-8o  maiori seculi XIII, cum titulis rubricatis et initialibus coloratis.

43. Idem Bandinius, ibidem plut. 22, recenset Codicem 12, membranaceum in-4o maiori seculi XIII, in quo est hic idem liber cum aliis Isidori operibus: scilicet num. 6, de Natura rerum, etc., num. 12, 507 Isidori Hispalensis episcopi de Ortu, uita et Obitu sanctorum Patrum, etc. Subiungitur notitia de duodecim apostolis, qui per uniuersum orbem terrarum dimissi sunt ad predicandum. Num. 13, Hieronymus de uir. illustrib. Adduntur duo capita, 1 de ualeriano Calaguritane urbis episcopo, 2 de Prudentio, quod ita habet: Prudentius Calaguritanus uersificator insignis, multa contra hereticos et paganos diuerso edidit metro, nostrumque dogma luculentissime cecinit. Sequuntur  libri Gennadii, Isidori et Ildefonsi de uir. illustr. Caput de Prudentio uehementer confirmat eorum opinionem qui Prudentium Calagurritanum dicunt: presertim quia in bibliotheca uaticana nonnullus est similis Codex. Bayerius in not. ad Bibl. uet. Hisp. lib. II, cap. 10, obseruat, in Codice Aemilianensi conciliorum seculo X exarato, et in Escurialensi uigilano dicto eiusdem seculi hoc ipsum referri, nisi quod liber Hieronymi desinit cap. 135 quod est de Sedulio, et cap. 136 quod est de ipso Hieronymo. Additur, Hucusque Hieronymus. Exhinc Gennadius Massiliensis episcopus: et post ualerianum, qui primus est, legitur, II. Prudentius Calagurritanus, etc. Apparet autem eos Codices interpolatos esse uel ex eo quod Hieronymus Sedulii meminisse  non potuit saltem eo elogio quod circumfertur, et Gennadii est. Fortasse inde natum est, quod elogium Sedulii a Gennadio conscriptum Hieronymo a nonnullis tribuatur: de quo dixi in prolegom. ad Sedulium num. 6 et 7. Nec Gennadius episcopus Massiliensis dici debuit, sed presbyter. De patria Prudentii pluribus egi in Prudentianis.

44. Florezius tom. III Hisp. sacr., p. 107 seq. obseruat librum S. Hieronymi de Script. eccl. Grece redditum fuisse a Sophronio Hieronymi equali, multis additis, quorum nonnulla Isidorus in libro suo de Ortu et Obitu Patrum adoptauit, ut Iacobum Maiorem duodecim tribus dispersionis predicasse, et Simonem Cananeum Iacobo Minori in sede Hierosolymitana successisse, quod tamen falsum est:  nam successit Simeon. Sed Isidorus, Orientalem auctorem secutus de rebus Orientalibus, errauit. Alia, que Isidorus omittit, putat Florezius Sophronio addita a Grecis post Isidori tempora, ut quod de Eunucho Candace et Crescente narratur apud Sophronium. Eunuchum Candacem uocat Florezius, qui error, uel memorie lapsus, nonnullis aliis communis est pro eunucho regine Candaces.

45. Breuiter nunc expendam opinionem Burrielii in epistola 508 ad Petrum de Castro relata cap. 40, qui cum in Bibliis Gothicis ante irruptionem Maurorum in Hispaniam exaratis, ut ipsi uidetur, reperisset ante singulos prophetas elogium historicum, quod in libro S. Isidori de Ortu et Obitu Patrum legitur, descriptum esse, arbitratus est ab Isidoro ea  elogia composita fuisse, ut singulis prophetis in Bibliis preponerentur: quod itidem censet de proemiis. Inde unita proemia, que in eisdem Bibliis sunt, librum Proemiorum confecerunt, et unita elogia historica prophetarum librum de Ortu et Obitu Patrum. Addit librum II, siue elogia Deipare, et apostolorum alium fortasse habere auctorem. Hec opinio sustineri non potest, quantum quidem ad librum de Ortu et Obitu Patrum attinet: nam de proemiis alia uidetur esse ratio, ut cap. seq. dicam; primum quia mss. uetera exemplaria utrumque librum Isidoro adiudicant, quibus multi antiqui scriptores plane adherent, ut uidimus. Deinde credendum potius est ex libro Isidori de Ortu et Obitu Patrum desumpta fuisse elogia prophetarum, ut in Bibliis insererentur, quam librum ipsum ex elogiis prophetarum unitis coaluisse.  Nam liber de Ortu et Obitu sanctorum Patrum, etiam semotis Noui Testamenti Patribus, constat 64 capitibus, ab Adam, Abel, etc., ad Machabeos, cum pauci sint sacri scriptores quorum elogium initio operum prefigi debuerit.

46. Preterea si fingere uelimus Isidorum prius elogia tantum prophetarum composuisse, deinde uero animum ad librum conficiendum applicuisse, nulla est ratio cur eum dicamus in ueteris Testamenti elogiis substitisse, neque ad Noui Testamenti laudandos Patres accessisse, cum totus liber utrumque Testamentum complectens Isidori nomen preferat, et prologus Scripturarum laudes commemoret, neque uetus a Nouo Testamento distinguat, Cur autem  Isidorus elogium historicum scriptorum Noui Testamenti omississet, si scriptores sacros laudare sibi proposuisset? Pretereo Biblia illa Gothica Toletana non eam antiquitatem preseferre quam Burrielius putat, ut cap. 87 ostendam. Refert quidem Burrielius, in regio conuentu Toletano S. Ioannis Regum asseruari antiquum membranaceum Codicem, qui solum uitas Patrum ueteris Testamenti complectitur: sed aduertit indicem uitas quoque Patrum Noui Testamenti polliceri.

47. Imo etiamsi index eas uitas non polliceretur, nulla hec esset coniiciendi ratio, uitas Noui Testamenti ab Isidoro non fuisse 509 scriptas. Id enim passim accidit in similibus operibus, ut etiam de proemiis cap. seq., num. 5, dicam, uel quia Codex  mutilus est, aut ex alio mutilo descriptus, uel quia interdum ex integro opere nonnulli id tantum sumebant quod sibi magis usui esse posset. Ac nonnulla est ratio cur ea pars seligatur que de ueteris Testamenti Patribus agit. Nuper prodiit Rome apud Giunchium tomis Iu in-4o opus quod in Diario ecclesiastico Romano 27 Septembris 1794 laudatur, sic inscriptum: Degli uomini illustri dell Antico Testamento, e delle principali analogie, che le lor persone, i lor detti, fatti, etc., hanno con Gesù Christo e colla sua Chiesa. Saggi del sacerdote Bernardino Famiani. Exstat etiam Georgii Cassandri liber inscriptus de uiris illustribus ab Adam usque ad historiam Regum, Colonie 1551, in-12.

48. Alium Codicem Gothicum Burrielius laudat,  quo Isidori liber de Ortu et Obitu Patrum ab excusis satis diuersus continetur. Duos ego habeo qui ab Editis differunt, alterum ueronensem inter schedas Zaccarianas, ut cap. 44 dixi, qui est compendium libri Isidori, alterum descriptum ex Codice Regio-uaticano 199, de quo cap. 99; qui Isidoriano libro uulgato auctior est in multis capitibus, in aliis breuior, plura omittit, quedam noua addit, et caret principio. Utrumque inter opera dubia uel spuria reponam. Liber acephalus incipit: De sancto Abraham, qui fuit prima uia credendi. Petitum id est ex primo uersu prologi Psychomachie Prudentii:

Senex fidelis, prima credendi uia,
Abram beati seminis serus pater.
Desinit in elogio Stephani protomartyris, quod in excusis omnino deest. Nulla est distinctio libri primi  de ueteri Testamento et secundi de Nouo. Patres et sancti ex utroque Testamento laudati sunt quinquaginta quinque. Ante apostolos premittitur breue caput De apostolis in genere. Post S. Matthiam rursus caput aliud de apostolis in genere, et de eorum diuisione et predicatione.

49. Subiungitur aliud caput de apostolis qui uxores habuerunt: ubi aduertendum est auctorem libri, uel huius certe capitis se equalem S. Clementis apostolorum discipuli, asserere. De apostolis, inquit, qui sine dubio uxores habuerunt, audiui sanctum Clementem ita dicentem, qui eorum comes et eorum discipulus fuit, et tertius a Petro papa in Roma exstitit. In utroque uero hoc libro de Ortu et Obitu Patrum  predicatio Iacobi in Hispania non secus atque in Editis 510 annuntiatur. In primo: Iacobus filius Zebedei euangelizans Hispaniis: in altero: Hispanie et Occidentalibus locis predicator. In Codice Palatino 216 describendo cap. 102, refertur fragmentum uite S. Ioannis euangeliste ex hoc uberiori libro desumptum, sed tacito auctoris nomine.

50. Genuinus Isidori liber de Ortu et Obitu Patrum ille censendus est, qui iam editus exstat, et Isidori nomine in antiquissimis exemplaribus prenotatur. Dubitant tamen adhuc uiri nonnulli critici an ab aliquo interpolatore sit corruptus. Papebrochius in Respons. ad exhibit. error. part. II, accusatione 9, Petauio adherere uidetur, qui similem librum de Ortu et Obitu prophetarum Epiphanio, cui  affingitur, indignum censet, librum uero de Ortu et Obitu sanctorum, qui Isidori nomen prefert, uere huius fetum esse contra Baronium pronuntiat: sed corruptum, addit Petauius, ab aliquo interpolatore crediderim. uerum ea que communi omnium exemplarium presertim ueterum, et in diuersis orbis regionibus exaratorum consensu comprobantur, interpolata esse, nemo sanus sine euidenti aliqua ratione arbitrabitur: alioquin nichil in scriptorum ueterum quantumuis legitimis operibus ab impudentium censorum temeritate et audacia tutum erit et immune. Aliud iudicium ferri poterit de iis que in quibusdam Codicibus reperiuntur, sed ab aliis desunt. Exemplo esse potest quod idem Papebrochius part. I, accus. 14, narrat, habere se ms. unum Codicem ex Susatensi  patrum Predicatorum bibliotheca, in quo uita erat S. Catharine hoc initio: Conceptionem et uitam B. Catharine B. Isidorus in libro de Ortu et Obitu iustorum describit. Respondet Papebrochius librum de Ortu et Obitu sanctorum Isidori nomine editum, solum comprehendere uitas Patrum ueteris et Noui Testamenti, adeoque additamentum de S. Catharina auctoris esse longe posterioris. Ego sane nullum reperi exemplar libri Isidori, in quo uita S. Catharine, ne ut additamentum quidem, contineatur.



511 CAPUT LXII. Proemia S. Isidori in libros ueteris ac Noui Testamenti. Zaccarie proemium in hoc opus.

1. Que fuerit Burrielii de Isidori Proemiis opinio cap. precedenti dixi: scilicet ea ab Isidoro composita  fuisse, ut singulis Bibliorum libris prefigerentur, deinde in unum corpus unita coaluisse. Titulus ipse Proemiorum satis probabilem hanc sententiam reddit. Potuit tamen Isidorus ipse ea proemia in unum uolumen compacta edere, ut alii omnium sacre Scripture librorum argumenta pre oculis ac manibus facilius haberent: ex quo uolumine alii singulis Bibliorum libris in nonnullis exemplaribus proemia prefixerint. In exemplari Bibliorum Gothico, quod Toleti asseruatur, ea proemia suis locis inserta sunt, sed non plane omnia, ut idemmet Burrielius innuit.

2. Profecto Proemiorum librum ab Isidoro confectum Braulio et Ildefonsus testantur. Braulio: Proemiorum librum unum, in quo quid quisque liber  sancte contineat Scripture, breui subnotatione distinxit. Ildefonsus: librum Proemiorum; que uerba omissa sunt initio editionis regie Matritensis, ubi caput hoc libri Ildefonsi de Isidoro exscribitur, ex quo deceptus, ut iam alibi monui, Nic. Antonius existimauit nichil in Ildefonso de Proemiorum libro legi. Simili modo Rodriguezius de Castro tom. II, Bibl. Hisp., p. 296, errauit, qui inter Isidori libros ab Ildefonso pretermissos, libros Proemiorum et de Officiis ecclesiasticis reposuit. Braulioni Ildefonsoque Sigebertus et alii passim coherent. Nic. Antonius secutum in hoc ait Isidorum argumentum S. Hieronymi in prologo Galeato. Sed cum Hieronymus ad sue uersionis defensionem prologum Galeatum ediderit, argumentum Isidoriani libri melius ex Braulionis  uerbis intelligitur.

3. In nonnullis exemplaribus desideratur proemium libri, Plenitudo Noui et ueteris Testamenti, etc., in quo libri omnes sacre Scripture breuiter recensentur, ut deinde de singulis distinctius agatur. Que fuerit eo tempore, ait Fabricius in Bibl. med., sententia Ecclesie Occidentalis de canone librorum sacrorum ex hoc aliisque 512 Isidori scriptis bene potest intelligi, ut notauit Richardus Simon in censura Biblioth. eccles. Dupiniane tom. I, p. 252 seq., qui etiam p. 259 seq. notat Latinam uersionem librorum biblicorum non semper Hieronymianam sequi, sed aliam subinde, uti in psalmis, Romanum siue Italicum Psalterium. De Latina uersione qua Isidorus utebatur nos alibi plura.

 4. Opus hoc emendauit, ut ex prefatione Grialii obseruat Nic. Antonius, et ex septem Codicibus inter se collatis editioni maturauit Ioan. Mariana soc. Iesu, Hispanie decus singulare. Prodierat antea non solum in Bigneana editione, sed etiam in Haganensi anni 1529, cum nonnullis aliis Isidori operibus. Rodriguezius de Castro tom. II Bibl. Hisp., p. 300, affirmat Proemia in editione Grialii cum libro I Officiorum continuari sub eodem numerorum et capitum ordine, ita ut Proemia et liber I Officiorum uiginti quinque capitibus constent. Quod oppido falsum est: nam neque Proemia capitibus numeratis distinguuntur, et liber I Officiorum Proemiis quidem succedit, sed ipse solus ab initio ad finem quadraginta quinque capita complectitur. Laudatus Nic. Antonius indicat ms. Codicem Proemiorum in bibliotheca Ambrosiana.  Bayerius addit duos in bibliotheca Escurialensi. Cap. 46, ex ueteri catalogo monasterii S. Nazarii indicatus fuit Codex Proemiorum, duo ex catalogo monasterii Bobiensis: cap. 61, unus ex bibliotheca Florentina S. Crucis, ut de multis aliis taceam.

5. Exemplaria mss. Proemiorum a me uisa et collata hec sunt. Codex uaticanus 287, in quo sunt proemia tantum ueteris Testamenti, de quo agam cap. 93. Codex uaticanus 641, de quo cap. 94, Prefationum nomine exhibet proemia in uetus et Nouum Testamentum, omissa prefatione generali, sed adiuncto capite de Esther, quod in Editis desideratur. Sine Isidori nomine sunt Prefationes librorum Noui  Testamenti in Cod. Regio-uatic. 231, de quo cap. 99, sed desinunt paulo post initium. In Regio-uatic. 310, in quo plura sunt Isidori opera, sunt duo libri Proemiorum cum prologo, sed non expresso auctoris nomine. uide cap. 100. In Codice Palatino 277, eadem Proemia, addito tamen Isidori nomine recentiori manu, c. 102. In Urbinate 100, cap. 104, Proemia utriusque Testamenti cum prologo. In Ottoboniano 278, cap. 105, excerptum ex Proemiis de S. Paulo apostolo.

513 6. Cum u. C. Zaccaria ab hoc Proemiorum opere editionem Isidorianam inchoare constituisset, prologum suum ita meditatus fuerat.



Sancti Isidori Hispal. episcopi in libros ueteris ac Noui Testamenti Proemia. EDITORIS PROeMIUM.


Que S. Isidorus Hispalensis episcopus de sacrarum litterarum uolumine commentatus est opera edituri ab eius in utriusque Instrumenti ueteris ac Noui libros proemiis initium facimus. Fuisse illa ab Isidoro conscripta nemo negarit; cum eorum diserte meminerint cum S. Braulio Cesaraugustanus in prefatione ad sanctissimi episcopi Opera, tum S. Ildefonsus in libro de uiris illustribus, cap. 9, quos secutus Sigebertus in libro de Scriptoribus ecclesiasticis cap. 55 ait de Isidoro: Scripsit librum Proemiorum de libris ueteris et Noui Testamenti, quos in canonem recipit Ecclesia catholica.

7. Prodierunt autem in Bigneana ac Breuliana Isidorianorum omnium Operum editione; in Matritensi preterea ad septem mss. Codices castigata ab Ioanne Mariana societatis nostre uiro doctissimo, qui et illa breuibus at de more pereruditis adnotationibus illustrauit. Nos preter tres hasce editiones totidem ad ea recognoscenda manuscriptos libros  adhibuimus, de quibus nonnulla hic duximus animaduertenda.

8. Horum Codicum primus exstat, in celeberrima Patrum Franciscanorum quos Conuentuales dicimus, bibliotheca Florentie ad Sancte Crucis: inscribitur autem Codex 233, plutei 29, in ea parte que templum ipsum spectat, collocati. Qui in eo descripti sunt libri, plures sunt hoc ordine: Isidori de Summo bono; eiusdem liber Proemiorum; eiusdem Ortus et uita, uel Obitus sanctorum, qui in Domino recesserunt; eiusdem Allegorie ad Orosium; eiusdem Synonyma; eiusdem liber Differentiarum; Dialogus S. Augustini Episcopi ad Orosium ; seu liber S. Augustini episcopi ad Paulum et Eutropium episcopos Hispanos super questiones Celestii de perfectione iustitie. Eiusdem liber ad uirgines: Cum mortalium mutabilis mens; eiusdem de quatuor uirtutibus caritatis: Desiderium Charitatis; eiusdem de decem Plagis: Non est sine causa,  fratres; eiusdem ad Dulcitium de Animabus defunctorum: Si quidem legimus; eiusdem de Consolatione defunctorum: Admonet nos; eiusdem denique de Introitu episcoporum: Qui non intrat per ostium.

9. Codex alter Cesene in Malatestiorum principum bibliotheca apud Franciscanos quoque Conuentuales asseruatur, quintodecimo, ut uidetur, seculo exaratus: prenotatus 2, plutei 13, in dextera bibliothecam adeuntium parte collocati. Multa in hoc etiam Codice cum Isidori nostri, tum aliorum opuscula continentur hoc ordine. 1. S. Bonauenture 514 Inductionum ad intelligentiam sacrarum Scripturarum; qui liber in extremo opere dicitur Tractatus introductorius intelligentiam  sacre Scripture et fidei Christiane; tum hec adduntur: Iste liber editus est a Reu. P. F. Bonauentura de ordine Minorum sedis apostolice cardinali, et est compendium theologie et fidei Christiane. 2. Libellus ab Arab co in Latinum idioma uersus a Fr. Alphonso Bonihominis  Hispano, inscriptusque Reuerendiss. in Christo P. F. u. magistro ordinis Fratrum predicatorum; de Messia nempe epistola, ut in extrema pagina adnotatum reperio, Rabi Samuelis Isilite  oriundi de ciuitate regis Morochorum missa Rabi Ysaac magistro Synagoge, que est in Sublimeta in regno predicto. 3. B. Hysidori Hyspalensis episcopi liber Noui Testamenti; qui fragmentum est ex primo de Officiis libro decerptum. 4. Liber Proemiorum S. Isidori. 5. eiusdem de uita et Obitu Sanctorum Patrum. 6. Chronicon S. Isidori. 7. Eiusdem liber Differentiarum. 8. Eiusdem Sermo contra Arianos. 9. Eiusdem contra Iudeos.

10. Multo uetustior his est tertius ueronensis, ut aiunt, Capituli membraneus Codex in-4o, in criptus 54, de quo Cl. Marchio Maffeius in Bibliothece ueronensis manuscripte parte prima, pag. 88, hisce uerbis disserit: Eiusdem forme libro, mixto itidem uetustoque, ac ad typographicum ut plurimum accedente charactere, continentur hec. 1. Orditur liber Proemiorum Dialogus S. Hieronymi presbyteri. Nec  PRAEMIA memorat, nec dialogus est, aut D. Hieronymi opus, sed illud Isidori, de quo Braulio: Proemiorum librum unum. 2. uita uel Obitus sanctorum, qui in Domino precesserunt. 3. Incipit Opuscula S. Isidori; ac si que antecedunt, ad alium pertinerent: liber sequitur, a supposititio pseudo-Dextri Chronico alteri Isidoro perperam tributus, de Nominibus legis et Euangeliorum, quem titulum a Braulione, ut uidetur, accepit. 4. Incipiunt testimonia diuine Scripture; quam sententiarum collectionem ex ipso hoc Codice in altero nostrorum Excursuum litterariorum per Italiam uolumine diuulgauimus.

11. Hi Codices sunt, quibuscum priores Isidoriani huiusce libri editiones comparaui. Sed et aliud insperato subsidium e Rhabano Mauro, noni seculi scriptore doctissimo, mihi obtigit. Legeram in Cauei Angli Historia litteraria p. 456, edit. an. 1720, Willielmum Malmsburiensem in prefatione quam ex bibliotheca Lambethana Petrus Alixius euulgauit, ad abbreuiationem Amalarii Rhabano insignis cuiusdam  plagii crimen exprobrasse, quasi duos de Officiis ecclesiasticis libros ex Isidoro, Augustino et Gregorii Magni Pastorali ad uerbum transcripsisset, alia insuper opuscula ex eodem Isidoro et Beda compilasset. Plura fortasse hac de re in ea dissertatione inuenissem, quam lene an. 1724, de uita ac Doctrina Hrabani Magnentii Mauri Ioan. Franciscus Buddeus in uulgus emisit; uerum eius copia mihi non fuit. Nihilo tamen minus Malmsburiensis accusatione ductus, Rhabani de Uniuerso, seu Etymologiarum libros uiginti duos adii, qui in Codice Caroli de Montchal archiepiscopi Tolosani apud Labbeum Noue Bibliothece mss. libr., p. 176, de sermonum proprietate et mystica rerum significatione accuratissime prenotantur; quodque suspicatus 515 fueram ex Isidori Etymologiis plurima in rem suam transtulisse Rhabanum deprehendi. Porro cum libri sexti caput tertium, quod inscribitur breuis annotatio, que indicat quid in sanctis Codicibus contineatur, in Isidoriano  item sexto Etymologiarum libro desiderari comperissem, in mentem uenit Rhabanum eo capite Isidorianum Proemiorum libellum conclusisse. Contuli igitur utrumque, et quemadmodum conieceram, alterum ex altero descriptum animaduerti. Quamobrem cum eo Rhabani capite Isidori Proemia contendi, ut ea exhiberem qualia Rhabanus nono seculo legerat. In hanc autem rem usus sum perrara, eaque, siue typos siue chartam spectes, pereleganti, que in domestica huiusce Mutinensis collegii nostri bibliotheca seruatur, Rhabaniani operis editione in folio, ut aiunt, maiore quintodecimo seculo curata. Eius meminit Orlandius in libro cui titulum fecit: Origine e progressi della stampa, p. 96, ac uere ait, prodiisse illam nulla anni, loci, aut typographi nota ascripta, ante annum tamen quingentesimum supra millesimum; quanquam quod illam minime uiderat, neque quid operis ea contineret, neque quanto typorum nitore, quem capitales singulorum  capitum littere ceruleo alie, rubro alie colore picte, cetereque maiores minio rubentes mirifice augent, elaborata fuerit, minime nouerat. Porro ne Codices aut editiones suis quasque nominibus inani repetitione singulis in locis appellare cogamur, singulariis utemur quas hic damus, ascripta illarum significatione.

12. Singularia, que Zaccaria appellat, hec erant: B. E. Bignei editio.---Br. E. Breulii editio.---M. E. Matritensis  editio.---F. C. Florentinus Franciscanorum Codex.---C. C. Cesenas Franciscanorum Codex.---u. C. ueronensis capituli Codex.---R. Rhabani libri III caput ultimum. Sed, ut iam ante monui, uarie lectiones, quas ordine digestas textui subiicere cogitauerat, inchoate quidem ab eo erant, sed non ultra huius libri titulum progrediebantur. Neque in schedis eius inuenio ullam  discrepantiam scripture ex illa quam memorat Rabani, seu Rhabani, uetustissima editione; neque tamen magnam hanc iacturam reputo.

13. Mucciolus tom. I catalogi Codicum mss. bibliothece Malatestie, pag. 57, plut. 13, Cod. 2, agit de Codice in quo sunt S. Bonauenture tractatus introductorius ad sacre Scripture intelligentiam, et Rabbi Samuelis epistola de Messia, interprete Alfonso Bonihominis Hispano. Succedunt »S. Isidori Hispalensis de Noui et ueteris Testamenti Scriptoribus opusculum. Eiusdem epistola ad Orosium presbyterum. Eiusdem Chronicon breue de uita, Ortu et Obitu SS. Patrum, qui laudantur cum in ueteri tum in Nouo Testamento. Eiusdem chronicon describens historiarum abbreuiaturas ab exordio mundi usque  ad quintum Euadii  imperatoris annum, et quarto religiosi 516 principis Sisebuti anno 5820. Eiusdem liber Differentiarum. S. Isidori sermones, unus contra Arianos, bini contra Iudeos. Sermocinatio de anime substantia, deque eius uirtute, aliisque ad eam spectantibus.« Codex est seculi XIu.

14. Nescio an antiquus librarius, an Catalogi auctor inscriptionem effecerit: De Noui et ueteris Testamenti Scriptoribus; que ad librum Proemiorum referenda est, non ad librum de uir. illustr. Aduertit Mucciolus Codicem in Chronico Historiarum indicare epocham regni Sisebuti: que non ita facile, addit, aliis in Codicibus, quod sciam, inuenitur. uerum nichil magis obuium in Codicibus et in Editionibus Chronici Notat annum 5820, iuxta Martyrologium  Romanum, respondere anno 614 et anno 5 imperii Eraclii.

15. De sermone contra Arianos, cuius initium est, ueni, Domine, S. Isidoro ascripto, obseruat Mucciolus, in Codice alio uetustissimo Malatestio Etymolog. sec. uII  scripto S. Augustino tribui: in tabella uero pluteo affixa duos sermones contra Iudeos perperam Isidoro Toletano adiudicari. Hinc colligo duos illos sermones contra Iudeos non differre a duobus libris contra Iudeos, uel a fragmentis eorum: nam in aliis quoque Codicibus hi duo libri Isidoro Toletano ascribuntur. Quam meam suspicionem comprobatam uideo uerbis que Mucciolus, p. 58 in not., testatur  legi post Isidori Opera: Expliciunt capitula Isidori contra Iudeos. Quod attinet ad sermonem contra Arianos, non inuenio eum indicari a Mucciolo, dum Codicem Etymologiarum describit tom. II, p. 144, ubi alia opuscula S. Augustino ibi ascripta recenset, que tamen supposititia censentur: et in his opusculum de Anima et eius uirtutibus, etc., quod fortasse idem est ac Sermocinatio de anime substantia, deque eius uirtute, aliisque ad eam spectantibus, que in hoc Codice aliis Isidori operibus subiungitur. Sed Mucciolus, collato hoc opusculo, reperit esse Cassiodori librum de Anima.



517 CAPUT LXIII. Liber Isidori de Numeris e Bibliotheca regia Taurinensi nunc primum edendus. Alii scriptores de mystica numerorum significatione. Aliud opus de numeris nondum editum, in bibliotheca uaticana exstans, an ad Isidorum referri possit.


1. Operis de Numeris Braulio clare meminit: De Numeris librum unum, in quo arithmeticam propter numeros, ecclesiasticis Scripturis insertos, ex parte tetigit disciplinam. Alii ueteres de eo silent: plerique etiam recentiores: alii, ut Caueus et Cellierius, librum de Numeris inter Isidori deperdita recensent: Fabricius in Bibl. med. putat diuersum non esse a quibusdam capitibus libri III Etymologiarum, quibus de arithmetica et de numeris agitur. Sed cum Braulio, qui Etymologias in ordinem digesserat, librum de Numeris diuersum a ceteris opus esse enuntiet, coniectura Fabricii reiicienda omnino  est.

2. Exstat opus in bibliotheca regia academie Taurinensis: ex quo exemplar descriptum mihi ad manus est in schedis Zaccarianis. Bayerius quoque, ut in not. ad Nic. Antonium refert, apographum ad annum 1754 desumpsit; Codicemque sibi uisum ait seculi XIII, inscriptum de Numeris ac de quadragenario numero. Fortasse hec erat in indice inscriptio. In exemplari Zaccariano solum inuenio: Incipit liber Numerorum. Incipiunt capitula. Post tabulam capitum, Quid sit numerus? Nihil aliud de hoc opere in schedis Zaccarianis reperire licuit. Codicem descripsi cap. 43, ex catalogo bibliothece regie Taurinensis.

3. Querent aliqui num genuinum Isidori opus censendum sit. Ego quidem ita arbitror. Nam argumentum  si consideres, Braulionis uerbis penitus congruit: uersatur enim in mystica numerorum expositione, qui in ecclesiasticis Scripturis inserti sunt, premissa breui arithmetice discipline notitia. Non enim hic liber reuocari debet ad opus de computo, quod Trithemius inter Isidori opera enumerat, innuens, ut opinor, aut caput 17 libri uI Etymologiarum de Cyclo paschali, aut maius aliquod opus de hoc argumento, uel de loquela per digitos, alicubi Isidoro ascriptum, de 518 quo ego alibi. Neque item referendus liber de Numeris est ad quoddam opusculum, siue fragmentum, quod in Codice Ottoboniano 6 hac rubrica notatur: Item de numero Ysidori: Cardinales sunt, etc.; ubi plures numerorum  species recensentur, cardinalium, ordinalium: quod fragmentum ad Etymologias potius pertinet. De eo Codice cap. 105 agam. Numeri enim ecclesiasticis Scripturis inserti, ut Braulio loquitur, non alii esse possunt nisi numeri qui in sacris litteris occurrunt, quorum allegorie et mysteria in hoc libro exponuntur.

4. Genium quoque Isidori sapiunt stylus operis, ratio interpretandi, uaria eruditio sacra et profana e multis scriptoribus collecta: nonnulle quedam phrases, ut cum cap. 2 infinitiuus adhibetur sine uerbo a quo regatur: eumdemque solum esse mensuram et incrementorum causam, statumque decrementorum: ubi supplendum constat, uel quid simile, ut passim in operibus editis Isidori, et frequentius in mss. Prologus  quoque simplicitatem Isidorianam in aliis eiusdem prologis perspicuam redolet: Non est superfluum numerorum causas in Scripturis sanctis attendere: habent enim quamdam scientie doctrinam, plurimaque mystica sacramenta. Proinde regulas quorumdam numerorum, ut uoluisti, placuit breuiter intimare. Sententia eadem exstat lib. III Etymol. cap. 4: Ratio numeri contemnenda non est: in multis enim sanctarum Scripturarum locis, quantum mysterium habeant, elucet; non enim frustra in laudibus Dei dictum est: Omnia in mensura, et numero, et pondere fecisti, etc. Exempla adducit ex senario et quadragenario numero, que in hoc etiam opere apparent, uti quedam alia de numerorum doctrina ex eodem lib. III Etymol. petita.

 5. Isidorum in paucis quibusdam numeris mystice explicandis precessit Epiphanius breui opusculo inscripto, de Numerorum mysteriis; quod tamen multi uolunt alterius esse Epiphanii: nam plures fuere Epiphanii etiam Cypri episcopi preter celeberrimum scriptorem libri contra hereses et aliorum operum. Eucherius Lugdunensis episcopus in Formulis spiritualibus cap. 11 de Numeris sic ait: Numeros quoque breuiter digeramus, quos mystica exemplorum ratio inter sacros celebriores fecit, a primo ad millenarium, multis omissis. De numerorum mysteriis et doctrina hec notauit Morhofius in Polyhistore tom. I, lib. I, cap. 12, n. 19: »In mathematicis 519 porro scientiis quid non diuini est? Hic numerorum doctrina primum se offert, tota merito diuina uocanda. Quante,  quam arcane numerorum potestates sint, ne in hunc quidem diem satis cognitum est. Quod cum bene nosset Pythagoras, non inuenit commodiorem rationem qua philosophie sue secreta celaret, et intelligentibus tamen omnia panderet, quam si numeris suis, quos formales recte dixeris, absconderet. Cum enim numeri nominantur, non intelliguntur, nisi nature occulte proportiones, progressus, operationes, reuolutiones a Deo ipso definite. Quomodo non difficile admodum est omnia diuine humaneque sapientie mysteria illis adumbrare. Non credat quis temere fieri, sonos septenario, numeros nouenario absolui: atque hinc per easdem in centenariis et millenariis reduci. Illic abstrusarum rerum typi latent, atque his quasi prefigurantur. In  quibus uelut in tenebris palpitant, qui tamen quasi per nebulas uident, auctores, quorum de numerorum mysteriis integra exstant uolumina, etc.«

6. Idem Morhofius ibid. lib. II, cap. 7, num. 50, ex Ghilino in Theatro homin. litter., pag. 219, obseruat Theodotum Osium Pythagoricam de numeris doctrinam instaurare uoluisse, scripto libro, cui titulus: Meditationes rhythmice in duas partes distincte, quaram una theoreticam, altera practicam facultatis sciendi per numeros, siue restitutam Pythagoreorum doctrinam pollicetur: qui liber an editus fuerit Morhofius ignorabat. In eadem Pythagorica numerorum doctrina uersatus est Iamblicus Chalcidensis, cuius sunt Introductio in Nicomachi arithmeticam et Arithmetica Theologumena; e recentioribus  uero Petrus Bongus, siue Bungus de Mysteriis numerorum, et accuratius Meursius in Denario Pythagorico.

7. De numeris, quantum quidem ad res ecclesiasticas maxime pertinent, post Isidorum egit Rabanus Maurus, cuius opera multum de Isidoro referunt; de quo confer Codicem uaticanum 939, cap. 95 recensendum. Editus liber est a Baluzio lib. I Miscell., pag. 1, Rhabani Mauri abbatis Fuldensis liber de computo. Dilecto fratri Marcario monacho Hrabanus peccator in Christo salutem. Legimus scriptum, etc. Quia te, uenerande preceptor, sepius audiui de Numeris disputantem, etc. Cap. 2: Unde Isidorus dicit: Nummus numero nomen dedit, etc., ex cap. 3 lib. III Etymol. Agit etiam de significatione numerorum per  digitos, de tempore, de decemnouenali 520 cyclo, de epactis, etc. Odonis abbatis Morimundensis seculo XII inter alia opera Fabricius Biblioth. med. refert: De Significationibus numerorum. De numerorum Figuris. De Cognitionibus et Interpretationibus numerorum. De Significationibus unitatis. De Analyticis ternarii.

8. Codex uaticanus 919 pergamen. in 16, pag. 7, exhibet fragmentum operis anonymi de numeris: Item numeri, etc. Iterum pag. 204, quedam de numeris: sequitur de Ordinalibus; ac rursus uersus ad cognitionem numerorum: Possidet A numerum quingentos ordine recto. Hos uersus descripsit Ioannes Nouiomagus lib. I de Numeris cap. 10; sed cum aliqua discrepantia ab iis qui exstant apud Ugutionem ms., ut Ducangius littera A animaduertit. In  alio Codice uaticano 3101 manu Benedicti acolythi anno 1077, sunt Hermanni Contracti opera, Item de numero 22 pulchra scitu digna: Iam prima, etc. Fortasse liber est de Numeris 22. Obierat Hermannus paulo ante, scilicet anno 1054. Ab anonymo Mellicensi dicitur scripsisse de principalibus computi regulis, a Trithemio de conflictu rhythmomachie. Codex Ottoboniano uaticanus 819 exhibet ms. tractatum Italicum super mystico numero septenario: Il settenario esser, etc., auctore Raphele Aquilino. Codex item Ottobon. 3140, opusculum anonymum ms. Italicum, Del Numero quaternario.

9. De usu Patrum in mysticis numerorum sacre Scripture interpretationibus explicandis uideri potest  Sirmondus in not. ad serm. 19 Augustini, tom. I Operum eiusdem Sirmondi, col. 338, ubi agit de numero piscium 153, qui in mari Tiberiadis ab apostolis post Christi resurrectionem capti sunt: uti etiam editio apostolicorum Patrum Cotelerii tom. I, pag. 29, in not. ad epistolam Barnabe, ubi disseritur de numero 318 uernaculorum Abrahami: de quo plura a me exposita fuerunt in Prudentianis cap. 20.

10. Etsi librum de Numeris, qui in bibliotheca regia Taurinensi asseruatur, genuinum Isidori fetum esse existimo, tamen alium nunc recensebo de quo nonnulla questio esse potest, an sit Isidori. Exstat in codice Regio-uaticano 199, de quo cap. 99, post tres libros sententiarum Isidori, et librum eiusdem  interpolatum de Ortu et Obitu Patrum: ex quo scilicet libro de Numeris paraphrasin quamdam Decreti Gelasiani de libris recipiendis et non recipiendis in appendices 521 editionis Sedulii conieci. Rubrica est ab aliquo ignaro amanuensi apposita, Quedam de Domino nostro Iesu Christo, quia prologus incipit: Domino nostro altissimo adiuuante, et Saluatore nostro clementissimo concedente: sed libri argumentum auctor exponit illico pergens: de numero et eius mysterio pauca breuiter, tamen utiliter uolo scribere. Usque ad numerum 24 explicationem protrahere auctor uoluit, ac fortasse protraxit: sed opus mutilum est, et paulo post initium expositionis mystice numeri ternarii deficit.

11. Multa auctor sumit ex iis que in libro de Numeris  Isidorus breuiter indicauit: sed cum longius plerumque in rerum ipsarum explicatione euagetur, ad alia Isidori opera exscribenda interdum recurrit, ut in expositione unitatis, dum de anima disserit: Anima etenim, dum una res est, multas species et ornamenta ita in se habet: que, dum spirat, spiritus est; dum sentit, sensus est; dum sapit, animus est; dum intelligit, mens est; dum recte discernit, ratio est, etc. Que desumpta sunt ex Isidori libro de Differentiis rerum, num. 29, de differentia inter animum et animam: Quia eadem una est anima: que, dum contemplatur, spiritus est; dum sentit, sensus est; dum sapit, animus est; dum intelligit, mens est; dum discernit, ratio est, etc. Poterat hec esse aliqua dubitandi ratio, num liber hic de Numeris in Codice,  in quo alia sunt Isidori, sine nomine auctoris repertus, sit Isidorianus: nam hic erat Isidori mos ut e suis aliis libris plura passim sumeret ac repeteret.

12. Sed ualidior alia est coniiciendi ratio, alicubi hoc opus Isidoro ascriptum esse: nam ubi numerus binarius explicatur, ac duo penitentie genera enarrantur, ita legitur: Longinus lancea latus Saluatoris aperuit, et non tantum ueniam inuenit, sed episcopatus honorem et martyrii gloriam, et coronam habere meruit. Salmeron tom. X, tract. 48, similia uerba profert: Longinus latus Saluatoris aperuit, et tactu sanguinis Christi cum esset altero oculo priuatus, illuminatus est extra et intus lumine fidei, et per apostolos baptizatus fuit: et post longum tempus in eremo episcopatus honorem et martyrii coronam inuenit.  Ad marginem uero sic citat: Isidor. Hispal. Eadem uerba Collius in suo tractatu de Sanguine Christi lib. Iu, cap. 1, allegat ex recenti, ut ait, sacre 522 Scripture studioso, qui Isidorum citat: sed cap. 3 addit: Neque ea D. Isidori uerba, quod sciam, reperiri ita facile possunt. Simili modo Barradas tract. 4, lib. uII, cap. 22, post eadem relata uerba concludit: Hec ille , sed ego illa non potui reperire.

13. Hanc questionem u. C. Franciscus Alexius Fiori, tunc soc. Iesu, qui nuper Bononie pie decessit, litteris Mantue 9 Iunii 1758, ad Zaccariam, Isidori Opera edere meditantem, datis, proposuerat, quonam scilicet loco Isidorus ea uerba protulisset. Nullum Zaccarie responsum inuenio: sed cum in  ms. hoc opere de Numeris eadem fere uerba repererim, illud mihi uenit in mentem Salmeronem, siue alium, ex quo Salmeron ea descripsit, in hoc opus de Numeris incidisse Isidori nomine prenotatum, nam in reliquis eius operibus nec uola, nec uestigium. In opere de Numeris omittitur quod Longinus altero oculo priuatus esset, etc., sed episcopatus honor et martyrii corona diserte exponuntur: ac fortasse Salmeron, siue alius fortasse eo antiquior in hanc sententiam Isidorum appellauit, cetera ex aliis monumentis asserens.

14. Ex Collio id preclare comprobatur: qui cap. 1, lib. Iu bis Isidorum allegat, scilicet pro militis qui latus aperuit, cecitate ex altero oculo, uerbis Salmeronis, et pro eiusdem militis martyrio: de quo ait: Nec  desunt etiam qui huius sententie patronum S. Isidorum esse arbitrentur, eum talia pronuntiantem inducentes: Lancea Longinus latus Saluatoris aperuit, et non tantum ueniam inuenit, sed episcopatus honorem et martyrii coronam promeruit. Eadem sunt uerba in libro inedito de Numeris, exceptis ultimis et martyrii coronam promeruit, pro quibus Ms., et martyrii gloriam et coronam habere meruit. Addit Collius: uerum huiusmodi auctores de loco in quo hec ab Isidoro consignata sunt, taciti silent, et fortassis non temere, cum mihi talem de Isidori consensu in illius scriptis nusquam offendere hactenus licuerit.

15. Bollandiani ad diem 15 Martii de S. Longino martyre agunt, qui latus Domini lancea perforauit: et obseruant, in tragedia Christi patientis, auctore Apollinare Laodiceno, uel quouis alio seculi Iu scriptore  potius quam Gregorio Nazianzeno, alludi ad metaphoricum illum loquendi modum, quo uidetur inter Christianos solitum circumferri, aperto Christi latere, apertos quoque eius 523 qui lanceam intorserat oculos, scilicet mentis; quod rudis uulgi ignorantia ad corporeos oculos detorsit. Neque auctoritatem Isidori pro unius tantum oculi cecitate a nonnullis allegatam agnoscunt. De episcopatu Longini siue militis qui lancea latus Domini percussit, siue centurionis qui Dominum confessus fuit, nichil referunt: neque Collius, qui loc. cit. controuersiam de Longini cecitate fuse exponit, alium auctorem de eo episcopatu, excepto Isidoro, nominat. Sententiam uero de oculorum caligine, aut unius oculi cecitate  graues alii auctores tenuerunt, ut S. uincentius Ferrerius et Ludulphus Saxo, ab eodem Collio allegati, qui concludit eiusmodi figmentum ortum ex male intellectis Ioannis Euangeliste uerbis: Et qui uidit, testimonium perhibuit: quod cum de se Ioannes dicat, nonnulli perperam ad militem lateris Christi percussorem detorserunt.



CAPUT LXIu. Questiones de ueteri et Nouo Testamento nondum edite. Quidnam sit Isidori opus de Distantia Noui et ueteris Testamenti, siue de Consonantia Noui et ueteris Testamenti in canonum collectionibus laudatum.

1. Nullum adhuc uidi Isidori Operum prestantiorem Codicem, quique clariora antiquitatis indicia  referat, quam uaticano-Palatinum num. 277. Scriptus est enim litteris maiusculis Romanis, quales seculo uIII aut IX nonnulli exarati reperiuntur: neque certe ratio ulla obest cur ad seculum ipsum Isidori, scilicet uII, reuocari non possit. In eo sunt Proemia Isidori, liber de Ortu et Obitu Patrum , Allegorie cum Isidori ad Orosium prologo, et preter quedam alia, suo loco recensenda, pag. 29, rubrica: In nomine Domini nostri Iesu Christi incipiunt Questiones sancti Hysodori tam de Nouo quam de uetere Testamento. Sunt questiones 61, quibus sua responsio subiicitur. Questio I: Dic mihi, quid est inter Nouum et uetus Testamentum? Respondit: uetus est peccatum Ade, etc.

 2. Has igitur questiones pro genuino S. doctoris Isidori opere exhibeo auctoritate tam eximii Codicis fretus, et quod nichil quod obstet 524 inueniam, multa que in eamdem me sententiam pertrahant. Etsi enim nonnulli fortasse existimabunt hunc librum a Braulione et Ildefonso non commemorari, tamen id nichil me commouebit, non solum quia Braulio et Ildefonsus aperte affirmant se non omnia Isidori opera recensuisse, sed etiam quia mentionem huius operis apud utrumque uidere mihi uideor. Braulio ait: QUAESTIONUM libros duos, quos qui legit, ueterum tractatorum multam supellectilem recognoscit. Ildefonsus: Collegit etiam de diuersis auctoribus, quod ipse cognominat secretorum expositiones sacramentorum, quibus in unum congestis idem liber dicitur  QUAESTIONUM.

3. His Braulionis, Ildefonsique uerbis hactenus non aliud significari uidebatur quam Expositio in quosdam ueteris Testamenti libros, que exstat. Sed inuentis nunc his questionibus in uetus et Nouum Testamentum, facile cuiuis persuaderi poterit eas in eo opere comprehendi, quod Isidorus secretorum expositiones sacramentorum inscripsit; alii uero, fortasse quia he questiones commentarios precedebant, librum, uel libros duos Questionum appellarunt. Ut autem precederent questiones hec erat ratio, quod earum plereque in re aliqua uniuersali, seu ad utrumque Testamentum pertinente explicanda uersantur. Grialius in prefatione ad Editionem  ait se expositionem secretorum sacramentorum in uno Oliuensis cenobii Codice non ita uetusto reperisse, titulo Questionum insignitam, in quo scilicet singulis expositionibus sue sunt percunctationes preposite. Sed cum addat huius Codicis questiones sibi non uideri easdem cum iis quarum Ildefonsus meminit, dubios nos relinquit an de commentariis ipsis loquatur qui in eo Codice per interrogationes et responsiones ordinati sint, an de diuersis aliis questionibus, quales sunt nostre. Propterea Nic. Antonius lib. u, num. 139, de secretorum Expositionibus sacramentorum et Questionum libro seu libris loquens, in rem nostram ait: Ioannes Grialius uidetur distinguere, sed nulla, ut credimus, congrua ratione.

4. Dubitare aliquis possit an istiusmodi questiones,  Braulione petente, ab Isidoro sint exposite. Nam Braulio in epistola ad Isidorum, Solet repleri, qua Etymologias ad se mitti postulat, ita pergit: His igitur expletis erunt mihi questiones de sacris 525 diuinisque paginis, quarum mihi expositionem cordis uestri lumen aperiret, si tamen et nobis iubes  resplendere, et diuine legis obscura reserare. Nec si ista, que peto, percepero, de illis silebo, sed uiam reseras capiende fiducie. Nihilominus existimo, questiones que nunc exstant, non esse eas de quibus Braulio loquitur: primum quia non tacuisset Isidorus se Braulioni querenti respondere, premisso aliquo breui prologo: deinde quia he quas habemus, questiones, ut allegorie, ut proemia, ut liber de Ortu et Obitu Patrum, perscripte et explicate uidentur,  ut facilior uia ad perpetuos sacre Scripture commentarios aperiretur: postremo quia Braulio questiones suas proponere uolebat, postquam Isidorus Etymologias expleuisset, quod ultimum uidetur fuisse Isidori opus.

5. Ut in aliis libris, sic etiam in hoc S. Isidorus sententias et quandoque uerba ex aliis suis operibus sumit, ut quest. 2, de numero librorum ueteris et Noui Testamenti: Iuxta septuaginta duas linguas septuaginta duo libri intelliguntur; ex lib. I Offic., cap. 11. Et quest. 9, Sciat se non esse episcopum qui preesse desiderat, non prodesse, ex lib. II de Offic., cap. 5. Et quest. 37, Una est anima, que, dum contemplatur, spiritus est; dum sentit, sensus est, etc., ex libro de Differentiis rerum, num. 29, de Differentia  inter animum et animam. Sententia de episcopo exstat etiam in Questionum dialogo inter dubia uel spuria Augustini opera quest. ult. Nam qui preesse festinat, quidam Patrum eleganter expressit dicens: Sciat se non esse episcopum, qui preesse cupit, non prodesse. Ex Augustino id petitum lib. XIX de Ciuit. Dei, cap. 19, Intelligat non se esse episcopum qui preesse dilexerit, non prodesse.

6. Cum liber hic Questionum incipiat, Dic mihi quid est inter Nouum et uetus Testamentum? suspicio mihi suborta est alicubi inscriptum fuisse, de Distantia Noui et ueteris Testamenti. Etenim Gratianus, distinct. 34, cap. 5, Christiano non dicam, Isidori nomen ita premittit: Item Isidorus de Distantia Noui et ueteris Testamenti, tum uerba hec describit:  Christiano non dicam plurimas, sed nec duas simul habere licitum est, nisi unam tantum, aut uxorem, aut loco uxoris concubinam. Quo respexit, ut puto, Ioseph Catalanus in not. ad epistolam S. Hieronymi de honestate 526 clericorum: Aduerte ex concilio Tolet. I, can. 17, concubinam dici coniugem que ad plenum ius coniugale non erat admissa. Sic et Isidorus in libro de Distantia Noui et ueteris Testamenti. Eiusmodi Isidori uerba neque exstant in lib. I Sentent., cap. 20, quod inscribitur de Differentia Testamentorum, neque in libro Differentiarum rerum num. 33, Inter legem et Euangelium, etc., neque in libro II contra Iudeos, siue de uocatione gentium, ubi quedam de utroque Testamento disseruntur. Desunt etiam in hoc libro Questionum: sed  certe locus hic opportunus erat ut de uxoribus et concubinis ueteris ac Noui Testamenti questio aliqua institueretur. Quod si ea fuit ab Isidoro controuersia agitata, in tanta exscriptorum licentia mirum non esset, si ea ab imperito aliquo pretermissa fuisset, quod non intellexisset Christiano licere loco uxoris concubinam habere, hoc est, ueram coniugem, que ad plenum ius coniugale non erat admissa, quales tunc permittebantur, et tanquam uxores minus solemniter ducte habebantur. Equidem potius crediderim Gratianum has questiones, ex initio ipso inscriptas de Distantia Noui et ueteris Testamenti, allegasse, quam caput aliquod aliorum operum, que proprio gaudent titulo, tanquam distinctum a ceteris opus, indicasse. De hoc titulo agit Berardus supra  relatus, cap. 32, num. 7.

7. Ex epistola Burrielii cap. 40 descripta constat habuisse eum ab amico sibi commodatum Codicem Gothicum, in quo plura erant Isidori opera, et liber quidam acephalus breuium questionum de sacra Scriptura per interrogationes et responsiones, qui an Isidoro adiudicandus esset ipse dubitabat. Si aliquam questionem indicasset, iudicium ferri posset an cum nostro conueniret. In Codice uaticano seculi uIII aut IX est etiam liber Questionum sacre Scripture initio mutilus, sed a nostro diuersus. Prima que occurrit questio est, Quot modis intellexit Ioannes quia a Christo debet baptizari? Ultima, Cur iehsu infans puer dicitur, cum infantia septimo anno finiatur, pueritia quartodecimo claudatur? Responsio:  Hoc nimirum constat, quia ut minastreret et esuriret  uenit iehsu, quia filius hominis non uenit ministrari, sed ministrare, etc. Etenim omnis minister, et omnis seruus puer uocatur, etc. Alie etiam sunt questiones que in Codice Gothico Regio-uaticano 1823 inter alia Isidori opera hoc titulo insigniuntur: De Questionibus difficilioribus 527 ueteris et Noui Testamenti. Prima questio est: Quibus Scripturarum testimoniis Trinitas approbatur. Diuerso charactere, sed satis antiquo ascribitur nomen auctoris Eucheri episcopi: ac reuera sunt duo libri Instructionum Eucherii Lugdunensis ad Salonium filium. Post primum librum recenti manu notatum est septem ultimas lineas abesse ab Editis. Finis questionum in Ms. est in Epistola ad Colossenses,  Iudeis-Christiani. Illico rubrica, Prologus de nominibus Hebreis: Quoniam, fili carissime, superiori libro, etc. In ima pagina antiqua manus, diuersa a prima, ascripsit: Explicit liber Questionum Noui et ueteris Testamenti. Hic est liber primus Instructionum: liber secundus est de Nominibus Hebreis, uariis uocabulis, etc., ut in Biblioth. Patrum Lugdun. tom. uI, pag. 853, ubi primus liber post questionem in Epistolam ad Colossenses procedit usque ad Apocalypsin. Questio autem in epistolam ad Colossenses in Ms. est imperfecta.



CAPUT LXu. Secretorum Expositiones sacramentorum, siue questiones, aut commentarii in quosdam libros ueteris Testamenti. An Isidorus commentarios litterales in sacram Scripturam ediderit? Glosse ordinarie an Isidorus auctor? An alterius, que nondum edita est? Alii commentarii. Interpretatio in Iob.


1. Post Isidori opera que ad uniuersam sacram Scripturam in genere exponendam quodammodo pertinent, commentariis qui exstant in singulos libros locum nunc damus. Et preferendi quidem essent commentarii litterales, si ab Isidoro scriptos esse et alicubi adhuc asseruari constaret. Sed cum solum mihi cognite sint quedam glosse litterales quas Isidoro ex coniectura tantum ascribere possumus, de genuinis eius allegoricis commentariis primum uerba faciam, de aliis mox facturus.

2. In prefatione ad editionem suam Isidorianam Grialius multa de hoc opere disserit, relegenda supra cap. 36. Unum hoc addam, Latinium, Bibl. Sel.  pag. 173, iam olim animaduertisse in Eucherio, Rome anno 1564 excuso, haberi commentarios in Genesin et in libros Regum, in quibus locis aliquot S. Gregorii pape, 528 et Isidori uerba citantur et gesta: qui etiam addit apparere hominem in Britannia scripsisse. Quod nonnullis locis adductis Nic. Antonius confirmat. Editio Bigneana hunc prefert titulum: Beati Isidori Iunioris Hispalensis archiepiscopi commentaria in uetus Testamentum. Id secutus fuit Breulius. Exemplaria mss. mirum quantum discrepant. Nic. Antonius refert titulum In Pentateuchum ex quodam Codice bibliothece Medicee, et ex alio S. Isidori urbis Legionensis; in quodam alio codice obseruat separatum exstare quod ad libros Regum pertinet: et ex schedis mss. Alfonsi Ciaconii  Rome in cenobio S. Isidori Minorum fratrum Hibernorum asseruatis inscriptionem hanc promit: Explanatio in historiam diuine legis: ex ms. Codice bibliothece Ambrosiane Mediolanensis: Super Pentateuchum, Iesu Naue, et Regum interpretationes S. Isidori. Inscriptio Expositionis, siue Explanationis Historie diuine legis in nonnullis etiam nostris Mss. apparet, ueteri more ex Hebreis petito, quo titulus ex primis uerbis libri constabat; nam huius commentarii prologus incipit: Historia sacre legis.

3. Cum autem Nic. Antonius solum nominasset Isidori expositiones in libros Pentateuchi, Iosue, Iudicum, Ruth, Regum et Esdre, Bayerius in nota subiecit: Atque etiam in libros Machabeorum, ut in  Codicibus Escurialensibus duobus, e quibus nonnulla Grialius tom. II, pag. 236. Exstat quidem non solum in Grialiana editione, sed etiam in Bigneana et aliis breue quoddam caput de Machabeorum martyrio. Sed eum Bayerius dicat Grialium nonnulla in libros Machabeorum e duobus, quos laudat, Codicibus Escurialensibus afferre, innuere uidetur alia adhuc in eis Codicibus latere que excusa nondum sint. Sed fortasse Codices mss. cum editis non contulit, adeoque existimauit plura esse in mss. quam in excusis: quippe cum in excusis exiguum tantum, ut dixi, caput reperiatur. Preter eos duos Codices Escurialenses Bayerius tres alios itidem Escurialenses eiusdem operis mysticarum expositionum laudat; sed ex nullo peculiarem titulum describit.

 4. Rodriguezius, tom. II Biblioth. Hisp., pag. 326 et seqq., nonnullos recenset Codices Escurialenses, in quibus est expositio in libros ueteris Testamenti. Codex membranaceus in-4, in II R. 14, est seculi, ut uidetur, XIII, cuius in operculo hi adsunt tituli. »Ysidorus super Pentateuch. Item tractatus super Pater Noster. Item Magister 529 Compostellanus de Consolatione rationis. Item quedam questiones theologice multum utiles. Item Summa magistri Alani de arte predicandi. Item alius tractatus super Pater Noster.« Inscriptio operis est: »In nomine Domini nostri Iesu Christi incipit Codex beato Ysidoro Spanense episcopo: de quinque libris Moysi ceterorumque librorum ueteris Fundamenti explanatum de diuersis auctoribus in unum collectum,  luculentiusque expositum. Historia sacre legis non sine aliqua prenuntiatione futurorum gesta atque conscripta est, etc.«

5. In Codice II R. 9, membranaceo, characteris perspicui et magni, seculi XIu, est eadem expositio. In operculo nota hec: »In isto uolumine continentur ista que sequuntur: Expositio moralis beati Isidori super quinque libros Moysi, scil., Genesis, Exodi, Leuitici, Numeri, Deuteronomii, Iudicum, Regum. Item in fine libri Historia Daretis Frigii de Excidio Troianorum.« Additur uerbis Hispanis, librum esse bibliothece Deipare uirginis Guadalupensis, ac subscribit, Belasco. Titulus hic est: In nomine Dei summi, amen: signum Christi, cooperante sancto Spiritu, incipit prefacio Ysidori. Completa est Pentateuchi  expositio.

6. Codex II, L. 8, chartaceus, seculi XIII, hoc titulo recentiori: S. Isidori expositio in Genesin, et alia nonnulla: et S. Ioannes Chrysostomus de cordis Contritione. In hoc itidem Codice completa est expositio, ac preterea additur liber S. Isidori inscriptus, Collectum, de quo plura nos cap. 85.

7. Codex III, Q. 21, in 4, membranaceus, seculi XIII, ut uidetur, multis litterarum nexibus, hoc titulo: Incipit prefacio Ysedori episcopi in libro Geneseos. Addit Rodriguezius hoc Codice contineri expositionem usque ad librum Ieremie. Hic desidero luculentiorem explicationem: an sit etiam expositio Ieremie que certe ab Editis abest: an saltem aliquid aliud, quod nondum typis commissum fuerit. Liber  olim pertinebat ad collegium Maius, ut uocant, Complutense.

8. Codex III, P. 7, membranaceus, seculi Xu, ut uidetur, recentiori hac epigraphe: Isidorus in Pentateuchum et primum Regum. Mutila est expositio in Genesin. In fine hec adest subscriptio: Petrus Castrensis puer nobilis scripsit digitis libellum prioris. Scribsit libellum in pessimum pergamenum: scribsit studiose, sed non satis curiose.

530 9. Codex III, P. 17, in 8, membranaceus, seculi Xu, ut uidetur, titulis et litteris initialibus rubris, hac inscriptione characteris recentioris in prima pagina, Epitome Historiarum ueteris Testamenti per Isidorum. Bayerius uero, qui Codicem olim inspexit, subiecit: Non epitome, sed integrum  Isidori opus. Titulus Codicis ita habet: Incipit Eptameron B. Ysidori Yspalensis episcopi. Opus incipit: »Istoria sacre legis non sine aliqua pronunciatione futurorum gesta, atque conscripta est. Nec pertineret ad prefigurationem misterii tam multiplex rerum umbra gestarum, nisi Apostolus docens diceret: Lex figuram habet futurorum bonorum, non ipsam imaginem rerum.« Desinit, »nomina duarum filiarum eius: nomen primogenite Merob, et nomen minoris Michol. Dauid filius Eufratei.« Codex olim erat bibliothece S. Antonini ecclesie Pallantine , inde anno 1578 extractus.

10. Etsi autem Nic. Antonius de Isidori expositione in libros Machabeorum non meminit, tamen animaduertit ex Roberto Coco Anglo et uincentio Placcio  de Scriptor. pseudon. pag. 209, prologum in Machabeorum libros, qui Hieronymi Operibus solet inseri, Isidori esse. In editione Operum Hieronymi Erasmiana, initio tomi I inter opera dubia id notatur: In Machabeorum libros prefationes due eodem initio: Machabeorum libri; mihi non uidentur esse Hieronymi. Isidoriani opusculi aliud est initium. Cocus autem apud Placcium uerbo Hieronymus non de hoc opusculo loquitur, sed de fragmento Proemiorum Isidori, quod in Bibliis Antuerpie 1570 impressis inseritur, et a Roffensi, Bunderio et Alfonso de Castro citatur tanquam Hieronymi prologus, dissentientibus Erasmo, Scultingo et aliis.

11. De commentariis que exstant in uetus Testamentum, uel saltem in Genesim, non nemo dubitauit  num sint Isidori. Placcius de Pseudonoym. uerbo Isidorus, hec refert ex Symbola Mastrictiana: »Seculo uII adest Isidorus Hispalensis episcopus, uir eruditus, et multis scriptis clarus, qui in commentario in Genesin  cap. uII, etc. Sam. Andree in disput. de salute Adami, thesi 28. Nullam hic auctor indicat rationem, cur aut Isidoro eiusmodi commentarium contra tot ueterum testimonia abiudicet, aut sine ullo Ildefonso adiudicet.

531 12. De commentario in quatuor libros Regum maior est controuersia. Theophilus Raynaudus de Mal. et Bon. Lib., part. I, erotem. 10, S. Isidoro, inquit, Hispalensi episcopo, passim supponuntur commentarii in quatuor libros Regum, quos uera sententia  est conscriptos esse ab Isidoro illo Seniore, item in Hispania episcopo, siue Cordubensi, siue Pacensi: nec desunt etiam, qui Cesaraugustanum statuant. Sed cum tam anceps sit Raynaudus de seniore illo Isidoro, cur ueram sententiam uocat que non a nostro Isidoro, sed ab alio Seniore commentarios conscriptos tenet? Et Isidorus certe Pacensis nostro iunior est: Cesaraugustanum recentiores confinxerunt, Cordubensem primus ex antiquis Sigebertus nominauit, auctoremque commentarii in quatuor libros Regum statuit: cuius erroris causam inuestigaui, cum de diuersis Isidoris disserui cap. 16.

13. Ac profecto commentarii in libros Regum ita cum reliquis qui precedunt in mss. Codicibus coniuncti sunt, atque uno contextu et sub eiusdem  auctoris nomine connexi, sententiis etiam S. Gregorii Magni ornati, ut de diuerso antiquiori auctore nequaquam liceat cogitare. Initium etiam commentarii in I librum Regum quodammodo hanc connexionem innuit: Post librum Iudicum sequitur Regum. Et aspice tempora, primo Iudicum, postea Regum; sicut erit primo iudicium, postea regnum. Labbeus in comment. ad librum Bellarmini de Scriptor. eccles. anceps etiam quodammodo est: nam primum asserit Isidorum Seniorem Cordubensem commentarios in libros Regum Paulo Orosio historico dicasse anno circiter 412; deinde solum notat esse qui malint commentarium in quatuor Regum libros Isidoro Cordubensi adiudicare. In uno tantum Codice uaticano 5002, de quo cap. 97, reperio dubitationem  nonnullam iniici de auctore commentarii in quatuor libros Regum: nam post expositionem in precedentes libros nota hec legitur: Huc usque excerpta Isidori episcopi; que autem sequuntur excerpta sunt a Beda presbytero. Sed unus hic Codex contra tot alios fidem non meretur: presertim cum Bedam auctorem nominet de quo nemo cogitarat, neque cogitat.

14. Recte Nic. Antonius errorem Ambrosii Moralis coarguit, qui opus Expositionum secretorum sacramentorum idem esse existimauit atque opus inscriptum de Summo bono, siue Sententiarum. Ex eodem autem Morale refert in monasterio Hispano de Spina Cisterciensis 532 Ordinis insigne uolumen esse Expositionis super Pentateuchum, siue catene ex diuersis plerumque ignotis auctoribus, quos inter  sepius Isidorus ex his, ut credere par est, commentariis adducitur. Intelligit preterea, ad hos commentarios alludere Raymundum Martini Dominicanum seculi XIII scriptorem, qui part. II Pugionis fidei contra Iudeos, cap. 3, § 12, laudat Isidori glossam ad Iu Reg. cap. II: Ascende, calue, etc. Id autem pertinet ad eas Patrum Catenas, ut uocant, in sacram Scripturam, de quibus nos plura infra: nam in huiuscemodi Catenis expositiones Patrum aliquando glosse dici solent.

15. Preter editiones Expositionum Isidori in sylloge aliorum eiusdem Isidori operum, exstant hi commentarii seorsum editi hoc titulo: S. Isidori Hispalensis episcopi, theologi peruetusti, enarrationes  doctissime, breuissimeque in Genesin, etc. Rothomagi apud Franciscum uaultier 1647, in-8. Comprehendit tantum hec editio expositiones ueteris Testamenti, que iam tum erant edite. At uidetur repetita ex alia antiquiori Colonie 1530, in-8, impensis Petri Quentel simili modo inscripta: Isidori Hispalensis episcopi theologi peruetusti Enarrationes doctissime breuissimeque in Genesin, etc.

16. Cum autem non solum Mss., sed Editi omnes consentiant in Isidoro Hispalensi huius operis auctore laudando, quid Angelo Rocce uenit in mentem, cum in Indic. theolog. et Scriptur. tom. II Oper., pag. 110, pretermisso Hispalensi, Isidori Iunioris Cordubensis in utrumque Testamentum commentarios nominauit? Tribuunt Isidoro Cordubensi, quem Seniorem  uocant, commentarios in quatuor libros Regum nonnulli, ut dixi, sed neque id quidem contra tot Mss. fidem admitti potest, etiamsi aliunde ex Sigeberto statuere uelis, Isidorum Seniorem Cordubensem quosuis alios diuersos commentarios in quatuor libros Regum composuisse.

17. De mss. Exemplaribus, ad Zaccarianam editionem collatis, egi cap. 43. Ea autem que a me uisa sunt, breuiter indicabo. Cap. 94 recensebo Codicem uaticanum 626, in quo hi commentarii Expositionis nomine nuncupantur, et quedam adduntur, ad Appendices reiicienda. De Codice uaticano 5002 nuper dixi. In Cod. Regio-uat., de quo cap. 100, titulus est, Tractatus in libro Geneseos: et initio: Prefatio Isidori episcopi in libro Geneseos. Isidorus lectori  salutem. In Codice Palatino 275, cap. 102, commentarii 533 Isidori premisso uersiculo,

Isidorus Bresit dictando patenter inhesit:
ac fortasse quedam in eo Codice sunt ex commentariis litteralibus, ut tunc dicam. Ibid. In Cod. Palat. 276, Explanatiuncula sancti Isidori in libros Regum, insertis quibusdam fragmentis nondum editis. In Codice Ottoboniano 53, cap. 105, post prefationem super uetus Testamentum inscribitur Expositio libri Geneseos, etc., ut uulgo in Editis.

18. Quid cause esse putem cur, cum Isidorus ipse commentariis suis titulum fecerit, tantopere libri mss. et editi in huius operis inscriptione uarient? Ex Ildefonso discimus, Isidorum secretorum Expositiones  sacramentorum cognominasse. Grialius titulum primeuum restituere uoluit, inscripsitque: Mysticorum Expositiones sacramentorum, quia Isidorus in prologo ait: et sunt plena mysticis sacramentis. Sed potuit Isidorus mystica sacramenta in prologo appellare ea que secreta sacramenta in epigraphe uocauit. Itaque libentius retinebo secretorum Expositiones sacramentorum. Ioannes diaconus in uita S. Gregorii, lib. Iu, cap. 77, nomen expositionis, de his commentariis loquens, usurpauit: Cuius  facundie consonantiam Isidorus, Hispalensis urbis episcopus, in Expositione Geneseos admiratus: Sumpta, inquit, sunt ab auctoribus hec Origene, uictorino, Ambrosio, Hieronymo, Cassiano,  Augustino, Fulgentio, ac nostris temporibus insigniter eloquente Gregorio.

19. Griallus in not. obseruat Isidorum perstudiosum quidem fuisse Fulgentii, sed huius nullum locum a se in his Expositionibus repertum: adeoque nomen Fulgentii in textu omisit, omissum quoque in ueteribus nonnullis exemplaribus. Sed cum Ioannes diaconus seculo IX in prologo Isidori nomen Fulgentii legerit, et uetera exemplaria consentiant, omnino retinendum est, tum quia difficile est affirmare nichil Fulgentii in his Isidori commentariis reperiri, tum quia deesse uidentur similes alii Isidori commentarii, tum denique quia potuit Isidorus ex aliis Fulgentii libris, qui ad nos non peruenerunt, aliqua excerpere.

 20. Quod autem Isidorus in mysticis et allegoricis interpretationibus eruendis uersetur, minime culpandus est, non solum quia iam prius sensum litteralem exposuerat, ut mox dicam, sed etiam quia grauissimos secutus duces, nec sine certa ratione hanc uiam tenuit. Uberrime et doctissime de hoc argumento disserit Petrus Lazeri 534 in prefatione ad Brunonis Astensis commentarium in quatuor euangelistas. Sunt, inquit, explicationes eedem in Patrum scriptis frequentissime: ut si demptas eas ex eorum scriptis uelis, peritura huiusmodi sint opera ferme tota. Preter Gregorium, Bedam, Origenem, allegat omnium sententia et uocibus probatissimos laudatissimosque Patres, Hilarium, Ambrosium, Hieronymum, Augustinum. Rationes deinde affert, cur  Patres in allegoricis interpretationibus frequentes erant, nimirum ut austeriora precepta morum sapore quodam non illiberali condirent, presertim quia cum ad populum frequenter uerba facere deberent, somniculosis auditoribus usi fuissent, nisi allegoricas et mysticas interpretationes adhibuissent; que eruditis quoque et ingeniosis auditoribus non placere non poterant.

21. Idem Lazerus morem ueterum Patrum exponit, quo ipsi uerba ex aliis antiquioribus passim sumebant, ueluti flores e diuersis pratis decerpentes, sepe etiam in aliis operibus a se dicta repetebant. Nec uero nouis siue interpretationibus efferendis, siue sententiis cudendis scriptor hic allaborat, sed antiquiorum Patrum floribus ueluti decerpendis, probatissimis  scilicet explicationibus, institutionibus, documentis, effatis, ut nichil aliud uoluisse uideatur quam ut qui commentarium suum legeret, que in aliis omnibus utilia et preclara inueniuntur, ea haberet in suo. Hoc de Isidoro aiebat Braulio: Questionum libros duos, quos qui legit, ueterum tractatorum multam supellectilem recognoscit. Et Isidorus in prologo: ueterumque ecclesiasticorum sententias congregantes, ueluti e diuersis pratis flores lectos ad manum fecimus.

22. Paulo post ita pergit Lazerus: »Non autem id primum ab auctore factum, neque hoc nouum esse, ut qui sermones haberent ad populum, ex aliis ipsorum operibus istos mutuarentur, facile sibi persuadebunt, qui animaduertant, in Augustino aliisque Partibus multas homiliarum partes iisdem sententiis,  uerbis etiam constare ipsis que in aliis elaboratissimis eorum operibus inueniuntur, quod quidem illos fecisse putandum est, uel ut labori non utique necessario parcerent, uel quod illa commodius quam factum fuerat, dici posse diffiderent: uel id fiebat harum homiliarum et sermonum frequentia, que ad meditandum cogitandumque tempus nullum suppetebat«. De frequentia hac concionum fuse disseruisse animaduertit Bernardinum Ferrarium de Rit. sacr. concion., cap. 18, et Binghamum 535 tom. uI Orig. eccles., lib. XIu, cap. 4, 5 et 6. In Sylloge dissertationum Italica lingua studio Zaccarie cepta, que adhuc post eius obitum continuatur, t. XI, p. 126, exstat eiusdem Zaccarie, Dissertazione detta in Lucca nell' academia di Storia ecclesiastica  il di 26 Marzo 1753 ritoccata poi, ed accresciuta, sulle antiche concioni ecclesiastiche, ubi plures alios de eodem argumento scriptores laudat.

23. Et Isidorus quidem non solum in his commentariis, sed in aliis quoque suis operibus uerba, non minus a se olim usurpata, quam in aliorum Patrum scriptis reperta, libenter adhibet. In commentariis autem precipuus eius scopus fuit ut diuersas Patrum expositiones in unum colligeret, ac legentibus representaret. Ac fortasse primus ipse fuit qui eum interpretandi ordinem ac uiam constanter tenuerit: post ipsum multi simili modo sacras Scripturas exposuerunt, siue Patres, a quibus uerba et expositiones mutuabantur nominarent, siue secus: ea fere methodo quam Xystus Senensis de Beda refert lib. Iu  Biblioth. sancte: In Rhapsodiis, siue Stromatibus, uel Collectaneis congregauit mysticas magis quam historicas expositiones ex probatissimis Ecclesie doctorum sententiis dictisque hinc inde interruptim et interpolatim collectas, nonnullis etiam de suo insertis ad imitationem sensus eorum, ubi opportunum fuit, quo diuersi Patrum sermones, ac periodi uel aptius inter se cohererent, uel breuiores et illustriores redderentur. Ildefonsus, Isidori discipulus, non solum e suo magistro, sed etiam ex Augustino et Gregorio plura desumpsit, presertim in eo opere quod Annotationes de cognitione baptismi inscripsit, ut loca demonstrant in editione Matritensi Patrum Toletanorum ad marginem diligenter indicata: quod neque Ildefonsus ipse dissimulauit; nam in prologo ait: Non nostris nouitatibus  incognita proponentes, sed antiquorum monita uel intelligentie reserantes, uel memorie annotantes.

24. In opusculis ueterum quorumdam scriptorum Bononie editis 1755, recensente doctissimo uiro Trombellio, exstant Claudii Taurinensis commentaria in libros Regum: in quorum prologo ita Claudius: Et quia tu sepe a me requiris multarum rerum absolutionem, maximeque in Pentateucho atque libro Regum . . . . ; atque in eis non ex meo ingenio, sed ex illustrium doctorum iudicio; neque ex propria temeritate, sed ex aliorum auctoritate interrogationibus tuis, non quantum debui, sed quantum potui, satisfeci, etc. Aduertit 536 Trombellius in not., Claudium interdum Isidori nostri Expositiones exscribere, sed uerbis aliquando diuersis, et ordine nonnichil immutato.  Constat simili modo alios commentariorum et homiliarum auctores ex Isidori hoc aliisque operibus profecisse, Bedam scilicet, pseudonymum Eucherium Lugdunensem auctorem commentariorum, Rabanum Maurum, Martinum Legionensem, alios.

25. Ex hac interpretandi ratione collectis hinc inde ueterum Patrum expositionibus, nate sunt ee collectiones que Catene in sacram Scripturam appellantur, in Bibliis etiam excusis exstantes. Editio que in hoc genere optima censentur hec est: Biblia sacra cum glossa ordinaria primum quidem a Strabo Fuldensi collecta; nunc uero nouis Patrum cum Grecorum tum Latinorum explicationibus locupletata: annotatis etiam iis, que confuse antea citabantur, locis: et Postilla Nicolai Lyrani, additionibus Pauli  Burgensis, ac Matthie Thoryngi replicis, ab infinitis mendis purgatis in commodioremque ordinem digestis, per Fr. Franciscum Feuardentium ordinis Minorum, Ioannem Dadreum, et Iacobum de Cuilly, theologos doctores Parisienses. Lugduni, 1590, sex uol. in fol. Feuardentius, in epistola dedicatoria ad Xystum u, auctorem glosse ordinarie et interlinearis post Strabum Fuldensem nominat Ambrosium Laudunensem, quem alii Anselmum dicunt. Post Hieronymi prologos sunt prothemata glosse ordinarie in Genesin. Laudantur post alios Isidorus et Beda mystice. Primordia generis humani, quibus ipsa luce perfrui cepit, bene comparantur primo diei, quo Deus lucem fecit. Et hec etas tanquam infantia putanda est ipsius uniuersi seculi, etc., cap. I Genes., ad uerba Et spiritus Domini ferebatur super aquas allegatur Isidorus:  Corda scilicet fluctuantia, que mentis quietem amiserant, quia eis spiritus non innitebatur, etc. Simili modo Isidori Expositiones inseruntur in primis sacre Scripture libris, comprehensis quatuor Regum. Indicatur etiam Isidorus ad librum Iob; sed solum quedam eius uerba in medium proferuntur ex libro de Ortu et Obitu Patrum.

26. Manu exarati Codices multi sunt, in quibus huiusmodi asseruantur Catene Patrum, scilicet Biblia sacra, siue partes eorum quedam cum scholiis seu glossis ex commentariis Patrum, ac nominatim Isidori. Blandinius tom. l Cod. Latin. biblioth. Laurent. Med., plut. 16, num. 38, describit Codicem Deuteronomii seculi XIII, cum 537 scholiis, quorum auctores sunt Rabanus . . . Isidorus, etc. Ibid. plut. 17,  num. 14, Codicem Exodi seculi XII, cum commentario ex Operibus Rabani . . . Isidori, etc., et num. 17, Leuiticum cum commentariis Hesychii . . . Isidori, etc. Idem tom. Iu, plut. 9, S. Crucis cod. 3, membr., seculi XIu, refert Postillas uariorum SS. Patrum in Octateuchum, ut Ambrosii, Isidori, etc.

27. Genesis et Exodus cum glossis ueterum, ut Hieronymi, Isidori, Strabonis, etc., exstant in Codice membranaceo uaticano-Palatino num. 59, seculi XIu circiter. Isidori glossa incipit: Primordia generis humani, quibus ista luce frui cepit, bene comparantur primo diei, quo Deus lucem, etc. Codex uaticano-Palatinus membranaceus num. 60, eiusdem fere etatis, exhibet Leuiticum, Numeros  et Deuteronomium cum glossa ordinaria, etc. Isidorus incipit: Omnis hostiarum diuersitas Christi hostiam prefigurabat, etc. Ex Isidori commentariis hec et alia eius nomine in Catenis prolata, libere non ad uerbum desumpta sunt. Expositio Isidori in Leuiticum ita incipit: Sequens Leuiticus liber hostiarum diuersitates exsequitur, quarum typus imaginem passionis Christi preferebat.

28. Bibliotheca uetus uaticana plures nobis huiuscemodi Codices offert. In Cod. 52 est Genesis cum expositionibus Patrum, Isidori, Hieronymi, Augustini, Bede, Gregorii, et cum glossis morali, interlineari et aliis: in Cod. 54, Genesis et Exodus cum expositionibus Isidori, etc., Strabonis, cum glossis mystica, allegorica, et interlineari. In Codd.  55 et 56, idem cum Expositionibus Isidori, etc. In Cod. 57 et 58, Exodus cum Expositionibus Isidori, etc. Sic Codices 59, 60 ad 66, referunt expositiones Isidori uel in Leuiticum, uel in Numeros, uel in Deuteronomium, uel in Iosue, uel in Iudices, uel in libros Regum.

29. Et in hos quidem omnes sacre Scripture libros commentarii Isidori supersunt, ex quibus scholia, siue glosse, aut expositiones ad Catenas Patrum constituendas excerpte sunt. At Codex uaticanus 107 Ezechielis prophetias continet cum expositione Hieronymi, Gregorii, Isidori, etc. Ita alii Codices Isidori Expositiones in alios sacre Scripture libros commemorant; sed, ut distinctius mox explicabo, quedam tantum Isidori uerba ex uariis eius opusculis  desumuntur ad unius uel alterius loci explanationem.

30. Querendi hic locus est an Isidorus libros omnes ueteris 538 ac Noui Testamenti exposuerit; et an preter eos commentarios, quos editiones uulgo preferunt, alii alicubi exstent. Ex Braulione quidem et Ildefonso minime ostendere possumus, Isidorum in uniuersam sacram Scripturam perpetuos commentarios elaborasse. De ueteri Testamento Bayerius duos producit auctores, Sigebertum Gemblacensem, et ante hunc, ut putat, Honorium Augustodunensem. Sigebertum Honorio antiquiorem dicere debuit; nam Sigebertum anno 1113 obiisse, Honorium circa annum 1120 floruisse traditur. Sigebertus: Totum uetus Testamentum simpliciter exponendo percurrit. Honorius: Totum uetus Testamentum dupliciter exposuit,  historice et allegorice. Trithemius uero libros omnes ueteris Nouique Testamenti singillatim enumerat, in quos omnes commentaria Isidorum edidisse testatur, ut supra cap. 47 relegere poteris. Ex quo, ut uidetur, Eisengreinius Isidori commentarios in Euangelia et Pauli Epistolas doctissimos laudauit.

31. Putat Nic. Antonius Trithemii uerba referri posse ad Proemiorum librum, siue mysticorum Expositiones sacramentorum, et in hanc rem auctores allegat Ambrosium Morales, Bellarminum et Padillam. Sed certe Trithemius Proemia et Expositiones, que exstant, ab Expositionibus in alios ueteris Nouique Testamenti libros apertissime distinxit. Potius ergo credendum Trithemium id asseruisse partim  auctoritate Sigeberti et Honorii permotum, partim quod de commentariis litteralibus in uniuersam Scripturam nonnullum uestigium apparet in prologo ad expositionem allegoricam Genesis: Et quia iam pridem iuxta litteram a nobis sermo totus contextus est, necesse est ut precedente historie fundamento allegoricus sensus sequatur. Grialius in not. de iactura huius litteralis commentarii conqueritur, nisi forte, inquit, id glosse sunt que uocantur ordinarie.

32. Reponit Nic. Antonius glossam ordinariam Straboni Fuldensi communiter tribui. Isidori hec uerba, pergit, sic non male intelligimus forsan, ut scribere fecerit per amanuenses suos Biblia sacra, hoc est textum sacrorum librorum: et in fine cuiusque capitis siue sectionis expositiones suas has mysticas, ueluti glossam,  sublexi. Quo uidentur ea ex initio capitis 1 respicere: Creatura celi et terre quomodo historialiter ab exordio principii condita sit, legimus: sed qualiter in Ecclesia spiritualiter a doctoribus accipiatur intelligamus. Sed preterquam quod hec ipsa uerba capitis 1 ad commentarium 539 quoque litteralem referri non incommode possunt, Isidorus certe in prologo affirmat se iam pridem iuxta litteram totum sermonem contexuisse, adeoque uix intelligi potest, quod Expositiones suas in fine cuiusque capitis, siue sectionis ueluti glossam subtexuerit, si sermo, iam pridem iuxta litteram contextus, esset textus ipse sacrorum Bibliorum per Isidori amanuenses exaratus. Preterea, cum explicatio sensus litteralis explicationem sensus mystici precedere debeat, cum ait Isidorus: Necesse  est ut, precedente historie fundamento, allegoricus sensus sequatur, omnino intelligit, in historie fundamento non solam litteram textus precessisse, sed etiam expositionem sensus litteralis.

33. Sepe Isidorus diuersos sensus quibus sacra Scriptura accipienda est distinguit et explicat: ac diserte lib. I Sentent., cap. 18, Lex diuina triplici sentienda est modo: primo ut HISTORICE, secundo ut TROPOLOGICE, tertio ut MYSTICE intelligatur. HISTORICE namque iuxta litteram, TROPOLOGICE iuxta moralem scientiam, MYSTICE iuxta spiritalem intelligentiam. Ergo sic historice oportet fidem tenere, ut eam et moraliter debeamus interpretari et spiritaliter intelligere. uix ergo dubium esse potest quin Isidorus et antequam ad alios sensus sacre Scripture exponendos  se accingeret, litteralem explicuerit, et hoc ipsum significauerit, cum totum sermonem iuxta litteram a se contextum fuisse dixit, post quem allegoricus sensus necessario sequeretur.

34. Coniectura Grialii de glossa ordinaria fundamentum aliquod posset habere in Sigeberti uerbis: Simpliciter exponendo percurrit. Sed cum alie glosse illi similes que ordinaria dicitur esse potuerint, ac reuera sint, de glossa ordinaria non ualde laborandum nobis est: satis enim erit, si Isidorus sacram Scripturam simplici glossarum expositione percurrerit. De glossa ordinaria satis consentiunt eruditi, Walafridum Strabum eius auctorem esse, aut saltem eam ex Rabani Mauri ore excepisse: cuius editiones exhibentur tom. u Hist. litter, Gall., pag. 62. Et cum  Rabanus Walafridi magister Isidori perstudiosus fuerit, huiusque scripta compilarit, facile intelligimus, in glossa ordinaria multa esse ex Isidoriana penu deprompta. Pro Rabano auctore glosse facit Notkerus Balbulus, cap. 4, lib. de uir. illustr.: Si glossulas uolueris in totam Scripturam diuinam, sufficit Rabanus Mogontiacensis archiepiscopus.

540 35. Alie sunt glosse Hugonis a S. Caro, alie glosse marginales et interlineares Anselmi Laudunensis, alia glossa magistralis in psalmos, siue glossatura maior Petri Lombardi. In appendicibus ad Commentarios Menochii edite sunt glosse diuinorum librorum Roberti de Sorbona, in quibus pariter multa ex Isidori libris excerpta reperimus. Turneminius, qui eas glossas edi curauit,  obseruat Robertum de Sorbona Patrum textus quosdam aliter ac nunc leguntur citare, eiusque lectionem non raro sibi et probabiliorem et commodiorem uisam fuisse. Fuit Robertus Penitentiarius, uel Sacellanus S. Ludouici regis Gallie, ac collegii Sorbonici fundamenta iecit, seculo uidelicet XIII.

36. Ducangius in prefatione ad Glossarium med. et inf. Latin., num. 49, disserit de glossis uariis cum ineditis, tum editis in sacra utriusque Testamenti scripta, quarum alie, incertis auctoribus, latent in bibliothecis, alie suos laudant auctores, inter quas eminent glosse hoc titulo inscripte in Codicibus Corbeiensis monasterii, S. Germani Parisiensis, et collegii Nauarrici Parisiensis: Guillelmi Britonis ordinis fratrum Minorum opusculum difficilium  uocabulorum biblie, ex glossis sanctorum. Brito obiit anno 1356, cuius fortasse etiam sunt Synonyma edita Parisiis 1508. Ad glossas biblicas Ducangius refert librum qui inscribitur Mammotrectus, cuius nominis rationem et etymon sic prodit auctor in prologo: Et quia morem gerit talis decursus pedagogi, qui gressus dirigit paruulorum, Mammotrectus poterit appellari. Auctor fortasse scripsit, aut scribere uoluit Mammothreptus ex Greco . Tribuitur hic liber Marchesino ordinis Minorum, qui uixit anno circiter 1300, uel, ut alii uolunt, anno 1450. Opus excusum fuit Moguntie, in ipsis typographie initiis 1470 per Petrum Schiffer de Gernsheim.

37. Istiusmodi autem glossis biblicis conficiendis si  Isidorum uiam aperuisse dixero, non certe deerunt probabiles, quibus id ostendam, rationes. Codex Regio-uaticanus 310 seculi IX circiter inter alia Isidori opera hunc titulum exponit: Incipiunt glosse ex Nouo et ueteri Testamento, seu ex Etymologiarum  spiritualiter composite. Fortasse legendum specialiter pro spiritualiter:i nam eodem litterarum compendio utrumque aduerbium scribi solet, ut aduertit Mariana in not, ad cap. 3 lib. I Isidori contra Iudeos. 541 Est glossarium copiosissimum, quod incipit: Abauus, pater proaui, id est, auus auis Abba, pater. Syrum nomen est. Desinit: Zizania lolium. Quedam occurrunt que neque in Etymologiis Isidori, neque in Bibliorum uocabulis reperiuntur, ut Abasu, infama, domus: pro quo in aliis glossariis  Abaso, infima domus.---Abusitatus, minus instructus in scientia.---Aduerruncat, multum uerum facit.---Altruncat, auertit, alienat.

38. Multo tamen probabilius Isidoro adiudicari poterunt glosse secundum sacre Scripture libros digeste, quas in ueteri Codice 1 ms. Archiuii uaticani, cap. 107 describendo, post Etymologias reperi. Deest finis Etymologiarum, et initium glossarum, adeoque resciri nequit an glosse auctoris nomen pretulerint. Sed tam glosse quam etymologie eadem ueteri manu exarate sunt; non tamen perueniunt glosse nisi ad caput 3 libri II Regum, uel quia librarius cetera describere neglexit, uel quia in exemplar mutilum incidit. His certe glossis aptari posset titulus libri in catalogo Gotwicensi seculi XII  recensiti, de quo cap. 46, num. 8, uidelicet Isidorus breuiter super totam bibliothecam, hoc est, super uniuersam sacram Scripturam, ut tunc interpretabar. Inter opera Isidori dubia has glossas, quamuis imperfectas, reponere est animus: nam preterquam quod multa sunt in ipsis certe Isidoriana, eas ad expositionem litteralem Isidori pertinere cum alia suadent, tum quod multa uerba in eis explicantur, que non in aliis Bibliis facile reperientur, nisi in Gothicis Toletanis cum proemiis Isidori, que ita ab ipso Isidoro digesta et disposita fuisse Burrielius in sua epistola ad D. Petrum de Castro arbitrabatur. Editio quidem bibliorum Toletanorum uetustissima est, ab exemplaribus uersionis Hieronymiane, que Hieronymus ipse in Hispaniam misit, originem trahens,  ut fusius cap. 87 narrabo.

39. Exempla quedam proferam, ex uariis lectionibus eiusdem exemplaris Toletani a Blanchino editis in uindiciis uulgate Latine editionis. Cap. XXXu, uers. 5, Genesis uulgata nostra, Non sunt ausi persequi recedentes; exemplar Gothicum Toletanum, cedentes. Glossator ita, cum glossa obedientes. Augustinus quest. 112 in Genesim: Et non sunt consecuti post filios Isrel. Cap. XLuII Genesis uers. 11, uulgata nostra in optimo terre loco; uersio antiqua, in optima terra. Biblia Toletana, in optimo terre solo; ita etiam glossator: 542 sed fortasse distinxit in optimo terre, solo Ramesses; nam uersio antiqua exhibet in optima terra, in terra Ramessem. Plures sunt huiusmodi uarie lectiones glossis nostris  et Bibliis Toletanis Gothicis communes, quas frustra queras aut in uersione uulgata Hieronymi, que nunc circumfertur, aut in uersione antiqua, aut in uariis uersionibus quas e SS. Patribus Petrus Sabatier diligentissime collegit. In notis ad Glossas eas peculiares lectiones singillatim obseruabo.

40. Non dissimiles alie glosse biblice exstant in Codice Regio-uaticano 215, fortasse Caroli, Carolomanni, et Ludouici temporibus exarato, de quibus fit mentio in fine continuationis Chronici Isidoriani: ac de Carolo dicitur: Cuius regni annus nunc agitur XXXuII. Glosse in Genesin sic incipiunt. Incipit liber Genesis. In principio---in ordine creaturarum. Celum et terram---informem materiam, unde celestia et terrestria  formata sunt. Inanis---inutilis. Spiritus Dei ferebatur,---id est, Prouidentia, qualiter cuncta creasset. Precedunt glosse in prologum Hieronymi, sed litteris fugientibus, uix ut legi possint. Etsi autem he glosse cum glossis ex uaticani Archiuii Codice edendis sepe conueniunt, sepius tamen differunt.

41. Bibliothece ueteris uaticane Codex 202, quem cap. 93 describam, exhibet dicta domni Ysidori de libro Genesis ad litteram, que, ut tunc exponam, in commentario allegorico non reperiuntur, ac proinde fortasse fragmentum sunt commentarii litteralis. In Codice Palatino 275, de quo cap. 102 agam, inter alias aliorum expositiones litterales in sacre Scripture quedam loca referuntur Isidori  quoque nonnulle interpretationes, que ad commentarios quidem morales, quos habemus, non pertinent, et, attenta rei natura, ad commentarios litterales propius accedunt.

42. Quoniam uero quidam commentarii in nonnullos sacre Scripture libros in catalogis Codicum mss. indicantur, aut etiam editi circumferuntur, qui tametsi Isidori nomine insigniti, eius tamen non sunt, aut an sint dubitari iure potest, de singulis nunc dicendum. Ea que ex Bibliis cum glossa ordinaria editis Isidoro attribui possunt uel in librum Iob, uel in Ezechielem, uel in duodecim prophetas minores, uel in quatuor Euangelia, uel in Epistolas Pauli, uel in Actus apostolorum, non ex commentariis 543 eius peculiaribus in hos libros deprompta  sunt, sed ex sententiis et expositionibus que in diuersis operibus eius, aut ipsi attributis, reperiuntur.

43. Post explanationem historie diuine legis, quo nomine secretorum expositiones sacramentorum in Codice uaticano 627, quem cap. 94 recensebo, uocantur, sequitur in eodem Codice opus sine titulo et nomine, quod incipit: Quisquis de Deo loquitur, curet necesse est, etc. In inuentario bibliothece uaticane inscribitur, Interpretatio Isidori in Iob: sed reuera neque est interpretatio in Iob, sed sententie quedam, et uberiores in plura ac diuersa sacre Scripture loca commentarii: neque apparet ullum indicium, aut ratio, cur miscellaneum hoc opus Isidoro adiudicandum sit: quod charactere etiam diuerso ac precedentes  Isidori commentarii, exaratum esse uidetur, licet eiusdem fere etatis, seculi uidelicet XII.

44. Cum autem ea uerba que primo loco ponuntur desumpta sint ex epistola nuncupatoria Gregorii Magni ad S. Leandrum, cui expositionem libri Iob dedicauit, fortasse inde interpretationis in Iob titulus ab aliquo inuentus fuit. Suspicari etiam possumus hoc esse opus cuius fit mentio in uberiori seu interpolata Braulionis prenotatione de libris Isidori: Moralium libros B. Gregorii pape rogatu compendiose abbreuiauit. Taio caput 22 lib. II Sententiarum inscriptum, de Tractatoribus diuinarum Scripturarum, uerbis iisdem Gregorii inchoat: Quisquis de Deo loquitur, curet necesse est ut quidquid audientium mores instruit,  miretur, etc. uidetur igitur huius Codicis opus esse collectio sententiarum, presertim ex libris S. Gregorii: cuius uerba, obiter Codicem percurrens, recognosco. Initio, ut dixi, nullus est titulus, sed procedente opere, pag. 127, apponitur tanquam titulus Expositio, quin aliud addatur. Finis est: Et lauantur ergo, et nequaquam mundi sunt, qui commissa flere non desinunt, sed rursum flenda committunt. Sequuntur quedam alia similia minutiori charactere; opus tamen imperfectum uidetur.

45. Expositionem in Cantica a Cypriano Suarez, in uno tantum ms. repertam, et ex interpolata siue uberiori Braulionis prenotatione Isidoro adiudicatam, Grialius ceteris Isidori operibus adiecit, quamuis de auctore ipsi non liqueret, ut in eius prefatione 544  uidimus. Sed quod addit, uerba prenotationis uberioris, Cantica canticorum facunda expositione elucidauit, breuissime expositioni non satis conuenire, aduertendum in Braulionis uberiori prenotatione apud Bollandianos cap. 11 uite S. Isidori legi secunda expositione, non facunda, fortasse ut distinguatur ab altera expositione in Cantica, que inter S. Gregorii Magni opera edita reperitur, ut nunc dicam. Fabricius in Bibl. uet. Lat., lib. III, cap. 16, num. 12, inter supposita Cassiodorii opera recenset. Expositionem in Cantica, editam Friburgi 1538 fol., cum Aponio in Cantica, et in editione Cassiodorii Garetiana: cuius Epitome, inquit, occurrit inter Opera Isidori Hispalensis. Scilicet eam ex editione regia Matritensi Breulius in suam transtulit. Garetius in  prefatione ad Cassiodorii Opera laudat supposititiam illam Cassiodorii expositionem, cuius compendium esse Isidoro tributam expositionem recte obseruauit. Quod compendium ab aliquo Hispano factum credi potest, quia inseruntur uerba, uox Ecclesie, uox Christi, ut in Bibliis Gothicis Toletanis, uox Ecclesie, uox Christi. Zaccaria Expositioni in Cantica locum inter supposita Isidoro opera destinauerat.

46. Exstat uberior alia Expositio in Cantica inter Gregorii Magni Opera, que, ut Fabricius in Bibl. med. testatur, in quibusdam Codicibus Isidoro nostro ascribitur. Ac fortasse hec est ratio cur in recenti editione Operum Isidori tom. II inter appendices,  pag. 50, Isidoro tribuatur quoddam epigramma in Castica: Hunc cecinit, etc.; quanquam eiusmodi epigramma excerptum est ex Codice seculi X uel XI ineuntis post expositionem, ut ibi asseritur, B. Isidori episcopi in Cantica canticorum. Nescio autem, an indicetur breuis, quam dixi, expositio in Cantica, an alia uberior, que S. Gregorio Magno ascribitur a plerisque: quamuis Placcius uerb. Gregorius I Romanus pont., ex Coco p. 410 et Pamelio, asserat Commentarium Gregorii in Cantica in omnibus mss. Isidoro tribui. In ueteri Codice uaticano 650, post hoc ipsum commentarium in Cantica, quod Gregorio Magno adiudicari nunc solet, et in nonnullis uel multis Codicibus Isidori esse dicitur, legitur idem epigramma; quod a nobis inter alia Isidori dubia carmina ex hoc Codice emendatum exhibebitur. Commentarius in nostro uaticano Codice nullum auctoris nomen  prefert: sed doctissimorum 545 Maurinorum opera effectum iam est, ut Gregorio abiudicari non debeat. Ab his omnibus expositionibus diuersa est expositio Iusti Urgellitani in Cantica, cuius Isidorus meminit cap. 34 de uir. illustr. In hac etiam, ut in Bibliis Gothicis, repetuntur uerba uox Ecclesie, uox Christi; de qua confer Acta Sanctorum tom. uI, p. 773.

47. Idem Fabricius loc. cit. Explanationem Danielis prophete, et de Susanna ms. Isidori nomine in bibliotheca Leidensi asseruari refert ex Catalogo pag. 329; de qua iudicium ferre non possumus, an sit alterius auctoris, an fragmentum aliquod ex Isidori operibus.

48. Postillas Fr. Landulphi de Neapoli super Euangelia, in quibus cum aliis Patribus allegatur auctoritas  Isidori, recenset Bandinius tom. Iu, plut. 36, S, Crucis Cod. 5, membr., seculi XIu, qui suspicatur collectorem esse Landulphum, siue Landenulphum, ordinis Minorum, Scoti auditorem, archiepiscopum Amalphitanum anno 1330. Explanationes Isidori facile desumi potuerunt ex diuersis notis eius operibus, in quibus sepe euangelica uerba occurrunt et explicantur. In Braulionis interpolata prenotatione ita legimus: Super libros Moysi, et Psalterium, et quatuor Euangelia expositioni non minimo insudauit studio. Cap. 104 describam Codicem Urbinatem 11, in quo est uersio Gallica Catene Patrum in Euangelia ex Isidoro et aliis. In Catalogo mss. Codicum bibliothece Sfortiane, qui asseruatur in bibliotheca uaticana Ottoboniana num. 2355, pag. 3, indicatur Expositio in  Euangelium Luce ex Patribus, Isidoro, etc., satis antiquus membranaceus.

49. Reperio etiam apud Bandinium nonnullam mentionem Expositionis Isidori in Epistolam Pauli ad Philemonem. Nam tom. Iu, plut. 34, cod. 7 S. Crucis, membranaceo, seculi XIII, in 4 maiori, exstare ait lectionarium Sanctorum. Patres ex quibus lectiones excerpte sunt, nominantur Alcuinus, etc., Damasus papa ad Ioan.; et in Cata!. Pontif., Hildefonsus archiepiscopus Toletanus . . . Isidorus in Sermon., et super Epistolam ad Philem. Contra Iudeos . . . Petrus Comestor, etc. In indice clarius legitur, super Epistolam ad Philemonem, et contra Iudeos. In operibus  Isidori, atque indice locorum sacre Scripture a Brelio confecto ne semel quidem Epistolam ad Philemonem allegari uideo.

50. Restat ut de Apocalypsi uerba faciam, in quam commentarios Isidorum edidisse colligere possumus ex prefatione Beati 546 ad suos commentarios in Apocalypsin, editos Matriti 1770, opera Henrici Florez. Beatus, qui Elipandi errores seculo uIII strenue impugnauit, in prefatione ad commentarium Apocalypsis ait, se sua ex Hieronymo, Augustino, Ambrosio, Fulgentio, Gregorio, Tichonio, Ireneo, uictorino, Apringio, et Isidoro collegisse. Id autem solum arguit Beatum quasdam Isidori interpretationes e diuersis eius operibus sumptas commentario suo inseruisse. Id commentarium nonnulli falso crediderunt esse illud ipsum quod ab Apringio confectum narrat Isidorus cap. 30 de uir. illustr. Montfauconius in Biblioth. mss.  inter Codices Sangermanenses nominat Cod. 255 Isidori in Pentateuchum et Apocalypsin. Id quale sit, rescire non possumus. Ut autem intelligatur, quam uersatus esset in Isidori operibus Beatus, aduertendum, eum asserere eloquia Patrum a se interseri, ut sermo, inquit, noster paternis sententiis firmaretur, quibus uerbis liber II Isidori de Offic. eccles. in multis Codicibus concluditur. Addit Beatus, se opus Etherio dicare, ut quo consorte, ait, perfruor religionis, coheredem faciam et mei laboris. Sic Isidorus in epistola nuncupatoria librorum contra Iudeos ad Florentinam sororem: Ut qua consorte perfruor sanguinis, coheredem faciam et mei laboris.



CAPUT LXuI. Libri duo Isidori contra Iudeos ad Florentinam sororem de Fide catholica ex ueteri et Nouo Testamento. Editiones, Codices mss., uersiones.


1. Hi duo contra Iudeos libri alio modo ab aliis inscribuntur. In Bigneana editione titulus est: Beati Isidori Iunioris Hispalensis archiepiscopi ad Florentinam sororem suam de Natiuitate Domini, passione et resurrectione, regno atque iudicio. Pro altero libro, de gentium uocatione, Bigneum secutus est, ut solet, Breulius. Nic. Antonius refert editionem uenetam 1483, in 4, apud Petrum Loslein, premisso titulo, Isidorus contra Iudeos, in qua e duobus libris solum prior reperitur, mutilus, et non parum uarians: appenduntur Iudeorum quedam blaspheme fabule de Christo et Maria ex libris Thalmud, quas edi minime opus erat. Fabricius uero in 547 Bibl. med. asserit,  librum II de uocatione gentium cum superiore de Natiuitate Domini, etc., absoluere duos libros contra Iudeos editos uenetiis 1483, in 4, siue contra nequitiam Iudeorum, Hagane 1529, in 4, apud Ioannem Secerium, uenetiis 1584, atque in Oceano iuris, siue Tractatu tractatuum tom. XIu, pag. 23. In hac collectione titulus est, Isidori episcopi Hispalensis tractatus. Contra Iudeos. Editionem Haganensem descripsi cap. 60, n. 8. Caput ultimum libri I inscribitur Superdictio operis in tabula capitum huius editionis, sed in textu Epilogus operis.

2. Editio ueneta 1483, quam Nic. Antonius et Fabricius laudant, fortasse ea est que exstat in bibliotheca Alexandrina Sapientie Rome, et incipit: Ysidori contra Iudeos. Domine et dilecte sorori Florentie  Ysidorus. Quedam, que diuersis, etc. Est primus liber contra Iudeos. Non numerantur capita: ultimum est: Quod Iudei excecati debuerunt Christum negare, et quidquid de Christo fuerat prophetizatum. Desinit: regnum atque iudicium declaramus. In editione Matritensi, declarauimus. Pergit editio: uide cecitatem Iudeorum contentam in suo Talmuth. Explicit libellus domini Ysidori episcopi de Fide catholica, et Nouo et ueteri Testamento editus contra Iudeos impios, qui ducti sacrilega cecitate in suo Talmuth scripserunt, etc. Exponuntur quedam aniles Iudeorum fabelle. Sequuntur testimonium Iosephi Hebrei, et epistola Pilati de Christo: et in fine excerpta quedam ex lectionibus officii de beato Isidoro: Mira res, quadam nocte dominice natiuitatis, etc.

 3. In his lectionibus narratur quod, mortuo Leouigildo, beatus Isidorus palam arguens dictam heresim ad palmam martyrii peruenire anhelabat. Deinde ubi Rodericus Cerratensis de S. Leandro habet nescio, uel nescitur quo preuentus presagio, hic legitur, nescitur quo ductus spiritu. Confer cap. 14. Editio est in 4 paruo, charactere Romano satis eleganti. Exemplar bibliothece Alexandrine primam exhibet paginam rubris aureisque picturis ornatam. Non apparet locus aut annus editionis: in catalogo, siue in lice bibliothece Alexandrine refertur ad annum 1483, et ad typographum Petrum Loslein; sed, ut opinor, non alia de causa, nisi quia in eodem uolumine compacti  sunt quatuor libri de Contemptu mundi, qui in hac editione dicuntur Ioannis Gerson cancellarii Parisiensis, charactere longe diuerso editi uenetiis 1483 per Petrum 548 Loslein de Langecen. Ioan. Baptista Audiffredus in opere de Rom. edition. seculi Xu, pag. 356, meminit huius editionis, quam exstare ait in bibliotheca priuata SS. D. N. Pii uI, et in uallicellana. Sed dicit fortasse Romanam non esse. Nic. Antonius auctoritate catalogi bibliothece Alexandrine, ut puto, typographum Petrum Loslein locumque editionis uenetias nominauit.

4. Isidorus duobus his libris Iudeos refellit, ac fortasse ipsum imitatus Iulianus Toletanus, tres suos libros demonstrationis sexte etatis, siue de Christi aduentu aduersus Iudeos inscripsit. Contra Iudeos pariter ex antiquis scripserunt Rabanus Maurus, et Agobardus, siue Amulo Lugdunensis: de  quibus Fabricius consulendus. Inter opera ueterum quorumdam Patrum a Steuartio Ingolstadii edita 1616, pag. 399, recensentur nomina eorum qui contra Iudeos scripserunt, preterito tamen nostro Isidoro, uel in primis recensendo. In bibliotheca ueneta S. Antonii antiquissimum Codicem asseruari refert Thomassinus prenotatum, S. Isidorus contra Iudeos. Alii tamen alios titulos proferunt. Cap. 46 indicatum fuit hoc opus ex catalogo monasterii S. Nazarii in Laurissa, de Natiuitate Domini: ac fortasse non differt ab eo quod in Monastico Anglicano dicitur Liber Isidori de miraculis Christi, et in Chronico Fontanellensi Liber testimoniorum Isidori de Christo et Ecclesia cap. cit. 46. De mss. Zaccarianis confer caput 43, in quibus idem opus interdum dicitur Contra  Iudeos, aut contra Iudeos de Christo, aliquando Fides catholica; aliquando de Passione dominica, nonnunquam Testimonia prophetarum de Christo.

5. Ioannes Mariana, qui ad editionem Matritensem his duobus libris notas breues, sed oppido eruditas, ut ait Nic. Antonius, subiunxit, inscriptionem e duobus Gothicis Codicibus, quos ante sexcentos  annos descriptos fuisse constat, desumpsit, cum quinque alii Codices, quos nactus fuerat, magnopere uariarent. Inscriptio Codicum Gothicorum hec est: De Fide catholica ex uet. et Nouo Testamento contra Iudeos ad Florentinam sororem suam. Mariana in notis duos nominat Codices Tarraconenses, maiorem et minorem, cui maxime fidebat, unum Hispalensem:  de aliis, quos uidit, tacet. Nullum omnino, uerbum facit de quodam additamento quod in fine libri II, post uerba, in quibus habitat in eternum, in editionibus Bigneana et Breuliana apponitur, quo agitur 549 de Formulis spiritalis intelligentie, de quibus cap. 86 disseram. Deest etiam in nostris mss. eiusmodi additamentum. In titulo operis cum mss. Gothicis exemplar ms. antiquissimum bibliothece Barberine conuenire, Nic. Antonius affirmat. Confer excerpta cap. 43 ex Zaccarianis schedis. Puto enim, cumdem esse Codicem qui ad seculum uIII pertinere dicitur: sed inscriptio Codicis diuersa est ab ea quam Mariana protulit. Fortasse Nic. Antonius inscriptionem aliquam recentem indicat; paulo enim post ait titulum Codicis Barberini num. 230 per antiquitatem  detritum esse. Bayerius in not. ad Bibl. Nic. Antonii unum Codicem huius operis in bibliotheca Escurialensi asseruari testatur, sed nichil de titulo exprimit.

6. Fortasse hic est Codex quem Rodriguezius tom. II Bibl. Hisp. pag. 324 recenset inter alios bibliothece Escurialensis. Est membranaceus in 8 seculi XIu, atque inter alia aliorum opera exhibet librum I contra Iudeos, ab edito ualde diuersum, ut ex titulo operis et capitum Rodriguezius colligit. Titulus operis est: Incipit liber Ysidori contra paganos, hereticos et Iudeos. Domine et dilecte sorori Florencie. Prologus ita corrupte incipit: Quedam que Deus ueteri Testamenti libris pronunciata de natiuitate Domini et Saluatoris nostri secundum diuinitatem, uel de incorporatione eius, etc., coheredem faciam et mei  laboris. Incipiamus ergo de eius natiuitate, qua est ante secula a Patre generatus. Quod Christus est Dei filius a Deo Patre genitus. Ita procedunt alia capita, sed alio modo diuisa atque apud Grialium.

7. Sunt etiam inter ipsa capita nonnulli tituli, quibus nouum argumentum exprimitur, ut post sex prima capita: Incipiamus de eius nomine loqui. Post aliud caput: De genere Christi secundum carnem, quia de semine Abrahe duxit originem. Post tria alia, De loco in quo nasci debuit in Bethlehem secundum prophetias. Post alia quatuor: De uirtutibus Christi et miraculis secundum prophetas, etc. Hic titulus ansam fortasse prebuit iis qui Isidori opus de miraculis Christi laudarunt. Etsi autem ms. hunc librum multum ab edito differre Rodriguezius existimat, tamen, ut ego puto, discrimen solum positum est in diuersa  librorum diuisione, ac nonnullis uariantibus lectionibus, que in mss. Codicibus quibusuis etiam optimis frequentes sunt.

8. In nomine Florentine Isidori sororis plerique mss. et editi 550 consentiunt. In nonnullis mss. Martyrologiis nominatur Florentiana. Marineus Siculus male Floram uocauit; princeps editio anni 1483, eque male, ut ait Nic. Antonius, Florentiam. Fatendum tamen, Florentie nomen in multis quoque Mss. apparere, quod idem reperitur in multis Martyrologiis et in Breuiario etiam et Missali Mozarabico inter recentiora officia: neque fortassis absurdum est, quod utroque nomine appellari consueuerit Florentia, aut Florentina, aut simul Florentia Florentina,  ut Claudius Claudianus, et similia alia erant nomina apud Romanos. De eadem Isidori sanctissima sorore legi possunt cap. 2, 17 et 18.

9. Quod quibusdam aliis Isidori operibus accidit, ut in linguas uulgares conuerterentur, id etiam duobus hisce contra Iudeos libris euenisse nouimus. Nam, ut Fabricius in Bibl. med. refert, fragmentum insigne uersionis antique Theotisce huius operis ex Codice Colbertino, quem Baluzius communicauerat, cum Tatiani Harmonia uulgauit, atque insigni glossario auxit et illustrauit Ioan. Philippus Palthenius, Gryphiswald. 1706, in 4, repetitum etiam tomo I Thesauri Antiquit. Teuton. Schilteri Ulm. 1727, in fol. In editione Palthenii fragmentum Isidori exstat pag. 239, et incipit: Et cardines orbis terre, etc.  Titulus capitis seq., Quia Christus Deus et Dominus est: Post declaratum Christi diuine natiuitatis mysterium, etc. Ultimum caput: Quia Christus de stirpe Dauid natus est: Ecce ex qua tribu. Desinit: Hic locus in Hebreo sic habet: Et erit requies eius gloriosa. Utique quia moriens caro eius non uidit corruptionem secundum psalmi sententiam: Nec dabis Sanctum tuum uidere corruptionem. Palthenius in prefatione ait, characterem uersionis Theotisce fragmenti Isidoriani esse Merouingicum seculi uII, de quo Mabillonius de Re Diplom., p 49, 359, eiusmodi fragmentum pro omnium uetustissimo antiquitatum Theotiscarum hoc in genere monumento uenditari posse. Aduertendum, in Indice Casanatensi minus accurate uersionem hanc Theotiscam factam dici ex Sermone Isidori de natiuitate,  passione, etc. Pertinet enim ad librum I Contra Iudeos, cap. 2, 3, etc.

10. uersio alia librorum Isidori contra Iudeos in linguam Italicam indicatur in Codice uaticano 5420 membranaceo, qui olim fuit e libris Francisci Penie Hispani, celeberrimi decani Sacre Rote, de quo uide cap. 98, ubi aduertam non esse uersionem 551 duorum librorum, sed libri primi tantum, et quidem in compendium redacti. Titulus est: Santo Isidoro doctore et uescouo confonde Giudei. Ad la sua sorella, etc.

11. Exemplaria mss. operis de Fide catholica contra Iudeos, que nobis ad manus fuerunt, hec sunt. Codex uaticanus 939, describendus cap. 95, in quo tantum sunt dicta excerpta ex hoc opere. Codex uaticanus 1268, eod. cap. 95, in quo simili modo  sunt quedam testimonia extracta ex libro I de Passione Christi. In Codice uaticano 4327 hi duo libri de Christo contra Iudeos Isidoro Iuniori ascribuntur. uide cap. 97. Ita etiam in Codice uat. 4918 ibid. In Codice Regio-uatic. 421, de quo cap. 100, est fragmentum horum librorum. In Codice Palatino 278, de quo cap. 102, hi duo libri, premissa nota: In hoc uolumine continentur abiectiones Iudeorum, et uocationes gentium. Caput ultimum libri I dicitur Superdictio operis anacephaleosis. In Cod. Palat. 279 ibid., Liber sancti ac beatissimi Isidori ad Florentinam, etc. Caput ultimum libri I Anacephaleosis. Liber II mutilus est. In Urbinate 100. Cap. 104, Prefatio, uel recapitulatio Fidei catholice, siue superdictio operis Ysidori  Yspanensis episcopi ad Florentinam sororem suam. Sancte sorori Florentine Ysidorus Toletanus episcopus, etc. Iam aduerti hunc errorem, quo Isidorus Toletanus episcopus fingitur in aliis quoque Codicibus librorum contra Iudeos notari. Liber I dicitur Contra Iudeos in hoc Codice, II de uocatione gentium. In Ottoboniano 945, cap. 106, libri contra Iudeos, ut in uatic. 4918.



CAPUT LXuII. Libri tres Sententiarum S. Isidori, siue de Summo Bono. Editiones, et mss. Codices huius operis: uersio Hispana. Iulianus Toletanus, Taius, Petrus Lombardus, et alii post Isidorum Sententiarum scriptores. Quartus Sententiarum liber num Isidoro suppositus. Erudite Bayerii Animaduersiones de hoc quarto libro.

 1. Aperte hos libros Braulio indicauit: Sententiarum libros tres, quos floribus ex libris pape Gregorii moralibus decorauit. Neque aliud Ildefonsus intellexit, cum scripsit, librum Sententiarum, scilicet opus, Codicem, uolumen sententiarum: ita enim uulgo opera 552 in plures libros diuisa nomine libri indicabantur: et in hoc ipso opere indicando Balbulus aliique librum Sententiarum cum Ildefonso appellarunt. Neque debuit uir doctus Scipio Maffeius in Ildefonsi uerbis aliud opus a tribus Sententiarum libris diuersum rimari: sic enim ait in Biblioth. ueron. mss. pag. 89, post Historiam de gratia, ubi describit Codicem in quo sunt testimonia diuine Scripture a Sententiis diuersa: Ea quoque incidit mihi cogitatio, opus istud  indicari, cum Isidori Sententie ab  antiquis scriptoribus laudantur: huic enim multo magis quadrat denominatio quam libris de Summo Bono, qui etiam tres sunt, cum Ildefonsus Sententiarum librum unum numeret. Eodem modo librum de genere officiorum Ildefonsus nominat ac librum sententiarum, cum ille duobus libris constet: neque enim expressit unum esse Sententiarum librum.

2. Concilium Toletanum uIII cum magno Isidori elogio nominatim allegat librum Sententiarum secundum, ut obseruat etiam Loaisa in not. ad titulum libri. Samson abbas Cordubensis seculo IX, lib. II Apologetici, cap. 1, sic refert: Doctor namque egregius, meritis et facundia clarus Isidorus in libris Sententiarum ait: Non ideo celum et terram implet Deus, etc. Quod autem ait Loaisa, omnes mss. Codices  in Sententiarum inscriptione consentire, si uetustissimos quosque intelligat, ita quoque a me animaduersum est in his quos uidi. In multos tamen incidi non ita antiquos, qui de Summo Bono inscribuntur, ut in iis etiam obseruare poteris quos ex Zaccarianis schedis cap. 43 recensui. Duo exempla eiusdem tituli refert Nic. Antonius, alterum in bibliotheca Patauina olim Canonicorum Lateranensium, alterum in monasterio S. Francisci Pinciane urbis, quod refert Morales in suo iam edito libro del santo uiage. Octonos minimum Sententiarum Isidori Codices ex bibliotheca Escurialensi Bayerius indicat, quorum terni annum Christi millesimum antiquitate superant: sed eorum peculiares inscriptiones non exprimit. Ulricus Engelbertus Argentinensis ordinis  Predicatorum, clarus seculo XIII theologus, inscriptionem de Summo Bono cuidam suo magno operi fortasse ex argumento indidit: quod ms. asseruatur in bibliotheca Corsendoncana, teste ualerio Andrea Bibl. Belg. mss. II, pag. 70. In inuentario bibliothece uaticane Codex 131 prefert titulum: Ulrici de Argena ordinis S. Augustini de Summo bono 553 libri sex. 1. De laude Scripturarum, etc. Crediderim idem esse opus quod in Bibl. med. Fabr. Ulrico de Argentina ex ual. Andrea tribuitur, et sub articulo Ulrici Engelberti ord. Pred. refertur.

3. Initium cuiusdam uersionis Itale Sententiarum Isidori in schedis Zaccarianis sic descriptum reperio: Isidorus de Summo Bono. Cap. 1. El sommo bene è esso Dio, impero che lui è incommutabile, è non si può per  alcun modo corrompere, etc. Ubinam hec uersio existat non indicatur. Fabricius existimat libros Sententiarum a Sigeberto uocari librum ecclesiasticorum dogmatum; nam qui in editione Bigneana hoc titulo Isidoro tribuitur, auctorem, ut ipse ait, habet Gennadium Massiliensem. Bayerius addit, Placcium ex Rob. Coco p. 131 asserere, librum de Ecclesie dogmatibus male beato Isidoro tribui: quod, inquit, num ad Sententiarum Isidori opus retulerit incertum est. Imo certum mihi est eum loqui de libro ecclesiasticorum dogmatum qui a nonnullis Augustino, a plerisque Gennadio Massiliensi, a quibusdam Isidoro, a nonnemine uerius, ut suo loco dicam, Bracario Hispalensi episcopo ascribitur. Elipandus in epistola ad Migetium hereticum, quam Florezius tom. u Hisp.  sacr. p. 543 primus edidit, sic hos libros laudat: De quibus etiam beatus Isidorus, doctor egregius, in suis dogmatibus ita loquitur, dicens: Scripturas heretici, etc. Sed Elipandus dogmatum nomine queuis alia opera Isidori, Ambrosii, et aliorum solet appellare.

4. Sententiarum titulum preferunt plura concilia cap. 31 indicata, Canonum collectores, aliique ueteres scriptores ecclesiastici, ut Ratramnus de Predestinatione lib. II, Ionas Aurelianensis lib. I de Institutione laicali cap. 10, et antiqui catalogi bibliothecarum cap. 46, preter scriptores de uiris illustribus, quos cap. 47 excitaui: in quibus tamen recentiores nonnulli utramque inscriptionem proferunt; Pastrengus autem ita ut duo distincta opera commemorare uideatur. Eorum antiquissimus Balbulus, seculi X scriptor, Isidori Sententiarum librum utilissimum  esse profitetur. In eadem Sententiarum inscriptione consentire uidentur duo Codices mss., quos ex Ambrosio Morale in monasteriis S. Facundi et Legionensi S. Isidori exstare Nic. Antonius refert, aliosque in bibliotheca Ambrosiana.

5. Editiones uero antiquiores hos tres libros de Summo Bono inscribunt. De editione Italica ueteri circa annum 1470 operis de Summo Bono simul cum Etymologiis dixi cap. 54; quo loco retuli 554 aliam similem editionem uenetam anni 1483, aliam pariter uenetam anni 1493. Editionem ueterem in 12, sine loco et anno, Fabricius in Bibl. med. laudat, allegatque Theophili Sinceri Nachrichten uon alten und raren Bukern.

 6. Maittairius editos tres libros de Summo Bono refert Louanii in 4 per Ioannem de Westfalia 1486, et Parisiis in 8 per Pigouchet 1491. Sic tom. I, pag. 475, Libri tres Isidori Hispalensis de Summo Bono, impressi per me Ioannem de Westfalia, in 4. In alma Uniuersitate Louaniensi 1486, et rursus p. 536, Isidorus de Summo Bono impressus per Philippum Pigouchet. PP. Philippus Pigouchet cum insigni Pelicani, E. G.  de Marnef, etc.

7. Anno 1493 editio librorum trium de Summo Bono a Maittairio dicitur facta Parisiis in 8, et Lipsie in 4, per Arnoldum de Colonia. Orlandius sic refert: De Summo Bono uenetiis 1494, per Bonetum Locatelli, et per eumdem anno 1493, 4, Lipsie 1493.

8. Idem opus editum fuit Parisiis anno 1495, in 8, per Stephanum Iehannot in uico S. Iacobi, 27 Augusti,  titulo: Isidorus de Summo Bono, ex Maittairio.

9. Prodierunt quoque Parisiis libri tres de Summo Bono apud Ioannem Petitum 1519, in 12, ex Nic. Antonio et Fabricio: et uenetiis 1533, ex Nic. Antonio et epitome Gesneriana.

10. Parisina alia est editio apud Ioannem Roigny uia ad D. Iacobum sub Basilisco et quatuor Elementis 1538, cum inscriptione de Summo Bono, fusius cap. seq. describenda, cum eius prefatio proferetur.

11. Margarinus de la Bigne titulum posuit Sententiarum de Summo Bono, et in operum indice Sententiarum, siue de Summo Bono: quod opus se edere ait ex emendatione Ioannis Aleaume doctoris Sorbonici, adiecta prefatione, scilicet epistola ad Massonam, que pag. 60 terg., tom. II legitur. Solet enim hec epistola in multis mss. libros Sententiarum precedere, sed inepte, ut cap, 73 exponam, cum de ea  epistola agam, a Gratiano quoque tanquam prefatione librorum Sententiarum laudata.

12. Secuta est eiusdem operis editio cura et studio Loaise: Isidori Hispalensis episcopi Sententiarum libri tres emendati et notis illustrati per Garsiam Loaisa Taurini apud Ioan. Baptistam Bilaquam 1593, in 4. Ad Philippum principem Hispaniarum, paginis 450. Ibidem, 555 et eodem anno, Chronicon D. Isidori archiepiscopi Hispalensis emendatum notisque illustratum per Garciam de Loaisa archidiaconum de Guadalaiara: in 4, pp. 96, ad Philippum II. De notis Loaise hoc est Fabricii in Bibl. med. iudicium: In illis erudita multa: illud uero prorsus destitutum naso critico, quod p. 483 scribit Loaisa: Nostris etiam  exulceratissimis temporibus Oecolampadii uolumen aduersus sacramentum Eucaristie Bertramio presbytero ad Carolum Magnum ascribitur: Carolostadii opus aduersus imagines ipsi Carolo Magno: Caluini quidam liber Alcuino Caroli Magni preceptori. Exstant hec uerba in not. ad lib. III Sentent., cap. 12, pag. 83, editionis Matritensis regie, sed Fabricius omisit ea que Loaisa in sui dicti confirmationem illico adiecit, Ut docte annotauit Xystus in Bibliotheca sua. Relege etiam que de Ratramni, seu Bertrami  opere dixi cap. 30, num. 18. Neque tamen propterea Xystum defendo, aut Loaisam omnino excusatum uolo.

13. Cum Taurim non probe excusi fuissent Sententiarum libri, Loaisa secundas curas adhibuit, ut in regia editione Matritensi emendatiores prodirent. Breulius quoque in fine sue editionis notas Loaise cum aliis ex editione regia Matritensi depromptis inseruit. In editione tamen Taurinensi quedam peculiaria sunt que in Grialiana et Breuliana desiderantur; nam preter uarias lectiones in margine et notis sepius expositas, Loaisa sententias ordine numerorum distinxit, et ad marginem loca Patrum indicauit, ex quibus ee desumpte sunt. Hac note ad marginem eodem modo in editione Breuliana Colonie repetita adiecte fuerunt.

14. Non leuis est Sententiarum Isidori commendatio,  quod uen. Thomasius in systemate suo institutionum theologicarum, quod meditatus fuerat ex selectis ueterum Patrum operibus, tres Sententiarum libros simul cum aliis excudere decreuerat. Prodiit eius Indiculus institutionum theologicarum ueterum Patrum, que aperte et breuiter exponunt theologiam siue theoreticam, uulgo speculatiuam, siue practicam. Inter alios erant S. Isidori episcopi Hispalensis, qui obiit anno 636, tres libri Sententiarum, siue de Summo Bono. Pertinent ad utramque theologiam, maximeque ad practicam: qui bona ex parte excerpti sunt ex libris moralibus S. Gregorii pape. Exstant inter opera eiusdem S. Isidori, et separatim editi a Gaspare  Loaisa. uezzosius, qui consilium uen. Thomasii 556 exsecutus fuit, in not. ad Indiculum id obseruat: In prima Indiculi editione librariorum errore legebatur quatuor esse sancti huius episcopi Sententiarum libros, cum tres sint solummodo.  Errorem illum secute sunt omnes alie Indiculi editiones que hanc nostram precesserunt.

15. Quatuor institutionum uolumina uezzosius edidit hoc titulo: uen. Iosephi Marie cardinalis Thomasii Institutiones theologice antiquorum Patrum, que aperto sermone exponunt breuiter theologiam siue theoreticam, siue practicam. Recensuit notisque auxit Antonius Franciscus uezzosius C. R. Rome 1769. Ex typographia Marci Palearini; in 4 maiori. De Isidoriano opere ita prefatur uezzosius tom. I, num. 13 prefat.: Tria sunt Patrum sanctissimorum scripta, quartam que constituant nostri operis partem. Eorum quod est postremum, sunt libri tres Sententiarum sancti Isidori episcopi Hispalensis, siue, ut alii scripsere, Isidori Iunioris, ut hunc distinguerent ab altero Isidoro,  qui eum etate annos centum precesserat, et episcopatum tenuerat Cordubensem. Libri illi contexti maiori ex parte ex Gregorii Magni Moralibus, theoreticam theologiam postquam initio tetigere, digrediuntur ad eam que mores dirigit. Eos Thomasii scito damus in presentia recusos iuxta Parisiensem editionem anni 1601 adornatam ab Iacobo du Breul, monacho S. Germani a Pratis: atque descriptis in margine folii uariantiis contulimus cum altero exemplo tum  a Margarino la Bigne Parisiensi theologo uulgato anno 1580, tum anno 1593 Taurini a Garsia Loaisa, qui eosdem libros doctis ornauit animaduersionibus.

16. Hec uezzosius, qui per errorem, ut uidetur, Isidorum Cordubensem annos centum ante Hispalensem uixisse refert pro annos ducentos: ut enim ipse in not. ad titulum libri I Sententiarum obseruat, Isidorum Corbudensem floruisse constat non longe ab initiis quinti a Christo seculi. Sed re uera ne satis quidem constat, an is Cordubensis Isidorus unquam exstiterit. Quod autem in his notis ait, editiones Parisienses, Bigneanam et Breulianam, uirorum consensione probatiores reputari, id arguit ipsum neque editionem regiam Matritensem contulisse, et quid de tribus his editionibus Isidorianis uiri docti senserint ignorasse. Asserit preterea uezzozius, editiones Margarini et Loaise, non secus atque ouum ouo, inter se simillimas esse; quod falsum pariter est.  Etsi enim Loaisa plerumque 557 lectionem Bigneanam in textu retinet, tamen ad marginem et in notis passim aliam scripturam exprimit: margini etiam loca Patrum appingit, ex quibus Sententie sunt deprompte, quod neque in Bigneana, neque in Breuliana prima editione obseruatur. Breulianum tamen textum uezzosius exhibuit, additis ad pagine calcem lectionum discrepantiis ex editione Parisiensi Bigneana et Taurinensi Loaise, breuibusque notis quas nos etiam recudemus.

17. Ex his editionibus satis liquet, quanto semper in pretio libri Sententiarum habiti fuerint: neque minus id constat ex mss. exemplaribus que in bibliothecis frequenter occurrunt aliisque antiquis monumentis. Refert enim Claudius Castellanus in Monito  ad tomum I sui Martyrologii, in multis ecclesiis morem inualuisse, ut post Martyrologium opera et Sententie S. Isidori legerentur. Mss. exemplaria nonnulla iam hoc capite indicata sunt, alia nunc breuiter commemorabuntur. Cap. 61 Codex Florentinus S. Crucis Sententiarum descriptus fuit. Bandinius tom. Iu Codic. Latin. S. Crucis, plut. 21, refert alium Codicem num. 8, Libri tres Sententiarum, preuia capitum tabula. Deinde S. Gregorii Magni Dialogi. Codex est membranaceus in fol. quadrato seculi XI, cum titulis et initialibus rubricatis, et aliquot figuratis, ut ait Bandinius. Ibidem cod. 9, Libri tres Sententiarum, ut in Codice superiori. Deinde liber Exhortationum S. Augustini. Codex est membranaceus in fol. seculi XI, rotundo ac perspicuo  charactere diligentissime exaratus, cum titulis et initialibus rubricatis, et aliquot coloratis.

18. In Thesauro Anecdotorum Pezii tom. I in fine prime partis post tractatum de gratia et uirt. Deipare, auctore Engelberto, qui obiit anno 1331, librarii subscriptio hec legitur: Explicit Engelbertus, etc., per manus monachi throni B. uirginis, et sacerdotis ordinis Carthusiensis. In margine, D. Petri, postea prioris. Additur, prioratum eum administrasse ab anno 1395, plura eleganti charactere scripsisse in membranis, ut Isidorum de Summo Bono anno 1380. Collationes  Patrum, Conradum super quinque alleluia. Explicandum esset quid sit monachus thronus B. uirginis: sed in Ducangio cum auctario nichil idoneum inuenio. In uoce thronarius, ait Ducangius suspectam eam esse, pro qua fortasse restituendum Centenariis, aut Officialibus. Sed fortasse thronus, et thronarius accipitur pro eo qui solio assistit, aut deseruit, aut Thronus est nomen cenobii.

558 19. Rodriguezius de Castro tom. II Biblioth. II sp. pag. 321, describit Codicem Escurialensem in II, c. 19, in fol. seculi Xu, titulis capitum rubris, litteris initialibus uel rubris, uel uiolaceis, in quo sunt Sententiarum libri Hispano idiomate. In primo folio hec est nota: Este libro fiso sant Isidoro arzobispo que fue de Seuilta, e fue doctor. Sequitur index capitum: Capitulo primero del Soberano Bien, etc. Indicantur omnia trium librorum capita 140, sine ulla diuisione librorum, et sub eodem numerorum  ordine. Opus incipit: Soberano byen Dios es, ca es syn mudamiento, e syn corronpimiento ninguno. Desinit fol. 109, mas aquellos no deuemos llorar, que el parayso con grand alegria los rrescibe en sy. Explicit Ysidorus de Summo Bono. Deo gratias.

20. Auctor huius uersionis a Rodriguezio dicitur Alfonsus Martinez de Talauera. Nic. Antonius lib. X, num. 324, meminit Alfonsi Martinez a Toleto, qui regis Ioannis II capelle minister fuit, et archipresbyteri de Talauera dignitate notior est, quam proprio suo et familie nomine. uerum neque ipse, neque Bayerius in not., uersionem Hispanicam Sententiarum Isidori inter huius Alfonsi opera referunt.

21. Alius est Codex Escurialensis in Iu, f. 8, membranaceus in 8, eleganter exaratus a Didaco de Astigia  anno 1467, quo continentur Tractatus Synonymorum beatissimi Ysidori archiepiscopi Ispalensis. Tractatus Sententiarum, seu Summum Bonum eiusdem beatissimi Ysydori. Liber de conscientia beati Bernardi abbatis. Sermo beatissimi Augustini de Honestate mulierum: alius sermo eiusdem beatissimi Augustini de Igne purgatorii. In fine hec est subscriptio: Hunc librum scripsi ego Didacus de Astigia Ispalensis diecesis. Compleui et correxi ad honorem et gloriam sanctissime Trinitatis, et beatissime uirginis Marie, et ad laudem et memoriam beatissimi Ysidori archiepiscopi ex precepto Domini mei Ioannis Alfonsi de Logrono Canonici eiusdem ecclesie Ispalensis, die uero Iouis in festo sancti Fulgentii supradicti Ysidori fratris, u die mensis Ianuarii, sub anno a natiuitate  Domini MCCCC. LXuII. Mihi parcat iustus natus de uirgine Christus, eiusque trinus et unus laudetur simpiternus honor. Amen.

22. Alius Codex Escurialensis in fol. seculi XIu, ut uidetur, membranaceus, charactere magno et eleganti in III, R. 21, est imperfectus. 559 Tituli sunt rubri, littere initiales uersicolores. Alius itidem in fol. chartaceus seculi XIII, titulis rubricatis, et litteris initialibus uario colore ornatis, cuius hec est inscriptio: Sancti Ysidori Yspaniensis de Astronomia, seu de Natura rerum. Item liber Sententiarum.  Laudatur quoque a Rodriguezio Codex Escurialensis, in quo est expositio Isidori in Pentateuchum, et opus Sententiarum quatuor libris constans, addito scilicet tribus genuinis Isidori quarto alio, de quo infra redibit sermo.

23. Omissis autem aliis mss. Codicibus Sententiarum, quorum mentio fit cap. 46 et alibi, indicem eorum texam quos ego in bibliotheca uaticana, aut in aliis Urbis uidi. Codex uaticanus 632, de quo cap. 94 agam, tres hos libros exhibet Sententiarum titulo, premissa epistola ad Massonam. Codex uatic. 633, ibidem recensendus, a ueteri manu Sententiarum inscriptionem retinet, a recentiori de Summo Bono. Codex uat. 657 ibidem titulum exhibet de Summo Bono, sed non ante seculum Xu exaratum. Eadem etate scriptus fuit Cod. uat. 5992, de quo cap. 98, in quo sunt Sententiarum liber I, et initium secundi, primo titulo, Quedam Theologia, alio recentiori  de Summo Bono. In Codice Regio-uatic. 199, de quo cap. 99, solum est recens inscriptio: Diui Isidori Hispalensis Sententiarum liber. Ibid. Codex antiquus Regio-uatic. 255 peculiarem titulum exhibet, Incipit liber Spermologon Isidori, fortasse quia Spermologus auis est que semina colligit, ut Isidorus sententias Patrum collegit. In Cod. Regio-uatic. 1823 sunt tres libri Sententiarum initio mutili, ut dicam cap. 101. Ibid. in Cod. Regio-uatic. 2093 libri tres Sententiarum hoc titulo: Capitula de libro Sententiarum domini Isidori. Liber tertius imperfectus est. In Codice Palatino chartaceo 267, cap. 102, opus inscribitur de ecclesiastica Institutione, de Summo Bono, et Sententie, et in quatuor libros distribuitur. In Pal. 280 chart. seculi Xu, cap. 102, Isidorus de Summo Bono. Titulus libri huius, Isidorus  Hispanus in Sententiis. In Palat. 602, cap. 103, Tres libri Sententiarum Ysidori, qui sunt ueluti generales canones, si perspicaciter intueantur. In Urbinate 106, de quo cap. 104, seculi fortasse Xu, opus inscribitur de Summo Bono cum epistola preuia ad Massonam loco prefationis. In fine libri II et III titulus Sententiarum apparet. In Urbinate 1504 chartaceo, cap. eod. 104, Liber Isidori de Summo Bono: sunt tres libri Sententiarum. 560 Excerpta ex Sententiis in Codice Ottoboniano 6, cap. 105. Alia in Ottoboniano 122 ibid. In Ottoboniano 128, seculi XIu circiter, Ysidorus de Summo Bono: sine distinctione librorum a prima manu, et continuato capitum numerali ordine. In Ottoboniano 139 ibid. fragmenta ex his libris. In Ottoboniano 159, seculi XIu circiter, libri tres de  Summo Bono. In Ottoboniano 336, eiusdem etatis, cap. 105, tres libri Sententiarum sancti Ysidori doctoris Ecclesie. In Ottoboniano 508, cap. 106, seculi XIu circiter, sententie excerpte ex Isidoro in libro de Summo Bono. In Ottob. 1737, cap. 106, titulo recenti, Isidori libri de Deo. Cap. 107 recensebo duos Sententiarum Codices bibliothece Angelice, alium bibliothece Collegii Romani, alium a me comparatum.

24. Systema quoddam theologicarum questionum  per certas classes tribus his Sententiarum libris primus Isidorus uidetur proposuisse, cuius titulum et scopum Petrus Lombardus imitatus, theologie scholastice planiorem uiam aperuit, Magistri Sententiarum nomen consecutus: quod fortasse nomen ipsi Isidorus preripuisset, nisi iam tum a nobiliori opere Isidorus Etymologiarum consueuisset nuncupari. Exstabant quidem ante Isidorum  Aegyptiorum Patrum Sententie, auctore Greco incerto, Martino abbate Dumiensi et episcopo Bracharensi interprete, quas Rosweydus, ex bibliotheca Toletana a Christophoro de Castro societatis Iesu theologo, et Salmantice sacrarum litterarum professore acceptas, in appendicibus ad uitas Patrum edidit. uerum he sententie solum exhibent quedam apophthegmata spiritualia monachorum, nullo inter se ordine connexa. Neque multum dissimilis est collectio Sententiarum ex  S. Augustini Operibus a S. Prospero excerptarum, de qua dicam cap. 83, num. 7. Quod si Isidorus titulum inde fortasse suo operi fecit, rem ipsam multo longius promouit, digestis aliquo ordine argumentorum capitibus, et sacre Scripture Patrumque sententiis in sua capita relatis. Quod enim plerique dicunt, Isidori opus maxima ex parte Gregorii sententiis constare, id ita accipiendum est, ut Isidorus Gregorium potissimum sequatur; quamuis etiam passim et uerba sacre Scripture referat, et plurium Patrum sententiis, Augustini, Hieronymi, Ambrosii, Eucherii, Cypriani aliorumque inhereat, ut in notis Loaise cernere licet.

561 25. Igitur cum in Isidoro perspicuum sit exemplar, quod Magister Sententiarum pre oculis certo habuit , nescio cur Mabillonius, quem nonnulli alii Hispani etiam secuti sunt, pag. 317 tom. I Analector. asseruerit, primum Taionem Cesaraugustanum episcopum sibi uideri fuisse, ad cuius exemplum alii cum Petro Lombardo collectiones huiusmodi theologicarum sententiarum condiderint. Schettgenius fidenter tom. uI Bibl. med. Fabricii: Adeoque Taio primus fuit, qui sententias collegit, et Petro Lombardo in hoc ipso operis labore preluxit. Edidit Mabillonius tom. cit. Analect. prefationem Taionis ad Quiricum Barcinonensem antistitem in quinque libros Sententiarum, a se collectos ex operibus S. Gregorii pape, et initium operis. Potuit ergo facile agnoscere, et Taionem ipsum Isidori exemplo et imitatione libros Sententiarum composuisse, et  Petrum Lombardum multo magis ex Isidoro proficere potuisse quam ex Taione. Taio in prefatione ad Quiricum ait, se de sacris uoluminibus, scilicet sancti pape Gregorii Romensis Sententiarum capitula, in quinque libellis discreta, imo Codicis textu conclusa, colligendo decerpsisse. Paulo post subiungit: Sed quia quorumdam titulorum capitula in eiusdem sancti pape opusculis ad supplementum rei reperire minime potuimus, ex libris sancti Augustini episcopi pauca congerere curauimus. At Isidoriane Sententie multo  magis patent, ac plurium Patrum testimoniis comprobantur.

26. Quinque Taionis Sententiarum libri paucis ante annis Matriti prodierunt, curante P. Emmanuele Risco, Hispanie sacre doctissimo continuatore, tom. XXXI, a pag. 171, e ueteri Codice Gothico S. Aemiliani, premissa etiam epistola Taionis ad Eugenium Toletanum ex Baluzio, qua de alia collectione loquitur a se facta locorum S. Gregorii, quibus uetus Nouumque Testamentum illustrantur, preter prefationem ad Quiricum, et huius responsionem. Desideratur tamen finis cap. 33, et integrum caput 34 libri u, ut Riscus aduertit: imo caput etiam 35, ut patet in eiusdem operis exemplari membr. seculi Xu, exstante in bibliotheca Medicea Laurentiana, plut. 21, cod. 18, supra cap. 43 recensito: ex quo in schedis  habeo descriptam prefationem Taionis ad Quiricum, epistolam Quirici ad Taionem, que toti operi subiicitur, tabulam capitum quinque librorum, et nonnulla in specimen capita. Tituli capitum 562 nonnichil uariant ab editis: et in libro tertio index ms. exhibet quinquaginta quinque capita, cum in editione tantum sint quinquaginta quatuor; scilicet deest in editione caput de uiduis, quod est indicatum in hoc Codice ms. post caput 7 de Coniugatis.

27. Sed cum per amicos ipsum Codicem ms. diligenter inspici curauerim, responsum mihi fuit, in indice quidem notari caput 7 de Coniugatis, sed a contextu operis omnino abesse, neque reperiri nisi  quinquaginta quatuor capita, ut in editione. Inscriptio Taionis epistole hec est: Domino uenerabili sanctissimoque uiro Querico episcopo Gaius indignus Cesaraugustane urbis episcopus, cognomento Saorohel. Facile condonabitur librario error Querico pro Quirico, et Gaius pro Taius. Sed quid illud est quod Taio dicitur cognomento Saorohel? Atqui in fine operis nouum apparet nomen: Explicit liber Sententiarum Samuelis episcopi. Laus Deo. Nisi forte hic quoque legendum sit Saorohelis, uel initio reponendum Samuel pro Saorohel. Nic. Antonius Bayeriusque in Biblioth. Hisp. neutrius cognominis meminerunt. A continuatore Bibliothece medie Fabricii uocatur Taio, uel Taius cognomento Samuhel. Dicam quod sentio. Alicubi exstitit Codex Taionis, cuius  possessor aliquis Samuel fuerit, ac proinde liber Samuelis fuerit appellatus. Cum ergo librarius uidisset, opus Taionis et Samuelis dici, unum eumdemque hominem auctorem credidit Taionem Samuelem. Coniecturam peculiari obseruatione confirmo. In uetustissimo catalogo, qui inscribitur Breuiarium librorum S. Nazarii, scilicet in Laurissa, Cod. uatic.-Palatino 1877, ueteres quorumdam librorum possessores nominantur, et in his: Item Missales, qui fuerunt Samuelis, Baboni, Randulfi. Collectiones Samuelis de opusculis S. Gregorii. Hunc Taionis librum esse puto, qui Samuelis olim fuerit. Post multa alia in eodem catalogo recensetur Liber Tagii  ex opusculis S. Gregorii adunatus.

28. Negari tamen non potest, antiquissimum esse  hoc cognomentum Samuelis, Taioni appositum: nam in Codice Thuaneo, quem ante 800 annos scriptum Mabillonius putabat, inscriptio epistole est: Domno uenerabili sanctissimoque uiro Quirico Taius indignus Cesaraugustane urbis episcopus cognomento Samuel. At in Codice Gothico S. Aemiliani de la Cogolla, ex quo libros quinque Sententiarum Riscus edidit, hic tantum erat titulus: Incipit liber Sententiarum domini Gregorii pape Romensis subtractus ex libris 563 Moralium. Neque in epistola Taionis ad Eugenium additur cognomento Samuel. Imo etiamsi uere Taio cognomen Samuelis habuisset, tamen minime ab eo scriptum crederem, Quirico Taius indignus Cesaraugustane urbis episcopus, cognomento Samuel, cum consueto more simplicius posset dicere Taius Samuel.

 29. Ex libris Taionis cum Isidori opere collatis illud colligere licet, Taionem non solum Isidori sententias pre manibus habuisse, sed etiam plerosque titulos inde formasse; cauisse tamen, ne sententias seu uerba Gregorii iam ab Isidoro collecta ingereret. Trium priorum libri primi capitum titulos exhibeo. Taio. Cap. 1: Quod Deus incommutabilis, summus et eternus existat. 2. De Immensitate, uel omnipotentia Dei. 3. De id  quod inuisibilis, uel incomprehensibilis sit Deus. Isidorus. Caput 1: Quod Deus summus et incommutabilis sit. Cap. 2: Quod immensus et omnipotens sit Deus. Cap. 3: Quod inuisibilis sit Deus. Sepe Taio capita alio ordine  collocat: sic apud Isidorum sequitur caput 4: Quod ex creature pulchritudine agnoscatur creator; quod apud Taionem est caput 9 his uerbis: Quod ex creature pulchritudine inuisibilis agnoscatur eternitas. Isidori caput 5, Quod ex usu nostro quedam species ad Deum referantur, est caput 10 Taionis: Quod ex humanis affectionibus quedam species ad Deum referatur, ut in meis schedis; sed prestiterit cum Isidoro legere referantur. Nam quod huic operi Isidorus titulos apposuerit, satis ex eo ostenditur quod Taio, qui Braulioni successit, iam eos ita legebat, ut ex collatione patet.

30. Arguet fortasse aliquis, Taionem meliori ordine sententiarum theologicarum systema disposuisse:  nam in prefatione ad Quiricum suam methodum totius operis ipse exponit, quam etiam his uersibus  expressit:

Quisquis amas sacram, lector, addiscere legem,
Hunc nostri studii librum percurre legendo:
Repperies facile, quidquid cognoscere malis,
Florea cuncta gerit , prata uirentia gestat.
Pascit amantis oues, sincera animalia, Christi,
Ostendit patriam celsam, regnumque potentem,
Tartareos ignes, et tristia non finienda.
En tibi Christus adest regnum conferre beatis,
645 Impiis e contra horrenda supplicia confert.
Sublimis anima, conscende ad regia celi.
Impiger accurre, careas ne premia tanta,
Et picei fontis horrendas despice flammas.
Qui uersus pro eius etatis captu non omnino mali sunt, sed, ut uidetur, quibusdam in locis uitiati exscriptorum incuria: exempli loco fortasse auctor scripsit regemque potentem, non regnumque potentem,  Nic Antonius ex hoc epigrammate colligere uoluit Taium idoneum petam fuisse.

31. Quod attinet ad methodum Sententiarum, Isidorus in primo suo libro eam ipsam tenuit quam Taio sibi proposuit. Ait enim Taius in prefatione ad Quiricum: Sumentes exordium  omnipotentis Domini incommutabilis essentie Trinitate, atque ab origine mundi hominumque plasmatione, usque ad huius seculi consummationem. Isidorus lib. I agit de Deo eiusque attributis, de origine mundi hominisque plasmatione, de Christo, de Spiritu sancto, de Ecclesia, de utroque Testamento, de resurrectione, de gehenna, de gloria sanctorum; quod est postremum caput 30 libri I. Reliquis duobus libris, quod commodius fortasse est, uirtutes theologicas aliasque explicuit, de peccatis et uitiis disseruit; quenam  presulum, et principum, aliorumque sint officia, descripsit.

32. Ut autem Taio Isidorum imitatus fuit, decerptis Gregorii potissimum sententiis, ita eodem tempore Iulianus Toletanus eamdem excerpendi rationem ex Augustini libris secutus est. Huc enim pertinent que Felix uite Iuliani scriptor refert, Excerpta de libris S. Augustini contra Iulianum hereticum collecta. Hi sunt elaboratissimi illi Augustini, uel ipsius iudicio , contra Iulianum Eclanensem episcopum libri sex, de quibus, ait Nic. Antonius in Biblioth. uet., post alios Henricus de Noris Augustinianus noster agit lib. I Histor. Pelagiane. Hesi aliquantulum, fateor, ad hec uerba;  quid enim est cur Nic. Antonius Norisium Augustinianum nostrum uocet? An Norisius amicus Nic. Antonii fortasse fuit, idque Nic. Antonius significare uoluit? An confirmari hinc poterit nonnullorum suspicio, quod in Bibliothecam ueterem Nic. Antonii quedam supposititia irrepserint? Idem Felix inter alia Iuliani opera recenset librum Sententiarum ex decade psalmorum B. Augustini breuiter summatimque collectum. 565 Obscura sententia, ait Nic. Antonius, nisi decadem tantum primam psalmorum innuere uoluerit. Fortasse prestiterit legere ex decadibus: nam Augustinus in plures decades psalmorum interpretationem diuisit. Bayerii coniectura de peculiari psalterio Augustini pro Monice matris usu, inter supposititia aut dubia sancti doctoris opera reposito, minus  idonea est. De Augustinianis psalmorum decadibus sermo redibit in notis ad epist. Isidori ad Braulionem.

33. uerum de Iuliani Sententiis, quales fuerint iudicium ferri nequit, quippe cum non exstent: ac solum obseruare placet potuisse Petrum Lombardum ex Iuliani hoc opere ualde proficere, si ad manus illi fuisset, cum ex Augustino pre ceteris Sententias suas contexuerit. De aliis autem Sententiis Isidori et Taionis, sed Isidori precipue, adhuc questio superest, an ex eis ita Petrus Lombardus profecerit, ut plagii argui possit. De sex libris Sententiarum S. Brunonis Astensis, qui olim S. Brunoni Carthusiensium fundatori tribuebantur, locus hic non est disserendi:  illi enim solum uersantur in Ecclesie figuris explicandis ex sacrarum litterarum testimoniis. Cum Petrus Lombardus sibi proposuerit ex diuersis Patrum libris sententias theologicas in unum corpus colligere, nichil mirum uideri debet, si quedam ad Isidori exemplum expresserit. Sic etiam a nonnullis arguitur, plura sumpsisse ex Ioannis Damasceni libris de orthodoxa Fide, atque ex preceptoris sui Petri Abelardi scriptis, presertim ex libris quinque Theologie Christiane, et ex libro Sententiarum Sic et Non, siue Introductione ad theologiam. Neque preteriri debet Hugo de S. uictore, qui anno 1140 uel 1142 obiit: cuius tertio tomo operum exstat Summa Sententiarum, siue eruditionis theologice, septem tractatibus satis opportuno ordine comprehensa. Nonnulli addunt, Petro Lombardo preluxisse Magistrum Bandinum  in Summa theologica, siue Sententiarum theologicarum libris quatuor, editis deinde uienne 1519. Sed alii contra contendunt Bandini opus epitomen quamdam uideri Sententiarum Petri Lombardi. Hugo Mathoud congregationis S. Mauri, qui anno 1651 typis commisit Roberti Pulli cardinalis Sententiarum libros octo, et Petri Pictauiensis Sententiarum libros quinque, contendit, Robertum istum Pullum, anno circiter 1150 uita functum, primum theologum scholasticum fuisse.

566 34. Certum ego existimo, methodum scholasticam Petri Lombardi propriam eius esse: qua scilicet primo Sententiarum libro doctrinam de Deo uno et trino per quadraginta octo distinctiones complexus  fuit, libro secundo de creatione, angelis, et homine lapso, de gratia Dei per quadraginta quatuor distinctiones, libro tertio de incarnatione uerbi, de caritate Dei ac proximi, de uirtutibus et uitiis per quadraginta distinctiones, libro quarto de sacramentis, et de quatuor nouissimis per quinquaginta distinctiones. Diffici limum sane erit in hac theologie scholastice methodo, que theologis olim maxime placuit, plagii Magistrum Sententiarum conuincere: presertim cum ita preloquatur: Breui uolumine COMPLICANS PATRUM SENTENTIAS, appositis eorum testimoniis, ut non sit necesse querenti librorum numerositatem euoluere, cui breuitas, quod queritur, offert sine labore. Inter Patres uero Isidorum sepe nominatim  excitat etiam ex libris Sententiarum.

35. Fortasse autem quia quatuor sunt Petri Lombardi Sententiarum libri, in mentem alicui uenit quartum quoque Sententiarum librum Isidoro affingere: quanquam Codices ex quibus descriptus hic quartus liber est, antiquiores Petro Lombardo uidentur. Prodiit Sententiarum quartus liber inter appendices recentis editionis Matritensis, scilicet ex nonnullis Codicibus in quibus Isidori nomen prefert, ut in prefatione ad tomum I editor monet: et Bayerius in not. ad Bibl. Hisp. indicat Codicem Escurialensem seculi XII aut XIII, in quo exstat. Capita sunt 65, post quorum tabulam nota hec ex ms. aliquo, ut puto, adiicitur: Finiuntur libri quatuor Sententiarum  D. Isidori: titulus est: Incipit liber quartus de rectoribus, qualiter conuersationem habeant. Collector solum ex libris S. Gregorii Sententias excerpsit. Editor in nota ad titulum diserte ait: Hic liber est excerptus ad uerbum ex libris Sententiarum Taionis. Tum capita suis in locis indicat, que capitibus librorum Taionis respondent; neque enim certo aliquo ordine excerpta sunt: nonnulle etiam sententie transposite apparent. Non igitur assentiri possum Bayerio, qui affirmat hunc quartum Sententiarum librum in nouissima editione Matritensi additum, quasi Isidori sit: quod iterum a nobis dicendum fuit, quoniam bis ipse idem crimen editori Matritensi obiicit, quem ait misere delusum, postea errorem palam professum fuisse. Et quidem, 567 addit, in Escurialensi seculi XII aut XIII ineuntis Codice lit. t,  plut. 2, num. 7, unde is liber desumptus fuit, quartus Sententiarum tribus Isidori de eodem argumento libris continuato scriptionis filo subiicitur; ut cuiuis procliue sit in eumdem scopulum allidere. Multo id procliuius erit, si in fine, ut ante dixi, annotetur, finiri quatuor Isidori libros Sententiarum. Sed re uera hic liber in editione nouissima Matritensi inter supposititia Isidori opera, non inter uera, aut dubia, relatus est.

36. Ex iisdem mss. Codicibus alia Sententiarum capita deprompta uidentur, que in recenti Matritensi editione libro quarto Sententiarum subiiciuntur, sic inscripta: Finiuntur libri quatuor Sententiarum diui Isidori. Incipiunt capitula alia Sententiarum eiusdem. Sunt duo tantum capita: primum sine ullo titulo, in quo de abstinentia maxime agitur, ex S. Gregorio Magno, ut in notis editor obseruat, alterum de Superbia,  concupiscentia, inuidia atque iactantia, quod editor in prefatione ad tom. I animaduertit desumptum ex capitibus 3, 4, 9 et 10 libri III Iuliani Pomerii de uita contemplatiua; quod opus in multis editionibus perperam S. Prospero ascribitur.

37. Si quis tamen contendat etiam hanc collectionem libri quarti et aliorum capitum Sententiarum Isidoro tribui posse, non facile reuincetur. Et Isidoro quidem maxime congruere librum quartum Sententiarum doctissimus auctor prefationis exhibite cap. 38, num 56 et seqq. existimabat, antequam Taionis libri Sententiarum in lucem uenissent. uerum etiam post editos Taionis libros adhuc questioni locus est. Cum enim fontes e quibus sententie deprompte sunt, eque Isidoro patuerint ac Taioni, minime absurdum est quod Isidorus aut seorsum hanc collectionem  in suum usum sibi comparauerit, aut post tres sententiarum libros editos quartum adiici uoluerit, qui tamen non in omnibus exemplaribus conseruatus fuerit. Quod si ita est, Taio ex hoc quoque quarto libro profecit, uti certum mihi est eum ex tribus prioribus profecisse: non solum quia multa apud Taionem occurrunt que in Isidori libris et non in aliorum operibus reperiuntur, id enim fortasse inde oritur quod aliorum opera perierint, sed potissimum quia titulos ipsos capitum sepe ex Isidoro  sumpsit, ut iam monui. Preterea quedam ueterum 568 Patrum loca sub iisdem titulis, eodem ordine atque Isidorus, coniungit, et eodem omnino stylo procedit.

38. Rodriguezius de Castro tom. II Biblioth. Hisp., pag. 332, non omnino assentiri uidetur opinioni in postrema editione Matritensi proposite, librum quartum Sententiarum ex Taionis libris excerptum fuisse: atque ad ferendum hac in re iudicium putat pre oculis habendas Bayerii obseruationes in recensendo hoc Codice, quas ex eius Aduersariis profert, hoc loco a nobis representandas.



Animaduersiones Bayerii de quarto sententiarum Isidori libro in ueteri Codice Escurialensi reperto.

39. S. Isidori Hispalensis Sententiarum, qui alias de Summo Bono audiunt, libri quatuor. Mirabitur  sane qui apud Grialium, Nicolaum Antonium, Gesnerum et alios, tres tantum de hoc argumento, atque hoc titulo a sancto doctore libros conscriptos fuisse legerit: id quod nobis etiam, ubi primum in Codicem nostrum incidimus, contigit: at Codex seculo decimo tertio exaratus, atque ex antiquissimo alio, ut uidetur, descriptus, testatur; in quo postquam terni illi sententiarum libri, quos bibliographi omnes S. Isidoro ascribunt, eodem prorsus titulorum ordine  atque in edito Grialii recensentur, eadem prorsus manu atque precedentis libri, ac non interrupto tractationis filo, subditur liber quartus sub hac maiori rubrica, iis persimili quas absoluto libro primo et secundo scriptor indidit, scilicet: Explicit liber tertius. Incipiunt capitula libri quarti. Et nullo relicto uacuo spatio, subiiciuntur eius libri rubrice hoc ordine: De rectoribus, etc. .

40. In numeris rubricarum ad numerum sexagesimum quintum proceditur. Sed error iisdem inesse uidetur: nam omissa fuit rubrica 51 de bonorum Concordia,  que habetur in corpore operis. Sequitur autem continuo in Codice maior rubrica huiusmodi: Incipit liber quartus, de Rectoribus, qualiter conuersationem habeant: postquam minores, que precedunt, 64 rubrice ordine expenduntur, attributo singulis singulari capite. Liber autem integer constat triginta et tribus foliis, forme quarte cum alterius dimidio. De quo mox recurret sermo: nunc reliqua que habentur in Codice, exhibeamus, etc. Nunc autem ad quartum Isidori sententiarum librum, quod superius polliciti sumus reuertamur.

41. Ac nobis quidem uti post eximios illos decemuiros, qui inquirendis atque emendandis huius sancti doctoris operibus iussu Philippi II Hispaniarum regis insudarunt, Aluarum scilicet Gomesium, Petrum Pantinum, Rolandum Wicelium, Garciam Loaisam  I. B. Perezium 569 non uno nomine nostrum, Petrum Fontidonium, Cyprianum Suarium, Ioannem Marianam, utrumque e S. I., et Petrum  Chaconem, quorum omnium labores collegit ac refinxit Ioannes Grialius: uti, inquam, post tot insignium uirorum, qui hanc triuere atque ornauere prouinciam, altum de quarto sententiarum Isidori libro silentium, eum sancto doctori ascribere minime tutum, confidentieque ac temeritatis plenum opus uidetur, cum uix fieri possit, ut uni alicui eorum in tanta Isidori Codicum copia ne unus quidem obtigisset nostro similis, in quo is liber antiqua aut recenti manu exaratus esset; ita que pro hoc libro Isidoro ascribendo facere, aut saltem scrupulum mouere uidentur, omnino indicta relinquere, religio fuit. Ea igitur in medium adducam, sapientum scilicet  examine diiudicanda. Et primo quidem hunc librum Gregorii Magni non esse, quod pridem ego suspicatus fueram, scilicet ubi caput ipsius primum de Rectoribus magnam partem ex Pastorali Gregorii parte II, cap. 2, ad litteram descriptum obseruaui , manifesto indicio est quod capite 40, quod est de octo principalibus uitiis, Gregorius ipse Magnus cum elogio citatur. Ibi enim legitur. Egregius doctor Gregorius insinuat sententiam illam beato Iob a Domino dictam exponens.

42. Secundo scripture ac librorum ordo in Codice nostro, qui et ipse non usque adeo recens , et ex antiquiore alio, eoque Gothico, aut Gothici saporis omnino descriptus est: qua de re mecum profecto sentiet, quisquis in Codice nostro frequentes, quibus respersus est, Gothicismos obseruarit: nam in eo, domnus Isidorus, domnus Nicolaus, ex eius temporis more pro dominus, quod alibi a nobis notatum. Item adolari et adolantes pro adulari et adulantes, iubilum pro iubilus, conlabsus pro collapsus, palfebre pro palpebre, strionis  pro histrionis, abtius pro aptius, temeritudinem pro temeritatem, Incipit dicta pro Incipiunt dicta, dignitate precelles hac fide pro precellis ac fide: cum aliis bene multis in transcursu a nobis obseruatis.

43. Historia autem translationis corporis S. Isidori, in qua annum Christi 1071 memorari primum diximus, aliunde desumpta, et Codici nostro iam completo extra ordinem affixa fuit cum Martyrologiis, seu lectionibus, quas superius retulimus.

44. Tertio, quod Codex noster in ueteri aliquo Hispanie nostre monasterio, et fortassis Oniensi, seu de Ona, ut mox dicetur, pro tironibus ad pietatem informandis scriptus fuerit, in cuius proinde bibliotheca, cum penes monachos in cenobiis seruarentur uetustiores Codices, potuit integrum Sententiarum B. Isidori opus quatuor sic in Codice nostro libris distinctum custodiri.

45. Quod autem is monasterii usibus destinatus olim fuerit, liquet ex eo quod in librorum inuentario, cuius olim meminimus, legitur: Psalterium Cantoris Parisiensis , quod iussit 570 fieri dompnus abbas; necnon ex nota que sub extremum Codicis legitur scilicet: XXuII Martii anno a natiuitate Domini MCCCLXXXuII, Petrus Fernandi de Crañon bachalarius in decretis, quo anno uidelicet recepit habitum monachalem, perfecit legere istum librum. uidetur autem cenobium istud fuisse de Oña ex eo quod bis in postremo eiusdem folio, quod uacuum pridem relictum fuerat, legatur: Clemens episcopus seruus seruorum Dei dilectis filiis abbati et conuentui Oniensi in ecclesia S. Saluatoris, etc. Certe ad ueteris Castelle, Asturumue, aut Gallecie partes olim pertinuisse, uernacula earum regionum dialectus in inuentario superstes indicat, in quo legitur: Dos Domingales, unu nueuu, y otru uieiu: Dos Colectarios, unu nueuu, y otro uieiu.

46. Denique quod mihi multo pre aliis ualidius ac  presentius in rem nostram semper uisum est, Quartus hic, de quo agimus, liber non opus nouum aliquod ab ipso Isidoro, aut ab aliquo alio auctore profectum, sed potius trium qui precedunt de eorum argumento librorum complementum esse uidetur: eiusque argumentum ac rubrice commodissime rubricis atque argumento priorum librorum aptantur atque agglutinantur, ut unum omnino cum illis corpus efficiant, quod in diuersorum auctorum operibus rarissime accidit: nec ulla inter rubricas priorum librorum cum rubricis libri quarti communio aut confusio est.

47. Quamuis enim sequentes rubrice non multum inter se dissimiles esse uideantur, uidelicet: Libri III Sententiarum Isidori a Grialio editi. 1. libr. II cap. 33,  Quod ex uitiis uitia, et ex uirtutibus uirtutes oriantur.---2. lib. III, cap. 35 de simulatis uirtutibus.---3. lib. III, c. 5, de Tentationibus diaboli. Lib. III, cap. 6, de Tentationibus somniorum.---4. Lib. III, cap. 20, de Tepore monachorum.

48. Quartus liber Sententiarum Codicis nostri. 1. cap. 18, Quod ex uirtutibus uirtutes, et ex uitiis uitia oriantur.---2. Cap. 17, de nonnullis uitiis, que uirtutes esse simulant.---3. Cap. 13, Quot sint genera somniorum. 14. De nocturnis illusionibus. 15. De multimodis Argumentationibus Satane.---4. Cap. 5, De tepiditate uel otio monachorum.

49. Licet, inquam, in his et fortassis in aliis maxima sint inter editi et Codicis nostri rubricas similitudo, longe tamen alia atque alia est in utroque loco tractatio, quod nos periculo facto didicimus. Preterea nichil nobis, dum perfunctorie carptimque librum nostrum legimus, occurrit, quod tanto doctore indignum uisum sit, aut eius etate recentius, aut demum aliud quod scrupulum nobis iniiciat.

50. Imo e contrario stylus, si non idem, certe ab Isidori stylo minime alienus, pinguisque, ac teres, sententiisque ac Scripture locis refertissimus est,  necnon ex Moralibus  aliisque Gregorii Magni operibus mutuatis, in quibus integrum caput 13 de Generibus somniorum, etc., totidem fere uerbis atque integrum ex lib. Iu Dial. Gregorii c. 48, descriptum est, ut conferenti patebit , ad librum de quo agimus Isidoro ascribendum inducit: ut enim Braulio in eiusdem uita: Scripsit Sententiarum libros tres, quos floribus ex libris pape Gregorii Moralibus decorauit. At inquit, tres, non amplius. Fateor: sed nec 571 Braulio omnia Isidori scripta complexus fuit, quod et ipse fatetur, sed ea tantum que in ipsius memoriam uenerunt commemorauit.

51. Et idem de Etymologiarum opere scribens ait, illud ab Isidoro capitibus diuisum fuisse, non libris: et quod quia rogatu meo fecit, quamuis imperfectum ipse reliquerit, ego in quindecim libros diuisi: cum uiginti omnino numerentur, nec sit propterea qui posteriores quinque libros Isidoro abiudicet. Potuit nimirum tale aliquid in libris Sententiarum contingere.

52. Grialius autem in eo quod Operibus Isidori premittit Braulionis elogio pro quidecim substituit, Ego in uiginti libros diuisi: quam lectionem unde  hauserit nescio, cum in ueteribus mss. Codicibus perpetuo quindecim legatur. Mihi certe nullum hactenus uidere contigit qui non ita habeat, preter unum Ouetensem a Moralio descriptum huius regie bibliothece lit. b, III n. 14, in quo legitur in corpore quinque, sed error est pro quindecim, que uox in margine subrogatur.

53. Preterea Codex eiusdem bibliothece lit. et Iu, n. 23, ex antiquissimo alio descriptus quindecim habet: ac pre aliis insignis Codex lit. Q, plut. 2, n. 21, anno Christi 743, seu era 781 exaratus quindecim etiam habet. Nec uereor ne ab hac lectione dissideant Toletani Codices, quos alias consulere erit, modo Deus annuat.

54. Atque hec de rationibus dubitandi pro nostro quarto sententiarum libro sancto Doctori Isidoro tribuendo. An autem terne que hunc quartum librum consequuntur  maiores rubrice scilicet. 1. Item capitula diuersarum sententiarum. 2 De superbia, concupiscentia, inuidia, atque iactantia. 3. Incipit exhortatio humilitatis: cuius auctor in Codice nostro non perhibetur, attribui Isidoro debeant, seu alii, quisquis demum librum quartum Sententiarum conscripserit, nostrum non est, nec diiudicare uacat, presertim cum iam plus nimio in hoc Codice describendo immorati fuerimus.

55. Hec Bayerius: quedam uerba Rodriguezius alieno loco posuerat, scilicet aliisque Gregorii Magni operibus mutuatis, etc. usque ad patebit post uerba consulere erit, modo Deus annuat. Ex coniectura locum restitui. Ita sentiebat Bayerius, antequam libri Sententiarum Taionis in publicam lucem uenirent:  deinde sententiam hanc prorsus abiecit; sed fateri oportet nonnullam adhuc superesse rationem dubitandi. Quod de numero quindecim librorum Etymologiarum pro uiginti disserit, cap. 48 a nobis reiectum est. Braulio opus Etymologiarum ait ab Isidoro titulis distinctum: Bayerius pro titulis capita refert. Opusculum inscriptum, Exhortatio humilitatis, S. Martino Dumiensi adiudicari solet, ut cap. 84 dicam.



72 CAPUT LXuIII. Prefationes in libros Sententiarum editionis Parisiensis anni 1538 et Garsie Loaise in suam editionem. Excerpta ex libris Sententiarum, Prefationes in Excerpta Sententiarum, scilicet in librum de Conuersis, et in alium, de Prelatis inscriptum.

1. Editionis Parisiensis anni 1538 inscriptio magno cum Isidori elogio coniuncta in hunc modum est: »D. Isidori Hispalensis episcopi de Summo Bono libro III, omni hominum generi quam utilissimi.  Quibus uir ille diuinus per locos quosdam communes res omnes cum humanas, tum diuinas a philosophis ac theologis multis uoluminibus ad summum illum finem assequendum conquisitas et traditas compendio complexus est. Iam primum fedissimis atque teterrimis mendis fidelissime repurgati studio ac labore doctiss. uiri Ioannis Aleaume Parisiensis doctoris theologi. Parisiis apud Ioannem Roigny uia ad D. Iacobum sub Basilisco et quatuor Elementis 1538.« In fine: Parisiis excudebat Ioannes Lodoicus Tiletanus impensis honestiss. bibliopole Ioannis Roigny 1538. Editio est in 8, cui prologus hic prefixus est.



Candido lectori salutem.

2. Qualis quantusque uir fuerit Isidorus, summa integritatis laude quondam Hispalensis episcopus, quantaque in rebus diuinis et humanis pertractandis cognitione et scientia, cum alia multa opera, tum  maxime hi tres de Summo Bono libri apertissime indicant; nichil enim mihi quidem ab eo uidetur pretermissum, quod ad rerum illustrium cognitionem pertineret. Sic ille a Deo, summo illo opifice, exorsus, per cetera omnia discurrit, uti nichil, quod ad ullam rem uel utilem cognitu uel memoria dignam faceret, omisisse censeatur. Nam et omnium hominum ordines recensens, eorum cuilibet quasi certum officium prescribit. Omitto incredibilem rerum omnium uarietatem, quibus notandis animus cuiusque summa quadam uoluptate afficiatur. Nam siue uite morumque institutionem, siue diuinarum humanarumque rerum mirificam congeriem desideres, ea omnia hi libri cumulatissime suppeditabunt, adeo ut si te his diligenter dedideris, possis quacunque de re proposita copiose et nonnulla etiam cum admiratione disserere. Quos tamen ipsos ita misere deformatos, et iam prope ab omnibus propter infinitatem errorum derelictos, 573 ad lucem reuocat exhibetque Ioannes Aleaume, theologie doctor sane quam  eruditissimus: qui eos pristine integritati et perspicuitati eadem diligentia, qua nuper Petri Lombardi Sententiarum opus, bonis omnibus instaurauit. A quo quidem, cum tam eximia uoluntate ad consulendum ingenuis et studiosis semper fuerit, maiora quedam magisque exquisita exspectanda censeo. uale.

3. Ex hac editione et Ioannis Aleaume emendatione Margarinus de la Bigne Sententiarum libros recudit, adeoque in utraque editione hec sunt postrema libri tertii uerba, que in plerisque exemplaribus desiderantur: Hic est enim Christiane miserationis affectus, ut pro unoquoque mortuo sacrificium Deo  offeratur. Inde est quod scriptum est: Et mortuo ne fraudes misericordiam. Eiusdem autem Ioannis Aleaume studio recogniti operis Sententiarum Petri Lombardi plures editiones in Bibl. med. Fabr. recensentur, sed post annum 1538, cum tamen in descripta prefatione innuatur, Sententias Petri Lombardi a Ioanne Aleaume emendatas paulo ante in lucem prodiisse.

4. Epistola nuncupatoria Garsie Loaise ad Philippum principem, postea Philippum III regem Hispanie, editioni Sententiarum Isidori premissa, cum in editionibus Matritensibus repetita fuerit, a nobis minime omitti debet.



Philippo Hispaniarum principi Garcia de Loaisa S. P. D.

5. Scientiam morum, quam Greci appellant, a iuuenitis etatis ardore et inconstantia alienam esse, sapientes physici docent. uerum in uiris principibus alia est conditio: iis enim uirtus ante diem contingit, presertim Christiana fide et religione  imbutis, qua appetitiones rebellantes in adolescentie flore molliuntur, et humani mores diuinis institutis in officio retinentur. Nouerat id aptius is qui adolescenti scripsit, Iuuenilia desideria fuge, sectare uero iustitiam, fidem, caritatem, et pacem cum iis qui inuocant Dominum de corde puro. Unde, iucundissime princeps, hos libros Sententiarum a D. Isidoro, sanguine Gotho regio orto, episcopo Hispalensi conscriptos, tibi in hac etate dicandos censui, quos adhibitis mss. Codicibus emendaui, et notis obscuris locis aliquam lucem et nouis erratis uetustatem dedi. In illis uniuersum officium Christianum leges, quo animum ad omne uirtutis genus informabis; ut adolescentiam honeste et splendide possis agere, a libidinibus arcere, et in labore, et animi patientia, litterarumque meditatione sedulo exercere: ut in prouida senecta in amore rerum diuinarum summa cum auctoritate et exspectatione conquiescas. Due cum sint uie quibus ad sapientie regiam tendimus, uox et lectio, in utraque te laborare cupio. Cum enim sis 574 ad humani imperii fastigium uocatus, principatu adepto,  debes orbem tibi subditum difficili disciplina regendi ad tranquillam uiuendi rationem, ceu in portum tutissimum, dirigere; quod presidio diuino fretus consequeris, si ad preceptoris uocem, et librorum lectionem  usum rerum addideris, quem a sapientissimo potentissimoque patre tuo, ueluti a regendi peritissimo artifice, cognosces; cui melius quam Portio conuenit illa nobilis M. Ciceronis exclamatio: O te felicem! a quo rem improbam petere nemo audet; simulque addisces fortune amplitudine hoc uno animum mutari, ut prodesse populis tantum possis, quantum optimo imperio uelis. uale.

6. Ex his quoque Sententiarum S. Isidori libris Excerpta, ut uocant, multa occurrunt, neque solum in mss., sed etiam in editis. Omitto nunc agere de quibusdam sermonibus qui ex his libris excerpti sunt, ut sermo de Tentationibus, sermo de Angelis;  nam de sermonibus suus erit disserendi locus. De aliis excerptis, que in plura concilia inserta sunt, uideri potest cap. 31. Hugo Menardus in prolegom. ad Concordiam regularum, refert in Codice Floriacensi, ex quo Concordiam extraxit, exstare quasdam sententias de uirtutibus et uitiis, que monachos maxime spectant, ex multis Patribus, et nominatim ex S. Isidoro in Sententiis. Menardus putabat hunc esse librum Benedicti Anianensis ex sanctorum Patrum homiliis collectum, et ab Ardone Smaragdo indicatum: cui tamen repugnat Holstenius, existimans Appendicem  ac Codicem regularum, a se editum, esse opus ab Smaragdo commemoratum. In Codice Palatino uaticano 216 est Excerptum, siue, ut ibi dicitur, Excarpsum ex libro S. Isidori de flagellis Dei, scilicet ex lib. III Sent. cap. 1. Ibidem est aliud Excerptum Isidori , non indicato loco: incipit: Dilectissime, omni hora habeto mortem pre oculis tuis, etc. Prima uerba sunt ex lib. I Synonym. post med. usque ad per penitentiam delicta absterguntur, in ms. penitentia delicta omnia exstinguuntur. Pergit ms. Ille penitentiam digne agit, etc., ut lib. II Sentent., cap. 13, usque ad finem.

7. Quedam capita libri II Sententiarum edidit Canisius tom. u Antiq. lect., putans se librum Isidori nondum antea uulgatum in lucem proferre, de Conuersis ad monachos inscriptum. De quo titulo Barthius  Aduers. cap. 1, lib. XuIII: Porro ab his et similibus dictis in Ecclesia Latina speciatim Conuersi dicuntur, qui positis curis rerum terrestrium solam beatitudinem ueram sequuntur. Et exstat singularis libellus Isidori de Conuersis, eo titulo capiendus. 575 Quo pertinet et B. Paulini epistola ad uictricium Morinorum episcopum. Adde uerba in fine prefationis Cassidori ad Historiam tripartitam: Cassiodori Senatoris iam, Domino prestante, conuersi explicit prefatio. Que, ut recte Fabricius in Bibl. med. uerbo Cassiodorus exponit, non confirmant, Cassiodorum ex ethnico factum tunc Christianum, sed possunt ac debent intelligi de uita monastica, quam postremis uite annis, rerum aulicarum pertesus, uite seculari pretulit. Proprie autem conuersi dicebantur, qui seculo renuntiantes ad monasterium accedebant, etiam in monachorum cetum nondum admissi, ut ex Isidori regula monachorum cap. 4 colligitur. Suspicionem  Basnagii, quod uerbis epitaphii cuiusdam Isidori edidit formam penitudinis opusculum de Conuersis indicari possit, neque ipse auctor approbabat. ut ex eius uerbis apparet cap. 71 referendis. Apud Canisium hec est inscriptio et prefatio.


S. Isidorus de conuersis, siue ad monachos nunc primum ex mss. membranis celeberrimi monasterii S. Galli editus. Ad lectorem.

8. Hoc opusculum inuenimus in mss. membranis monasterii S. Galli, tali titulo prenotatum: S. Ysidori de Conuersis. Et in fine ultime pagine: Ysidorus ad monachos. Non exstat in Iacobi du Breul recenti Isidori editione, quam accurate apparauit, multis editis opusculis, que antea lucem non uiderant. Equidem gaudeo me nactum esse hunc ms. Codicem, quantumuis littera non solum fugiente scriptum, sed pene que legi nequeat, et uitiosissime: attamen uere thesaurum censeo, quidquid de reliquiis Operum S. Isidori Hispalensis erui potest. De Isidoro enim Iuniore  hic tantum cogito: nam ut Isidoro Seniori, itidem Hispalensi, uel Isidoro Cordubensi tribuam, nec suspicari uolo. Isidori esse hoc opusculum ipse testatur hic cap. 10, his uerbis: ue mihi misero Isidoro, qui et penitere retro acta negligo, et adhuc penitenda committo.

9. Quemnam Isidorum Seniorem Hispalensem ab Isidoro Hispalensi Iuniore diuersum Canisius uocet, non satis assequor. Confer caput 16 de diuersis Isidoris, Constantinus Caietanus, qui inter alia Isidori  opuscula hoc etiam edidit, agnouit ex libris Sententiarum esse desumptum: ut cernitur in hoc eius monito ad notas et uarias lectiones.

10. Librum hunc S. Isidori de Conuersis ad monachos Henricus Canisius, ueterum monumentorum scrutator diligentissimus, ex ms. Codice monasterii S. Galli apud Heluetios post omnes Isidori Operum editiones iuris publici fecit: testatusque est Codicem illum tali titulo prenotari: 576 Sancti Ysidori de Conuersis, et in fine ultime pagine: Ysidorus  ad monachos. Imo et cap. 10 eiusdem libri, Isidorum se auctorem probat, dum ait: ue mihi misero Isidoro, qui et penitere retroacta negligo, et adhuc penitenda committo. Hec sunt etiam Canisii argumenta, quibus stabilire nititur librum hunc non nisi ab Isidoro Hispalensi fuisse conscriptum. Sed reuera Canisium  non mirari non possum: sicut et qui eum laudat pro huius libri editione, Antonium Posseuinum: illud uidelicet unum, quod omnino probat, librum  alterius non esse, quam Isidori Hispalensis, non animaduertisse. Quandoquidem hunc ipsum librum excerptum fuisse ex libro secundo Sententiarum eiusdem Isidori, adeo certum est, ut a capite octauo ad caput decimum septimum, capitibus trigesimo octauo et trigesimo nono additis, ipsius libri Sententiarum, in quibus materia omnis de Conuersis disseritur absoluiturque, nichil aliud quam tredecim capita eiusdem libri de Conuersis ad Monachos contineantur. Preterquam quod utriusque libri capitulorum iidem sunt tituli: et paucis quibusdam mutatis, eadem in omnibus series uerborum. Isidorus preterea in sua Regula monachorum, integro capite quarto, hanc ipsam Conuersorum doctrinam itidem pertractauit. Neque id fuisse Isidoro nostro inconsuetum, optime ostendunt et alii ipsius libri. Nam in eo qui est de Contemptu mundi, multa repetuntur que in libris Synonymorum seu Soliloquiorum etiam scripsit: quemadmodum et alterius de Norma uiuendi iudicium fieri potest. Huius rei tamen causa culpam in Isidorum conferre nequaquam debemus: quippe qui bono Christiane reipublice natus, pro temporis et loci opportunitate, et sapientibus et insipientibus auxilio esse statuerat.

 11. Flores ex Isidori libris de Summo Bono collecti, sunt in Codice uaticano 4414, pag. 135, membranaceo, Immensitas diuina, etc. Similes alios Codices, in quibus sunt Excerpta ex libris Sententiarum S. Isidori, recensui cap. 67, num. 23.

12. Librum Isidori de Prelatis cum ualeriani Cimeliensis sermone de Bono discipline a Goldasto Geneue 1602 in 8 editum Nic. Antonius commemorat, qui tamen a se librum non uisum fatetur. Hoc etiam est excerptum siue fragmentum libri III Sententiarum. Librum inuentu Rome haud ita facilem tandem comparaui. En titulum: S. ualeriani de Bono discipline Sermo. S. Isidori Hispalensis episcopi de Prelatis fragmentum. Melior Hamenuelto Goldastus dedit cum collectaneis: in queis multa pariter multorum auctorum, Patrum cum maxime loca uel ante edita  explicantur, emendantur, uel nouiter eduntur. Excudebat Petrus de la Rouiere 1601 in 8. In Biblioth. med. Fabricii uerbo ualerianus Cemeliensis  aduertitur, librum esse in 8, non in 12, ut dicunt auctores Historie litter. 577 Gallic. tom. II, pag. 331. Nic. Antonius annum designat 1602, per errorem, ut puto. Meminit etiam libri cuiusdam Dosithei Magistri simul editi. Adest in hoc meo exemplari una compactus, sed alia paginarum  distinctione et nouo titulo: Dosithei Magistri liber III, continens diui Adriani imperatoris sententias et epistolas. Melior Hamenuelto Goldastus maximam partem auxit, emendauit, illustrauit. Excudebat Petrus de la Rouiere 1601. Locus editionis hic non exprimitur, sed Geneuam fuisse ultro assentior. Goldastus post Sermonem S. ualeriani, et fragmentum S. Isidori de Prelatis adiecit Collectanea, siue notas in S. ualerianum, tum notas in S. Isidorum, hoc monito premisso.

13. In S. Isidorum de prelatis Collectanea. Est in manuscripto Codice perpetua horum continuatio seriesque tractatuum, ut hic ex illo annexus, et uterque inter se aptus colligatusque uideatur. Id pessimis factum exemplis, atque modo erroris peruersissimo facile demonstrabimus. Primum omnium ipse ualerianus in sententiam hanc prodit, exserte ita scribens extremo sermone: Multa quidem erant adhuc, dilectissimi, que discipline ratïo suadebat aperire, que  interim putauimus differenda, ne otiosis auribus fastidium pareret longa narratio. Sane ne quid in hoc opere subtraxisse uideamur, elaborabimus, ut ea que religiosis actibus competunt sequenti tempore disseramus. Quod si prestitit, et si preter hoc quidquam scripsit, qui me doceret et ex incerto certus ut essem faceret, fecit nemo: ac ne ii quidem, qui Augustini editiones procurauere, quos quam maxime condecebat. Etenim isthec non esse, qui diligenter superiora attentare et uelit animo ruspari sedulo, preterquam animi mentem insinceram gerat, nunquam eat inficiatum. Nam quamuis

Non ita sunt dissimili argumento, sed tamen
Dissimili oratione sunt facti ac stylo.
Sunt enim interrupta perpetuum in modum, non continua, non sibi coherentia, sed quasi cento quidam e multis et uariis sententiis farta, seu consuta. Opinor, sic euenit. Pius unus monachus publico bono factum uolens, cum ea quibus fidem ualerianus dederat et obstrinxerat, frustra uideret desiderari, ex Isidoro que religiosis actibus putauit adiicienda, fecit ut suppleret, et principes simul, quod ualerianum  facturum estimauit, instrueret disciplina. Nisi si quis sit qui potius habeat Isidorum ista, id quod ei solens in largo illo opere et quotidianum, de maiori Cimelensis uolumine exscripsisse, et in sententiarum libros pro suis retulisse. Monachum deinceps exstitisse, aut nescio quem alium, qui Isidori scripta legerit, qui illius Epitomam integro scriptori prelatum iuerit, ut uel prepostera diligentia aliorum commodo consuleret, uel residi negligentia scribendi laborem subterfugeret. Utcunque res sit, Isidoro ascribunt, quantum uidere fuit ueterum, auctores, Patres concilii Parisiensis, concilii Aquisgranensis sub Ludouico Pio, synodi Munguntine 578 sub Arnulpho imp., Rabanus Maurus, Gratianus, alii, quos loco suo commemorabo. Que res abunde fidem facere potest fuisse hec semper et esse auctoritatis minime aspernande, et digna admodum in quibus illustrandis modicum temporis sumam. Continent profecto insignia et luculenta testimonia non solum in Anabaptistarum, Mynzerianorum, et eiusmodi hominum monstruosos furores, uerum aduersus eos etiam qui in diuini propugnatione cultus,  et protectione publice sancteque in Ecclesia catholica pacis negitant esse ullas Christiani magistratus partes in hereticos homines et inordinatos. Quos et plurimorum optimorum regum ac imperatorum edicta sanctissimis omnibus exemplis statuta atque sancita, et ipse etiam quoque sempiterne diuine leges satis superque repugnant. Nec est, ut quemquam tueri ac defendere possint furiosi Origenis furiose enarrationes in tertium decimum ad Roman. Namque peruersos eius errores, et ab Anabaptistico spiritu delira somnia, B. Hieronymus fecit ut funditus euerteret.  Exstat item elegantissimus de una Religione et doctissimus liber a Cl. Iusto Lipsio conscriptus, ex quo argumenta multo plurima et probatissima hanc ad rem dicentur.

14. Goldasti Collectanea non indigna mihi uisa sunt que in Isidoriana editione locum suum habeant, subiectis tamen opportunis notationibus, quibus heterodoxi hominis nonnulle sententie, a uera catholica religione aberrantes, ita dilucide refellantur, ut nostris lectoribus minime possint nocere:



CAPUT LXIX. Libri duo de ecclesiasticis Officiis Isidoro asserti. Editiones. Prefatio Ioannis Cochlei. Excerpta. Opuscula de uariis uite monastice Generibus, et de percipienda sacra Eucaristia: prefatio in hec fragmenta. Codices mss.

1. Preclarum Isidori opus de ecclesiasticis Officiis Braulio in Prenotatione his uerbis descripsit: Ad germanum suum Fulgentium episcopum Astigitanum Officiorum  libros duos, in quibus originem officiorum, cur unumquodque in Ecclesia Dei agatur, interprete suo stylo, non sine maiorum auctoritate elicuit. Ea scilicet Braulio repetit que in Isidori epistola ad Fulgentium legerat: Queris a me originem officiorum, etc. . . . libellum de origine officiorum misi, ordinatum ex scriptis uetustissimis auctorum, ut locus obtulit, commentatum, in quo pleraque meo stylo elicui, etc. Ildefonsus 579 breuiter opus hoc indicauit uocans librum de genere officiorum: que uerba, a Grialio initio sue editionis, ubi caput hoc 9 Ildefonsi descripsit, omissa, Nic. Antonium et Rodriguezium de Castro in errorem traxerunt, ut Ildefonsum huius Isidoriani operis recordatum non fuisse crederent; quod Bayerius uehementer mirabatur, uti iam olim monui.

2. Cum autem opus a Braulione et Ildefonso apertissime  Isidoro ascriptum innumeri mss., etiam antiquissimi, atque omnes editi constanter Isidoro attribuant, que tanta esse potuit Baronio contraria ratio, ut supposititium esse existimaret? Quanquam Caueus, qui id asserit, locum Baronii non indicat. Bayerius Baronii librum mihi ignotum de Script. ecclesiast. ad annum 630, pag. 239 , allegat. Putabam Baronii nomen pro Bellarmino irrepsisse: sed neque apud Bellarminum id reperio. Nic. Antonius obseruat huius Isidoriani operis meminisse Sigebertum, et Ionam Aurelianensem lib. II de Institutione laicali cap. 1, tom. I Spicilegii Dacheriani, pag. 64, ac preterea ex Posseuino in Apparatu sacro monet, Alcuinum caput 29 integrum in suo opere de diuinis Officiis transcripsisse. Pezius in prefat. tom. I Thesauri Anecdot.,  num. 13, refert in bibliotheca abbatie Salisburgensis S. Petri ord. Benedict. exstare Codicem seculi XIII Magistri Prepositiui de diuino officio et diurno, in cuius prima pagina notantur nomina eorum qui de diuinis Officiis libros scripserunt, Isidori, Rabani, etc. Hic ipse Rabanus ex Isidori libris de Officiis plura in sua In titutione clericali transcripsit. Caueus contra Baronium profert etiam testimonia Bede, Fulberti Carnotensis, et Freculfi Lexouiensis. Egregie  de Officiorum Isidori libris Balbulus cap. 47 relatus, ubi inter alia Isidori opera ad Salomonem, postea Constantiensem episcopum, sic refert: Item alius de Officiis et ordinibus ecclesiasticis, qui tibi mox Dei gratia futuro sacerdoti maxime sunt necessarii, in quibus omnem rationem et nomina singularum festiuitatum et ieiuniorum reperies, ut preco Dei populo futuras stationes prenuntiare possis, etc. Auctor anonymus regule monastice, de quo dicam cap. 71, qui non multo post S. Isidorum uixisse a Martenio creditur, cap. 5 sic refert: De his autem diebus S. Isidorus in libro Officiorum ait: Post Pascha autem ad Pentecosten, 580 etc. Alia ibidem ex iisdem libris sumit. Quin etiam ipse S. Ildefonsus in opere de cognitione baptismi plura continenter capita ex libris  Isidori de Officiis ecclesiasticis producit: cuius quidem nomen tacet, ut aliorum Patrum ex quibus profecit, contentus in prologo dixisse, se non suas nouitates, sed antiquorum monita proponere. Fuit autem, ut notum est, Isidori discipulus Ildefonsus. Eosdem Officiorum libros Anonymus Mellicensis, Pastrengus, et alii eodem cap. 47 prolati, commemorant.

3. Catalogi ueterum bibliothecarum, quorum mentio cap. 46 facta est, sepe libros Isidori de Officiis recensent; et in antiquissima bibliotheca monasterii Bobiensis quinque Officiorum Isidori libri, hoc est, quinque exemplaria exstitisse dicuntur. Codices quatuor mss., quorum collationes in schedis Zaccarianis habeo, cap. 44 descripti sunt. Adduo mss. exemplaria  eosdem libros Ioan. Grialius emendauit, ut ipse in prefatione narrat; Breulius autem ad unum ms. Codicem S. Germani a Pratis. Bayeruis in bibliotheca Escurialensi exstare ait aliud exemplar sic inscriptum: De genere et origine officiorum ecclesiasticorum ad Fulgentium libri duo. Codices uaticanos mox indicabo.

4. Antiquissima huius operis editio, quam ad annum 1510 Nic. Antonius pertinere existimabat, anno demum 1534 peracta est. En titulum: »Beati Isidori, Hispalensis quondam archiepiscopi, de officiis ecclesiasticis libri duo ante annos 900 ab eo editi, et nunc ex uetusto Codice in lucem restituti. Lipsie 1534 sub illustri ac orthodoxo principe D. Georgio Saxonie duce, etc. In 4 In fine: Lipsie excudebat Michel Bloum anno Domini 1534. Liber  II desinit: qui iam baptizatis traderent Spiritum sanctum;« ut illud caput finitur in Bigneana editione: et omittuntur duo capita, que in Bigneana et Breuliana editione adduntur de suffragiis. Partem epistole dedicatorie Cochlei Bigneus initio sue editionis et Breulius initio librorum de Officiis ecclesiasticis descripserunt. Integram hoc loco exhibere opportunum nobis uisum est.


Eximie pietatis ac eruditionis uiro, domino Roberto Ridleio Anglo, insigni artium ac sacre theologie doctori, ac reuerendiss. domini Cutheberti episcopi Dunelmensis a secretis, etc. Ioannes Cochleus S. P. D.

5. Si locorum distantia, temporumque iniquitas,  et hominum malitia tam pertinaciter mihi obstant, Ridleie mi carissime, quo minus 581 pateat tibi per litteras priuatas cor meum, et animi mei erga te tam pium, eruditum, et bene meritum amicum gratitudo, tentanda sane mihi est alia tandem uia, utpote per libellos publicos, an forte per eos efficere queam ne uidear tibi ad tot tua in me pia studia ac benefica obsequia perpetuo mutus, obliuiosus et ingratus. Qualis certe tibi non iniuria uideri queam, dum tam raro tibi mee redduntur littere. Scripsi profecto ad te hac ex urbe non raro, scripsi ex Augusta ante triennium, dum inuictiss. imperator noster Carolus u, totius sacri Romani Imperii principes et proceres ob publicam salutem ac pacem ibi congregatos haberet. Scripsi et ex Ratisbona in Cesareis comitiis per regium oratorem, dominum Thomam Cranmerum, uirum eruditum et theologum insignem, cuius colloquia eo mihi iucundiora erant, quod non leuia pietati ac eruditioni tue dabat ille testimonia, affirmans te sibi olim egregium fuisse in philosophia preceptorem.  Scripsi denique ac ex Moguntia Rheni confisus nauigiis, que inde usque in Britannicum decurrunt oceanum. Quod si hec inter nouas Germanie sectas temporum malignitas tot modis uota mea frustrare non ueretur, ignosces mihi, spero, pro summa humanitate tua, dum aliam quero uiam, qua dulcissimo innotescat animus meus amico, quo nullum unquam habui candidiorem. Singulari enim benignitate, ac plane diuina  dispositione temetipsum paruitati mee per litteras insinuasti prior, atque amicitiam tuam, ultro mihi oblatam, confestim tot benefaciendi studiis, ac exquisitis promerendi occasionibus decorasti, in diesque magis ac magis confirmasti, ut ferreus uideri iure possem, atque etiam chalybe durior, et quauis caute stupidior, magisque insensatus, si tot officia tam pii ac sinceri amici me ad mutuam caritatem debitamque animi gratitudinem, quibuslibet indiciis utcunque significandam ac exhibendam non excitarent. Ceterum  dignas tibi referre grates ac iustas rependere uices, non opis est mee, Ridleie mi suauissime pariter et doctissime. Nam quam curta mihi sit domi supellex eruditionis, ingeniique tenuitas, ex aliquot libellis meis, iam pridem editis, procul dubio intellexisti. Cum igitur littere quas ad te priuatim scribere soleo, a malignis insidiose intercipiantur, et libelli mei, quos incessabilis mihi nouarum improbitas sectarum extorqueat, lectione digni non sint, decreui sane alios ad te querere internuntios, quos et improbi reuereantur magis quam litteras priuatas, et eruditio tua facilius in colloquium admittat. E quorum uenerabili cetu ac ordine prodit nunc sanctus ac eruditus pont. Isidorus, qui apud Hispanos, ob eximiam et uite sanctimoniam et doctrine pietatem, rectitudinem ac ubertatem, non solum regibus ac populis charus et admirandus exstitit, uerum etiam in publicis Patrum conciliis dignitate conspicuus, atque auctoritate precipuus cunctis preeminebat, adeo ut Patres in octauo concilio Toletano  publicis eum laudibus in hec uerba efferre dignati fuerint: Nostri  seculi doctor egregius, Ecclesie catholice nouissimum decus, precedentibus etate postremus, doctrine comparatione non infimus, atque et quod maius est, iam seculorum finitorum doctissimus, cum reuerentia nominandus Isidorus, etc. Huius igitur uiri tam probati iam olim, et 582 authentici duos edo libellos, uelut nuntios ac testes mee erga te gratitudinis ac beneuolentie, quos editos antea non uidi. Reperi autem eos in Codice uetusto Moguntie, coniunctos antiquis Ammalarii Treuerensis olim sub Carolo Magno archiepiscopi libris, quos de diuinis composuit officiis. Faxit Deus, ut iuxta uotum et intentionem meam sic exeant, ut et tibi sint grati, et cum fructu efficaciter admoneant officii sui episcopos et presbyteros nostros, et nouarum quoque sectarum duces ac propugnatores ab impiis ceptis reuocent, atque a barbarica contra uetuste  sacra et antiquas Ecclesie ceremonias gigantomachia salubriter deterreant et auertant. Quod prestare dignetur is a quo est omne datum optimum, et omne donum perfectum. Bene uale. Ex Dresda Misnie ad Albim. III Kalendas Ianuarias. Anno Domini 1534.

6. Multi exinde Cochlei editionem recudi curarunt, ueluti denuo correctam et ad mss. exemplaria castigatam: de quo tamen dubitari potest, an ex bibliopolarum fraude sit adiectum. Prateolus Marcossius nonnichil uidetur fecisse in procuranda hac editione, cuius titulum subiicio: »De examine eorum qui sacris ordinibus initiantur, dialogus non solum sacerdotibus, sed etiam omnibus Christianis perutilis et necessarius, auctore Fratre Francisco Ponissono. Cui subiecti sunt uere aurei illi beati Isidori Hispaniensis quondam archiepiscopi de Origine  Officiorum ecclesiasticorum libri duo, ante nongentos annos ab eo editi, et nunc ex uetusto Codice in lucem restituti, et ad unguem mendis repurgati per Gabrielem Prateolum Marcossium. Parisiis apud Gulielmum Cauellat, 1561.« In forma minori. Prateolus Marcossius in epistola nuncupatoria data Parisiis ex gymnasio Becodiano uIII Idus Decembris 1560, laudat primum Francisci Ponissoni opusculum.

7. Deinde de Isidoro nostro hec addit: »Illi quoque in tuam piorumque omnium gratiam, infinitis erroribus per nos prius expurgatos subiiciendos curauimus uere aureos illos beati Isidori Hispaniensis quondam archiepiscopi de Origine officiorum libellos: nempe quos non minus huic nostre etati quam priori,  ad doctrinam ecclesiasticam condiscendam necessarios censeremus. Quos sane cum partim ex sua ipsorum dignitate et excellentia, partim ex Ioannis Cochlei, uiri utique et integerrimi et doctissimi epistolari accessione, limini operis apposita, satis commendatos intelligerem, de illis aliud iudicium ferre noluimus. Hos itaque omnes libellos per nos ad unguem repurgatos, et sue pristine integritati restitutos, etc.«

8. At uero si ex operis titulo argumentum sumere uelimus, 583 corruptam editionem Cochlei, non correctam, censebimus. Ita enim titulus pag. 56 ex Cochleo describitur: Beati Isidori, Hispalensis quondam archiepiscopi, de origine officiorum ecclesiasticorum libri duo ante annos Domini quadringentos ab eo editi,  et nunc ex uetusto Codice in lucem restituti. In fronte editionis Cochlei legitur ante annos D. CCCC, hoc est, ante annos nongentos, non, ante annos Domini quadringentos. In editione Prateoli post extrema uerba editionis Cochlei traderent Spiritum sanctum adduntur duo capita, De Suffragiis Ecclesie, et Quorum suffragia prosunt: que in tabula capitum non sunt indicata, ac fortasse desumpta sunt ex alia Parisiensi editione anni 1539, de qua mox dicam.

9. Alias librorum de Officiis editiones Fabricius recenset, uidelicet ex Cochleo Parisiis apud uiuantium Gautherot 1542, forma minore, et 1564 in 8, et in Orthodoxographis Basil. 1569 fol.; atque in Melch. Hittorpii sylloge scriptorum de catholicis Ecclesie  officiis Colonie 1568 fol., ubi desunt duo postrema libri secundi capita De Suffragiis Ecclesie, et Quorum suffragia prosunt: atque eorum loco legitur clausula: Hec sunt pauca ex multis, etc.; ut in editione Grialii. Duo autem illa capita deesse quoque in Cochlei editione iam ante monui. Exstant etiam hi duo Officiorum libri in Sylloge Romana scriptorum de officiis ecclesiasticis 1591 fol., Parisiis 1610 fol., et in Bibliotheca Patrum Parisiis 1644, tom. X, et in Auctario 1624. Addit Fabricius: Exstat et in Actis sanctorum tom. I Aprilis pag. 345; quod, ut opinor, contra auctoris mentem in hunc locum intrusum est: quem errorem Rodriguezius tom. II Bibl. Hisp., pag. 335, incaute transcripsit. Libri duo de Officiis ecclesiasticis neque in Actis  sanctorum sunt, neque ulla excogitari potest ratio cur esse deberent. Paulo ante num. 7 Fabricius de Lamento penitentie obseruarat, conferendum Lucam Tudensem in Isidori uita cap. 6, tom. I Act. sanct. Aprilis 3, pag. 340 seq. Lamentum quidem penitentie in Actis sanctorum exstat: ac fortasse nota de hoc opusculo ad libros de Officiis prepostere translata est.

10. Omissa est a Fabricio editio anni 1561, quam descripsi, et alia que exstat Rome in bibliotheca Alexandrina, repetita ex editione Cochlei in 24, Parisiis 1539, apud Ioan. Foucherium sub scuto Florentie uia ad D. Iacobum. Post uerba traderent Spiritum 584 sanctum, que extrema sunt in Cochlei editione, adduntur in hac duo illa capita de  Suffragiis Ecclesie, et Quorum suffragia prosunt, que in nonnullis desunt, neque in tabula quidem capitum huius editionis sunt indicata. Hec editio a me nuper comparata est. Titulus idem est atque in editione Cochlei, eadem prefatio. Non indicatur undenam duo illa que dixi extrema capita desumpta sint.

11. Ex hoc Isidori opere petitam esse innuit Fabricius Exegesin in Misse canonem, Parisiis anno 1548 editam in 8. Aperte id affirmat Zaccaria in Biblioth. Rit. tom. II, ad annum 595, »Ex hoc Isidori opere, ex libri scilicet primi cap. 36 decerptum est de Institutione ieiunii quadragesimalis, quod in notis ad Clodium Albinum Spartiani Boxhornius se editurum promiserat, uti et Exegesis in Misse canonem  Parisiis 1548 in 8.« Fragmentum de Institutione ieiunii quadragesimalis ex hoc Isidori opere desumptum Fabricius non asseruit, sed suspicatus est: ac fortasse est sermo S. Isidori in capite ieiunii, qui in Breuiario Mozarabico recitatur, ut cap. 72 fusius exponam. Exegesis uero, siue expositio Misse certe omnino diuersa est ab his libris de Officiis ecclesiasticis; de qua cap. 84 singillatim erit agendum.

12. Betius Epo quedam S. Isidori fragmenta typis edidit, que ipse nondum excusa credebat: sed re uera in opere iam tum uulgato Isidori de diuinis Officiis exstabant. Ea fragmenta ab Epone subiecta sunt S. Iuliani operi ita inscripto: »Antiqui scriptoris  ecclesiastici Iuliani archiepiscopi olim Toletani , siue de futuro seculo libri tres a Betio Epone Rordahusano Frisio, iuris utriusque professore regio et ordinario in academia Duacena, ex uetustissimis membranis, in Marchianensi bibliotheca repertis, in lucem prolati. Cum eiusdem Betii Eponis ad D. N. Philippum regem Catholicum prefatione Duaci anno 1564, typis Ludouici de Winde. In 8. Post librum III Sequuntur fragmenta quedam elegantissima D. Isidori Hispalensis, uiri sanctissimi, de uite monastice uariis generibus et institutis. Item de percipienda Eucaristia.« Primum fragmentum est caput 16 integrum libri II de ecclesiasticis Officiis; secundum fragmentum est pars capitis 18 libri I: Dicunt aliqui, nisi aliquo intercedente peccato,  Eucaristiam quotidie accipiendam, etc. usque ad accedere 585 dignius possit, uel, ut in editione Grialii, dignius accedere possit: ubi statuitur, quibus quotidiana uel frequens Eucaristie susceptio utilis esse possit.

13. Primum fragmentum, quod est de sex monachorum generibus, iam olim in aliis Codicibus separatum a reliquo corpore uidetur exstitisse, et exstat etiamnum in Codice Casanatensi D. Iu, 23, quem cap. 107 describam. Huc refero quod inter opera S. ualerii abbatis, qui seculo uII floruit tom. XuI Hisp. sacr., pag. 387, edita, sunt Dicta S. ualerii de genere monachorum: Hinc subsistit septimum genus monachorum nuper adiectum, peius prioribus, etc. Subiicitur hec Florezii nota: Ex concordia regularum cap.  3, § 7, Cumque non integrum caput de genere monachorum, Menardo teste, citetur, locupletiores D. ualerii Codices possumus sperare. Sed qui Isidori sex genera monachorum legat, facile intelliget ualerium septimum genus addidisse; cum ex dictis his ualerii constet uersatum eum in libris de Officiis, ut cum ait: Ut scribitur, habentes religionis signum, non religionis meritum, hippocentauris similes, nec equi, nec hominis facta discretio, uti superius dictum est. uidelicet eodem lib. II cap. 3: Habentes signum religionis, non religionis officium, hippocentauris similes, neque equi, neque homines, etc. In Concordia Regularum Dictis S. ualerii premittitur cap. 16 lib. II de Offic. ecclesiast. cum notis Menardi, quas suo loco proferam. Epo epistolam dedicatoriam his fragmentis  prefixit, que ita habet.


Prudenti, docto et pio uiro D. Arnoldo Gantois, antistiti Marchianensi, Betius Epo S.

14. Inter eos libros sane antiquissimos, Arnolde Gantois, presul ornatissime, quos ex bibliotheca uestra Iacobus magnus, decessor tuus, uir doctus et humanus, mihi concesserat, quosque ad me tu ipse misisti, erant et fragmenta hec, nunquam antehac, quod sciam, excusa, Isidori episcopi Hispalensis, hominis et scriptorum multitudine, et uite integritate clarissimi: quem anno Christi Liberatoris 630, temporibus Sisebuti regis Gothorum in Hispania floruisse, et ob sanctissimam uitam catalogo sanctorum insertum esse, Trithemius abbas annotauit: dignissima profecto, que cum in omnium, tum precipue uestri ordinis hominum manibus perpetuo uersentur. Scripsere de monasticis institutis complures antiqui, et omnium copiosissime Ioannes Damascenus et Ioannes  Climacus, Greci, et nouissime Mattheus Galenus uestcappellius, amicus noster, diligentissimus antiquitatum theologicarum obseruator; sed 586 nemo hoc Isidoro aut uerbis breuius, aut re luculentius, aut tractandi genere commodius. Mei officii esse putaui hoc munusculo te potissimum donare: tum ut unde accepissem, eodem candide referrem; tum ut tibi de cenobiorum rite et laudabiliter administrandorum gloria cum laudatissimis et sanctissimis regionum harum archimandritis ad priscorum monachorum uestigia et imitationem serio sese componentibus  contendenti, subsidium aliquod per hunc Isidorum pararetur. Aut enim ego fallor uehementer, aut, si tria illa monachorum genera optima, que describit Isidorus, exoriantur, et quodam quasi postliminio redeant, summam laudem habebit uita monastica, et a contemptu et despicientia, unde propter complurium superioris seculi monachorum,  seu ut uulgo loquimur, religiosorum non minus quam secularium et luxum, et fastum, et inscitiam pene depressa iacuit ad tempus iacetque ex parte etiamnum, sese facillime uindicabit.

15. Quare meum hoc erga te officium humano beneuoloque accipies animo, atque alias maiora quedam exspectabis. Sunt enim penes me duo exemplaria Petri Rigensis, ueteris pete Christiani eiusdemque summi, ut uidetur, theologi, qui totius Testamenti et ueteris et Noui libros historicos, et Pentateuchum Mosi non solum carmine elegiaco reddidit, preter Iobum prophetam, et Cantica canticorum, et Acta apostolica, que uersibus heroicis absoluit: uerum etiam allegorias omnes scitissime expressit: et, ubi allegoriis locus non est, historiam ad mores retulit: Origenem precipue et Hieronymum in eo explicationis genere secutus. Opus est ingens et hactenus nunquam typis, quod in tenebris delituit, mandatum. Equidem, si modo facultates mee ferent,  diligenter primum omnibus per diuersa exemplaria collatis, quatenus tamen per professionem meam iuris horis quibusdam succisiuis licebit, luci ut restituatur, Deo uolente, curabo. Habeo et opusculum Matthie uindocinensis, pete itidem Christiani, qui solum Tobiam uersibus elegiacis astrinxit. Uterque dignissimus est luce; ut dolendum sit huiusmodi thesauros tamdiu reconditos fuisse. uale, 1564.

16. Collectionem quorumdam ueterum ecclesiasticorum auctorum Steuartius edidit hoc titulo: »Tomus singularis insignium auctorum tam Grecorum quam Latinorum, quos ex uariis bibliothecis accersitos nunc primum in lucem prodire et publice prodesse iussit Petrus Steuartius Leodius, Ingolstadii, ex typographia Ederiana 1616, in 4. Pag. 797 huius uoluminis exstat Benedictio Dei, hoc est, Commentariolus, quomodo Deus precipue per psalmos benedicendus  atque laudandus est, ex Cassiodoro et Isidoro magna ex parte contextus ab anonymo quodam, sed, ut uidetur, monacho Ratisbonensi, ad Bathuricum episcopum Ratisbonensem, etc.« Is floruit anno 814 et seqq. Auctor 587 offert illi hos flosculos, »quos,« ait, »sancti Patres nostri et doctores Ecclesie exposuerunt, Hieronymus uidelicet, Augustinus, Cassiodorus, magnus et eloquens uir; sed et Isidori de antiphonis responsoriisque et aliis rebus, Bede quoque eximii magistri inserui monita.« Ex opere Isidori de Officiis multa hic inserta sunt, que repetita simili modo fuerunt in Basnagiana editione lectionum Canisii tom. II, pag. 38.

17. Reliquum est, ut mss. exemplaria que a nobis  collata inspectaue sunt recenseamus. In Codice uaticano 641, quem cap. 94 describam, sunt duo libri Officiorum cum Proemiis ueteris et Noui Testamenti, que Isidori Senioris dicuntur. Codex uaticanus 1146, de quo cap. 95, solum exhibet quedam fragmenta huius operis. In uatic. 5765, uetustissimo est liber secundus, mutilus in fine. uide cap. 98. In Regio-uaticano 191 antiquissimo, de quo cap. 99, libri duo Officiorum fere ut in editione Regia Matritensi. In Cod. Regio-uatic. 256, de quo cap. 99, est inscriptio: Ysidorus de clericis, Omnes, etc., scilicet ex lib. II Offic. cap. 1. Alia fragmenta de clericis in Regio-uatic. 982, c. 101. Fragmentum ex lib. II Offic. in Codice Ottoboniano 6, cap. 105. In Ottoboniano 122 ibid., Libri Officiorum domni Ysidori num.  duo: desinunt ut apud Grialium.



CAPUT LXX. Synonyma siue Soliloquia Isidori. Editiones. Prefatio editionis anni 1532. uersio Italica Synonymorum. Monitum Breulii. Hereticus Synonymorum corruptor diuino iudicio punitus. Codices manu exarati. Plura opera ex Synonymis deriuata.

1. Braulio, Ildefonsus, Isidorus ipse, Synonymorum meminerunt. Braulio: Synonymorum libros duos, quibus ad consolationem anime, et ad spem percipiende uenie, intercedente rationis exhortatione, erexit. Ildefonsus: Librum Lamentationis, quem ipse Synonymorum uocauit: ubi alii legunt Synonyma, alii corrupte Synonymam, ut in prologo ipso S. Isidori nonnulli Synonymam habent pro Synonyma. Non male esset Synonymiam ex ipso Isidoro, cuius definitionem  de synonymia mox proferam. Petierat autem Braulio ab Isidoro sibi 588 mitti Synonyma: ea ergo misit Isidorus, ut ex epistola eius ad Braulionem adhuc archidiaconum constat: Misimus uobis Synonymorum libellum non pro id quod alicuius utilitatis sit, sed quia eum uolueras. Hanc epistolam, que de aliis etiam rebus loquitur, nonnulli pro Synonymorum prefatione, siue epistola dedicatoria accipiunt. Sed re uera Synonyma iam tum scripta erant, cum hec epistola ad Braulionem data fuit, ut uel ex ipsis epistole adductis uerbis liquet. Synonymorum quoque meminit S. Iulianus Toletanus in opere nondum edito de Re grammatica num. 346. Sicut si dicas mihi, Quis scripsit Etymologiam ? Dico, Esidorus. Ecce dictum nomen  Esidori, et res que facte sunt, et quis fecisset, ostendo. Item dicis mihi Synonyma quis? Dico, Ipse.

2. Nulla uidetur esse dubitandi ratio de operis titulo, quem auctor ipse prescripsit. Nihilominus Mariana addidit de Lamentatione anime peccatricis, quia ea uerba in Guadalupeo et Hispalensi Codicibus inuenit, et quia loquentium abusu, ut ait, nomen lamentationis ab ipso Ildefonsi tempore usurpatum uidetur, cum is uocet Librum Lamentationis, etc. Profecto Isidorus in prologo ad lectorem ait: uenit nuper ad manus meas quedam schedula, quam Synonyma dicunt: cuius formula persuasit animo quoddam lamentum mihi uel miseris condere: scilicet mihi et peccatoribus; id enim uerba mihi uel miseris significant. Non ergo abhorret quod inscriptioni Synonymorum  addatur de Lamentatione anime peccatricis. Alioquin quatuor Codices mss. apud Marianam, qui ex decem mss. exemplaribus opus hoc emendauit, exhibent communiorem titulum Synonyma; de quo plura laudatus Mariana in nota ad titulum operis, qui de suis Codicibus Mss. rursus loquitur in not. ad capp. 1, 4, 7, 18, libri I, et in not. ad capp. 2, 3, 7, libri II. Unus ex his mss. inscribit: Dialogus inter rationem et appetitum, tres Soliloquia. Hec uarietas obseruari potest cap. 46, ubi recensentur opera Isidori ex catalogis antiquis, et inter antiquissimos libros regine Gisele Synonyma indicantur: preterea cap. 47, in testimoniis eorum qui de uiris illustribus scripserunt, uti etiam cap. 43, ubi de Codicibus quorum collationes in schedis Zaccarianis exstant  disseritur, ut nichil nunc dicam de mss. uaticanis postea referendis. Labbeus in Bibl. mss., pag. 277, refert, duos libros Synonymorum Isidori Iunioris exstare in bibliotheca regis Christianissimi 589 Cod. 513. Rodriguezius tom. II Bibl. Hisp., pag. 323 seq., duos Codices Escurialenses Synonymorum refert, alterum in quo sunt etiam libri Sententiarum, iam descriptum, alterum in 4 chartaceum seculi, ut ait, XI, aut ineuntis XII, quod fortasse intelligendum de charta bombycina.

3. Quoniam uero Isidorus in prologo ait se ad opus id conscribendum permotum ex quadam schedula que ad eius manus peruenerat, quam Synonyma dicunt, controuersia oritur, an id de Synonymis Ciceronis intelligi debeat: nam multi mss. Codices preferunt  quedam schedula Ciceronis. Mariana hanc uocem Ciceronis expungendam censuit, quia a plerisque Codicibus abest, et inscriptio libelli Synonymorum Ciceronis ad Lucium uetturium mendacio afficta est. Multa ego de eiuscemodi Synonymis Ciceronis cap. 56 collegi. Mihi sane difficile uidetur, non solum quod Isidori tempore iam libellus ille nomen Ciceronis pretulerit, sed etiam quod ad libellum, etiamsi tunc exstiterit siue Ciceronis nomine, siue alio notatus, Isidorus respexerit.

4. Siquidem Isidorus lamentum sibi condidit, imitatus, ait, profecto non eius operis eloquium, sed meum uotum. Quodnam autem eloquium, aut quenam eloquentia in eo opere excogitari potest, in quo solum sunt quedam synonyma nomina nullo ordine  congesta, quin ulla inde sententia oriatur? Preterea Isidorus affirmat formulam eius schede animo persuasisse quoddam lamentum sibi et miseris, seu peccatoribus, condere. Formula autem Synonymorum Ciceronis, que circumferuntur, quid peculiare habet, quod ad Lamentum condendum quemquam possit excitare? Nic. Antonius suspicatur, Isidorum imitatum fuisse Betii librum de Consolatione philosophie, ita tamen ut pietati simul et eloquentie in tam salutari negotio prodesset. Huc fortasse pertinet quod Braulio ait, compositos eos libros ad consolationem anime, et quod idem opus a nonnullis inscribitur de Spirituali consolatione. Neque aliud Isidori opus indicare uoluit, ut puto, auctor operis Hispanici inscripti, ualerius Historiarum, qui inter alia Isidori  laudat scriptum de Consolatione animarum: quamuis Nic. Antonius id ad aliud opusculum Isidori a Breulio editum, Exhortatio penitendi cum consolatione, de quo infra, referre uideatur. Existimant alii, librum quem Isidorus indicat, esse Ciceronis consolationem, siue de luctu minuendo 590 opusculum in obitu eius filie Tulliole. Id si ita esset, retineri posset schedula Ciceronis, in Isidori prologo.

5. Sed cum Isidorus dicat, Synonyma uocari schedulam, quam laudat, nullomodo intelligitur id nomen in Betii librum de Consolatione philosophie, aut in alium Ciceronis de Consolatione in obitu Tulliole cadere posse. Aliud esset, si hoc proemium libello de Contemptu mundi prefigeretur, eo scilicet modo quo a Breulio editur: uenit ad manus meas quidam liber  Ciceronis, cuius forma persuasit animo, etc. Ubi Breulius notat: Intelligit Consolationem Ciceronis, qua se de obitu filie mestum consolatus est. Hanc habes ad calcem tomi quarti operum eius. Imo Consolatio Ciceronis intercidit: ea que exstat supposita est, et a Carolo Sigonio, ut creditur, conflicta. Quod attinet ad Isidorum, uetera exemplaria Synonymorum prologum exhibent, ut a nobis indicatur: quedam schedula, quam Synonyma dicunt, uel quedam schedula Ciceronis, quam Synonyma dicunt. Libellus ipse de Contemptu mundi Synonymorum more procedit, et ex Synonymis Isidori maximam partem constat, ut Breulius quoque notauit, qui propterea dubitat num ab alio fuerit collectus.

6 Itaque magis crediderim sermonem Isidoro esse  de aliquo opere, quamuis nobis ignoto, quod Synonymorum titulo et more contextum lucubrationi Isidoriane exemplar esse potuerit. Atque ita quidem post Isidorum Synonyma eius Ildefonsus imitatus est, de quo auctor eius uite Cixila: Et libellum uirginitatis more synonymie testimoniis ueteris ac Noui Testamenti plenum compte conderet, etc. Fortasse legendum est more synonymorum. Prestat autem retinere synonymie: nam Isidorus lib. II Etym., cap. 21, Synonymia, inquit, est, quoties in connexa oratione pluribus uerbis unam rem significamus, ut ait Cicero: Nihil agis, nichil moliris, nichil cogitas. Item, Non feram, non patiar, non sinam. Habeo operis editionem non ualde obuiam, in qua uita Ildefonsi beato Eladio Toletano antitisti tribuitur, ubi legitur  more synonymo. Titulus editionis est: Diui Hildephonsi Toletane Ecclesie episcopi, uiri in diuinis litteris eruditissimi, de Laudibus uirginis Marie, deque illius uirginitate aduersus Hebreos liber, qui nunc primum in lucem prodit. Adiecta est eius uita, simulque prefatio, qua pia admodum illius confessio exprimitur. Basilee 1557. In 8. Opus edi curauit Basilius Millanius 591 Casinas ex Codice quem Gomesanus Albeldensis monachus in gratiam episcopi Gothiscalci, siue Gothescalci seculo X descripsit. Gomesanum autem uoco Albeldensem monachum: quia licet in laudata editione legatur abbas Ildensis, atque Nic. Antonius sepe eum abbatem Ildensem uocet, et Riscus etiam tom. XXXIII Hisp. sacr., tract. 69, cap. 12,  abbatem Hildensem, tamen locum hunc Andreas Marcus Burriel in not. mss. primus omnium restituit, ac legendum docuit Albaildensis, siue Albeldensis, pro abbas Ildensis, ut Bayerius lib. u, cap. 6, n. 285 et 289, ac rursus inter scriptores incerti temporis pag. 367 obseruauit. De Eladio autem, siue Helladio scriptore uite S. Ildefonsi, etsi alius etiam Codex Toletanus seculi XII consentit, tamen certum uidetur, Helladii nomen pro Cixilane irrepsisse: de quo consuli possunt Nic. Antonius et Bayerius in notis.

7. uerum eritne etiam nobis decertandum, ut hoc opus Isidoro asseramus? uideo enim in dubium a Berardo uocari cuius uerba exscripsi cap. 32, num 37. Sed quam futilibus rationibus! Isidorus, ait, in epistola ad Braulionem premissa uocat hunc  archidiaconum, et fratrem, quem alibi episcopum appellat. Quid hoc contra Synonyma? Potest enim epistola falsitatis argui, quin auctoritas Synonymorum conuellatur. Sed quid rursus illud arguit contra epistolam? Addit Berardus: Inducitur in ea epistola Isidorus exspectans decadem S. Augustini, subdens, Posco, ut quoquomodo cognitum me ei facias; que uerba ad Augustinum iam diu uita functum commode referri nequeunt. At Berardus phrasin Isidori non intellexit. Ait Isidorus, cognitum me ei  facias, hoc est, cognitam mihi eam facias. Ita enim tunc loquebantur, ut alias demonstrabo.

8. Synonyma sepe seorsum typis excusa sunt, Fabricius post alios Isidoros recenset. S. Isidori episcopi Palatinensis Soliloquia ex ueteri editione sine  loco et anno fol. in bibl. Baluziana pag. 16; que eadem esse atque Isidori nostri Synonyma, siue Soliloquia, aduertit. In catalogo librorum ducis de la uallière n. 787, hec ipsa editio uidetur ita indicata: Liber Soliloquiorum Ysidori episcopi Palatinensis urbis: impressus circa 1472 in fol.; absque loci et typographi notatione. Palatinensis pro Hispalensis scriptum fuisse, exploratum est. Eodem mendoso titulo inter bibliothece S. uictoris Parisiensis mss. Codices Montfauconius commemorat Isidori episcopi Palatinensis Soliloquia.

592 9. Constat ex eodem Catalogo n. 4405, Isidori opus de spirituali Consolatione, siue Synonymorum prodiisse anno 1473, typis Ioannis ueldener, non designato loco. In appendice alphabetica Maittairii indicantur Soliloquia Isidori in 4, Marsipoli  1479. Orlandius commemorat Isidori Synonyma de homine et ratione Antuerpie 1488 in 4. Fabricius eamdem editionem Synonymorum Antuerpiensem anni 1488, in 4 indicat. Rodriguezius de Castro Dauentriensem anni 1491 in 4 apud Ricardum Paffred. Maittairius tom. I, pag. 538, titulum representat: Synonyma Ysidori de homine et ratione cum colloquio peccatoris et Crucifixi, per Richardum Paffred in platea Episcopi anno 1491, 18 Nouembris in 4. Dauentrie.

10. Aliam ego editionem uidi in Romana Angelica bibliotheca in 8, uenetiis, per Simonem ex Luere 1512, que repetita fuit ibidem 1516; et exstat hec altera editio in eadem Angelica bibliotheca,  et in Romana bibliotheca Patrum Trinitariorum Excalceatorum S. Caroli ad Quatuor Fontes. Isidorus de homine et ratione consolante per Synonyma. In fine: Expliciunt Synonyma S. Isidori Hispalensis uenetiis impressa a Simone ex Luere X Martii 1512. Altera editio eodem modo uenetiis impressa a Georgio de Rusconibus die 23 Iunii 1516 in 12. In hac editione est prologus Isidori qui incipit: In subsequenti hoc libro, etc., et alius: uenit nuper ad manus meas quedam cedula Ciceronis, quam Synonymam dicunt, ubi correctiores libri habent quedam schedula, quam Synonyma dicunt. Adest in hac editione quedam nota in fine apposita, que in aliis exemplaribus mss. et excusis uulgo desideratur:

11. »In cuiuscunque manibus libellus iste uenerit,  rogo, et cum grandi humilitate supplico, ut eum et ipse frequentius legat, et aliis ad scribendum et transcribendum non solum credat, sed etiam ingerat, ut ex eius et aliorum profectibus duplicem a Domino remunerationem accipiat. Homini suggero, quia sunt multi, et forte religiosi aliqui, qui plures libros et satis nitide et pulchre ligatos habere uolunt, et eos in armariis clausos tenent, ut illos nec ipsi legant nec aliis ad legendum tribuant; ignorantes quia nichil prodest libros habere, et eos propter mundi impedimenta non legere: liber enim bene coopertus et nitidus, si non legatur, non facit mundam animam. Ille enim qui iugiter legitur, et pro eo quod sepe uoluitur pulcher a foris esse non potest, intus pulchram animam facit. Propter intuitum 593  Patris pietatis, et qualiscunque pastoris sollicitudinem admonitionis simplicem parochiis necessariam in hoc libro scripsimus, quas [Forte quam] in festiuitatibus maioribus sancti presbyteri, uel diaconi sibi commissis populis debeant recitare: quam rem dum animo benigno ego implere curaui, apud Deum ego conscientiam absolui. Si qui uero presbyteri uel diaconi ita se nimirum terrenis impedimentis obligauerunt, ut sermones illos non possint populo frequentius recensere, uideant qualiter ante tribunal Christi de credito sibi grege dominico possint reddere rationes, sed de Dei misericordia credimus, quia omnibus clericis et precipue presbyteris uel diaconibus, inspirare dignabitur, ut non de negligentia reatum incurrere, sed magis de assidua predicatione  eternum premium merebuntur. Et ideo excellentie uestre feci epistolam, que pia uos affectione de honore et reuerentia sacerdotali testatur esse sollicitos. Hinc etenim cuncti uos ostenditis fideles Dei esse custodes, dum sacerdotes ipsius gratia ac debita ueneratione diligitis. Expliciunt Synonyma S. Isidori Hispalensis, etc.«

12. uidi aliam Synonymorum editionem in bibliotheca uaticana n. 1487, sic inscriptam: »Isidori Hispalensis episcopi , id est, hominis et rationis dialogus. Eiusdem Soliloquia, Opusculum, me Hercule, Christiane pietatis uiteque formam succincta ac commoda breuitate complectens: quantitate quidem paruum, uerum informationibus sanctis magno estimandum. Nunquam antehac excusum.  Colonie Iohannes Prel excudebat anno 1522. »In 8. Putabat editor nondum excusa fuisse Synonyma, cum tamen tot iam precessissent editiones quot enumeraui, ac fortasse plures. Primus Synonymorum liber ab editore uocatur Dialogus, secundus Soliloquia. Post epistolam dedicatoriam, mox describendam, sequitur carmen elegiacum in laudem Rutgeri Suederi Lunensis ecclesie ad gradus Marie canonici, et monasterii S. Maximini Colonie rectoris, in cuius bibliotheca hic Isidori liber repertus dicitur. Tum: Isidori Hispalensis episcopi in dialogum suum ac Soliloquia prefatio; que ita incipit: uenit nuper ad manus meas quedam schedula, quam Synonymam dicunt, etc. Corrigendum Synonyma. Secundus liber inscribitur Dialogus secundus, siue Soliloquia. Desinit  fere ut uulgati: Tu mihi supra uitam meam places in secula seculorum, amen. Additur ex Trithemio: Claruit autem Isidorus hic sub Heraclone, etc. Iam epistola dedicatoria Ioannis uolscii hec est.


594 Religiose ac pie in Christo Catharine Herrel, domine ac magistre, itemque uenerande Elisabeth Berstoltz priorisse, necnon uniuersis castitatis puritate conspicuis uirginibus monasterii sancti Maximini in Colonia, filiabus suis in Christo karissimis, Ioannes uolscius Lunen. earumdem rector humilis, pietatem exoptat Christianam.

13. uoluenti ordinantique mihi, religiosa in Christo domina, ueneranda priorissa, ac uniuerse uirgines carissime, rectorum uestrorum meorumque antecessorum monasterio uestro uarios successiue relictos libros, in manus meas obiter incidit pulpito cuidam inclusus, in pergameno antiquissimis characteribus  conscriptus libellus, cui titulus est: Liber S. Isidori episcopi, in quo loquitur homo et ratio. Qui profecto libellus, ut apparuit prima fronte abiectissimus, ita mihi penitius introspicienti uidebatur pientissimus, simulque elegantissimus: quippe in quo ueluti dialogo due persone, nempe Homo lamentans, et Ratio admonens, salutifero fruuntur alloquio.

14. Preter enim ingenuam hominis seipsum agnoscentis deplorantisque confessionem, necnon piam Christianamque rationis, ad optima hortantis, admonitionem luculentissimam, elegantissimam, ac uberrimam, in eo deprehendetis rerum uerborumque copiam. Cuius rei uel solius gratia iniquissimum fore duxi, si iste S. Isidori episcopi in duo opuscula distinctus libellus, uestrarum caritatum, ceterorumque piorum, et studiosorum hominum diutius subtraheretur aspectui et lectioni. Ob admirandam etiam Christiane religionis frugem pietatemque, quibus scatet, tametsi nullus adesset uerborum lepos, sermonisue  uenustas, in lucem tamen enchiridii forma emitti propter pia que in eo continentur ad uirtutem sectandam hortamenta mihi dignus uidebatur.

15. Isidorus siquidem iste Iunior cognominatus, Hispalensis post Leandrum episcopus, B. Gregorii pape discipulus, uir in diuinis Scripturis eruditissimus, et in secularibus litteris nulli suo tempore secundus, ingenio subtilis, sensu clarus, eloquio compositus, non minus sanctitate ac miraculorum uarietate, quam doctrina insignis effulsit. Ceterum, carissima in Christo domina, ac uirgines, nemo hominum sese mihi, quam uestre caritates, prius obtulit, cui decentius ac commodius hosce in uestris edibus repertos dicarem libellos: quippe que nedum in regule D. Aur. Augustini, antistitis uestri, ac constitutionum uestrarum diligenti obseruatione sitis occupatissime, uerum etiam in sacrorum atque adeo piorum librorum lectione attentissime.

16. Accipite itaque placido ac benigno uultu hosce  duos S. Isidori episcopi libros, uestro potissimum auspicio e tenebris in lucem editos, atque in mille exemplaria per Ioan. Prel Suerten. uestrum uicinum, chalcographum, meo hortatu ac opera eneis typis excusos. Quorum sane 595 assidua attentaque lectione proculdubio efficiemini meliores. Id quod uestris caritatibus prestare dignetur ille qui est omnium optimus maximusque. ualete. Ex edibus uestris S. Maximini, Colonie, anno a Christo nato 1531, Idibus Decembribus.

17. In linguam Italicam Synonyma a Iosepho Alchaino conuersa uenetiis 1570 prodiisse, Nic. Antonius testatur. Exstat hec uersio in bibliotheca Angelica Rome sic inscripta: »I Soliloquii di S. Isidoro arciuescouo d'Ispoli  doue s' introduce l'Huomo e la Ragione, che piangono le miserie humane, e trattano della uera regola di ben uiuere.  Appresso i quali sono state aggiunte due utilissime opere, cioè le Sententie morali del beato Nilo abbate, et il libro di Rabano delle uirtù e delli uitii. Tradotte nuouamente per il R. P. Fra Iseppo Alchaino dell' ordine de' Predicatori. In uenetia, appresso gli heredi di Marchiò Sessa MDXXX.« In 16. Alchainus uersionem suam P. Camillio Spera uicario electo prouincie S. Dominici dedicat 16 Aprilis 1570, in conuentu ueneto SS. Ioannis et Pauli. Primum est prologus, qui incerti auctoris ab Alchaino dicitur, in questo libro, scilicet In subsequenti hoc libro, etc. Deinde uita Isidori a Braulione scripta, quam non ante editam se credere Alchainus ait. Premittitur operi Prologus auctoris: Alle mie mani poco fà capitò un libretto di Cicerone, chiamato i Sinonimi. Desinit  prologus: Et Isidoro arciuescouo di Spagna contrafà la persona, che piange. In secundo libro post uerba: Dico, che mi sei più cara, che la propria uita; qui operis finis est; pergit Ratio: O anima dolente, perchè ondeggi tu percossa dalle tempeste? etc. In margine notatur id in exemplari Latino ueneto non reperiri. Desinit: le cose contrarie farle prospere; il quale uiue e regna, etc. Hoc est opusculum a Breulio editum et inscriptum, Exhortatio penitendi cum consolatione et misericordia Dei. Addit Alchainus epilogum libri et exhortationem auctoris ad lectorem: Humilmente, e di tutto cuore prego, etc., quam supra ex Latina editione ueneta anni 1512 descripsi. Alchainus Isidoro hanc exhortationem affingit, et solum perducit ad uerba: se in ciò non saranno stati  negligenti. E così sia. Il fine. Post uerba: pulchram animam facit, omittit Propter intuitum Patris pietatis, et qualiscunque pastoris. Legit parochis pro parochianis, et mox quam, ut conieceram, pro quas. In prenotatione Braulionis notandum quod Alchainus iam tum legebat uescouo Astigitano . . . in uenti libri. uide caput 3, num 21, et cap. 48, num. 12.

596 18. In editionibus omnium Operum Isidori Synonyma uario modo disposita sunt. Bigneus sine ulla librorum distinctione uno contextu totum opus complectitur. Omittit prologum Isidori, uenit ad manus meas, quem cum nonnullo discrimine libro de Contemptu mundi, inter dubia Isidori ab aliis reposito, prefixit. Loco huius prologi est alia prefatio  non auctoris, sed alterius, que in uetustissimis etiam membranis reperitur: In subsequenti hoc libro, etc. uerba, Isidorus archiepiscopus ex Hispania, auctorem prefationis Hispanum non fuisse arguunt. Inscripsit autem Bigneus simpliciter: Isidori Hispalensis episcopi Synonyma.

19. Breulii editio ita procedit: Isidori Hispalensis episcopi Synonyma, siue Soliloquia. Argumentum. In subsequenti hoc libro, qui Synonyma dicitur, etc. Subiicitur: In nomine Domini in Christo carissimo et dilectissimo fratri Braulioni archidiacono Isidorus. Quia non ualeo te perfrui, etc. Putabat Breulius hanc epistolam non ante fuisse editam; sed iam in editione Matritensi inter alias Isidori epistolas reposita fuerat, qui magis proprius eius locus est. Post epistolam  id monuit Breulius:

20. »Hanc epistolam nunquam antea impressam exhibuit nobis Codex ms. u. C. Pauli Petauii, regii in senatu Parisiensi consiliarii. Sequebatur et alia eiusdem Isidori ad lectorem epistola: que cum infra proemium libri de Contemptu mundi faciat, fideliusque  referatur, hanc modo pretermittendam censuimus. Que uero SYNONYMA Isidorus appellauit, prefatus Codex SOLILOQUIA nuncupat, atque in duos libros diuidit. Quam diuisionem etiam Ioan. Trithemius in suo de Scriptoribus ecclesiasticis opere habet, nosque eam retinemus: existimantes tamen Soliloquia ad secundum librum, ubi solus homo loquitur, peculiarius spectare: qui  et in capita seu locos communes partitus est, cum prior uno contextu fluat.«

21. Fatetur Breulius Codicem Petauianum cum plerisque aliis in prologo Isidori consentire: uenit nuper ad manus meas quedam schedula, etc. Non ergo idonea erat ratio cur hoc loco pretermitteretur. Neque probo, quod ait, in libro secundo solum hominem loqui; nam liber secundus eque dialogus est inter hominem et rationem: in quo multo etiam plura ratio loquitur quam homo.

22. In Matritensi editione inscriptio operis est: Synonymorum de 597 lamentatione anime peccatricis lib. I. Prologus prior: In subsequenti hoc libro, qui nuncupatur Synonyma, etc. Prologus alter: Isidorus lectori salutem. uenit nuper ad manus meas quedam  schedula, quam Synonyma dicunt, etc. Deinde Synonymorum lib. II, in quo, ut in primo, colloquium instituitur inter hominem et rationem, expressis his uocabulis: Homo, Ratio.

23. Dum de Isidori Synonymis agimus, silentio pretereundum non est miraculum pene Albigensi cuidam heretico diuinitus inflicte, quod ea corrumpere tentauerit. De hereticis ueterum Codicum corruptoribus nonnulla dixi cap. 7 Prolegom, ad Sedulium. Antiquas esse has hereticorum fraudes ex libro I Dialogi Seueri Sulpicii de Miraculis S. Martini cap. 3 colligitur: »Episcopi quedam in libris ipsius  insanius scripta memorabant, que assertores eius defendere non ausi ab hereticis  potius fraudulenter inserta dicebant. . . Non esse autem mirum, si in libris neutericis et recenter scriptis fraus hereticorum fuisset operata, que in quibusdam locis non timuisset incidere euangelicam ueritatem.«

24. Ioan. Baptista Gener part. III Theologie, trac. 2, lib. III, de uirtutibus moralibus prolusionem polemicam, de Erronibus in ueritate, siue de fraudibus hereticorum, premiserat. Tomus edi typis ceperat, sed imperfectus mansit, neque passim uulgatum est quod iam formis excusum fuerat. uidi tamen exemplar huius inchoati uoluminis. In ea prolusione hereticorum sexta fraus est: Incredibili subinde impudentia sacros corrumpunt falsantque Codices; quod probat indicatis testimoniis ex Rufino lib. I Inuect.  apud Hieronymum tom. Iu noue editionis, pag. 366, ac tom. u, pag. 250, ex Isidoro lib. III Sentent., cap. 12, ubi consulende sunt note Loaise, ex Luca Tudensi lib. II cap. 8, et lib. III cap. 1, tom. XXu Biblioth. Patrum, p. 221 et 240; ex Ireneo lib. I sub init., ex Tertulliano de Prescript. c. 17., ex Dionysio Corinth. episc. apud Eusebium lib. Iu Hist., c. 23.

25. Fraus decima hereticorum est: SS. Patrum scripta aliosque ecclesiasticos Codices mutilare atque corrumpere deprehensi sunt: ex Hieronymo Apolog. contra Rufin. lib. I et II, Isidoro lib. III Sentent. cap. 12, Luca Tudensi contra Albigenses lib. III cap. 13; qui ita ait: »Superius dictum est, quod heretici diuinas peruertunt Scripturas, uel resecando uera,  aut falsa interserendo. Et nunc dicendum existimo, qualiter quibusdam immutationibus titulorum ambiguitatem 598 intendant ducere in Ecclesiam Dei, ut illis decipiendi facultas facilius tribuatur. In libris namque sanctorum Patrum peregrinos apponunt titulos, ut sermo qui editus est ab Augustino, intituletur Ambrosii nomine, et qui editus est ab Ambrosio, titulum preferat Augustini, Hieronymi, Gregorii, uel Isidori: editus ab Isidoro nomen contineat, Maximi, uel Fulgentii, et sic de ceteris, ut sanctorum Patrum auctoritates incerte habeantur a nobis. Hoc faciunt inimici Dei maxime in parochialibus ecclesiis, etc.« Neque id mirum uideri debet, cum etiam Codicum profanorum scriptorum multi exstiterint falsarii apud ueteres, quod eruditissimus  Blasius Nasarre obseruat in prologo ad Polygraphiam Hispanicam Christophori Rodriguez, ex Plinio lib. X, epist. 71, et Galeno de Natur. hum. lib. II, tom. u, et in Comment. lib. u, p. 16.

26. Certe Lucas Tudensis rei que in ciuitate Legionensi suo tempore accidit testis idoneus est. Sic refert lib. III, cap. 17: »Quidam etiam hereticus nomine Arnaldus de confinibus Gallie uenit in Hispaniam, zizaniam erroris heretici seminando. Inter cetera prauitatis opera erat studium sanctorum Patrum Augustini, Hieronymi, Isidori, et Bernardi opuscula minora corrumpere, subtrahendo uera, et adiiciendo falsa. Erat enim scriptor uelocissimus, et corrupta sanctorum opuscula uendebat uel dabat  catholicis, ut tali fallacia posset decipere et illaqueare incaute legentium mentes. Accidit quadam die, cum translationis beatissimi confessoris Isidori celebraretur festiuitas, erat ipse scribens, et dicti confessoris SYNONYMA peruertebat. uisum fuit ei quod aqua calida de tecto domus super caput eius deflueret, cumque leuaret manum dexteram, ut caput tergeret, brachium eius fractum est, ac si ualido ictu fuisset percussum, et lumen oculorum amisit . . . Cepit Christi confessorem Isidorum blasphemare, et infidelitatis sue sectam nefandis uerbis detegere. Sed abreptus a diabolo subito, tandiu crudelissime uexatus est, donec funditus spiritum exhalauit, etc.« Arnaldus iste hereticus in ciuitate Legionensi sepultus fuisse uidetur: nam cap. 9 eiusdem lib. III  Arnaldi heretici, in ea urbe sepulti, Lucas meminit, quo deprecante miracula fieri fingebant heretici.

27. Synonymorum mss. exemplaria plura uidi. Duo Soliloquiorum libri cum prologo Isidori exstant Codice uaticano 473, de quo dicam cap. 93. Iidem libri Synonymorum titulo cum prologo Isidori, 599 et alio prologo secundo, qui argumentum dicitur, Cod. uatic. 628, de quo cap. 94. Ibidem recensetur Codex uat. 650, in quo Synonyma initio indicantur, sed nunc non exstant. In Codice uaticano 1290 est excerptum ex Soliloquiis Isidori, de quo cap. 96. In uetustissimo Cod. uat. 4948, de quo cap. 97, sunt Synonyma, cum solo prologo In subsequenti, etc. In uat. 5077 ibid. libri duo Soliloquiorum sine ullo prologo. Codex Regio-uatic. 254, de quo cap. 99,  exhibet librum Soliloquiorum Isidori, qui in Editis est liber II. In Regio-uatic. 310, de quo cap. 100, Soliloquiorum Isidori Iunioris libri duo cum epistola Isidori ad Braulionem, qua de Synonymorum hoc opere loquitur, et prologo Isidori, uenit nuper, etc. In Urbinate 100, cap. 104, Liber Soliloquiorum beati Ysidori incipit ad Orosium Patrem: quod mendum puto librarii, ut tunc dicam. Sunt duo libri Synonymorum cum prologo, uenit nuper; sed opus interpolatum est, multis additis, multis etiam pretermissis. In Ottoboniano 958, cap. 106, Synonyma, ut in uaticano 4948. In Ottobon. 869, Liber Synonymorum cum duobus prologis. Sunt duo libri editi, sed inter se non distincti. Codex Casanatensis G. uI, 7, de quo cap. 107, exhibet Excerptum libri Isidori, qui dicitur  Symonia, corrupte pro Synonyma seu Synonymia.

28. Ex Synonymis plura opuscula excerpta sunt. Bandinius tom. Iu Cod. mss., plut. 19 bibliothece S. Crucis, recenset Codicem 3 membranaceum seculi XII, in fol. maiori, elegantissime exaratum cum initialibus pictis et titulis rubricatis, ubi inter alia pag. 134 est Sermo ex Synonyma S. Isidori: alia manu sumptus ex Synonymis suis. Incipit: Lectio enim docet quid caueas. Des. Omnes in mansuetudine et caritate amplectere. Scilicet ex lib. II Synonym. cap. de Oculis et otio prope finem: Lectio docet quid caueas, etc. usque ad caput de Pace initio: Pacem ama, pacem dilige, pacem cum omnibus retine, omnes in mansuetudine et caritate amplectere.

 29. Desumptus quoque ex Synonymis est libellus de Contemptu mundi, aliusque inscriptus, Norma uiuendi: Eodem spectat opusculum a nobis edendum de Institutione bone uite, siue Isidori collectum de lacrymis, aliudque inscriptum, Notabilia dicta S. Isidori, seu Norma uiuendi, ex Codice bibliothece Borgiane describendo cap. 107, num. 31. Etsi enim Breulius in prefatione ad Normam uiuendi affirmat se nunquam crediturum tantum uirum 600 crambem bis coctam nobis apponere unquam statuisse, tamen ego contra existimo, Isidori aliorumque Patrum id proprium fuisse, ut pro re nata ex precedentibus libris multa in alios tranferrent; neque enim ingenio fecundo prediti uideri appetebant, sed populis quam maxime prodesse. Constat certe, in genuinis Isidori  operibus multa esse communia iisdem omnino uerbis repetita. De his autem aliisque similibus libellis singillatim erit agendum, cum Isidori dubia opera excutiemus, scilicet cap. 81 et 82.



CAPUT LXXI. Regula monachorum. Expenduntur argumenta u. C. Petri Emmanuelis Hernandez, qui eam Isidoro abiudicandam censet. Commentitii sunt Commentarii in Regulam S. Benedicti, quos Isidoro Constantinus Caietanus affingit. Isidoriana regula Canonicorum. Editiones Regule monachorum. Caput ultimum de regula Deuotarum ex Martenio quidnam sit?

1. Perspicuum est Braulionis testimonium de monachorum regula ab Isidoro composita: Monastice regule librum unum, quem pro patrie usu et inualidorum animis decentissime temperauit. Dubium esse  potest, an eodem Isidorus respexerit in epistola ad Braulionem adhuc archidiaconum, que incipit, Dum amici litteras, ubi ait: Quaternionem regularum per Maurentionem Primiclerium direximus. In Codice ms. Escurialensi, lit. B, plut. 1, n. 12 ut Bayerius annotauit, exstat regula monachorum cum hoc Isidori commate: Quaternionem regularum per Maurentionem primiclerium direximus. uetus ergo est hec persuasio, quod Isidorus regulam suam tunc miserit. Neque sane quidquam occurrit, quo ea debilitari infirmariue possit. Quaternio enim dicebantur charte inuicem compacte: de quo Ducangius exponit Alcuini uersus pem. uII:

Plurima hic presul patrauit signa stupendus,
Que nunc in chartis scribuntur rite quadratis.
 Adducitque auctoritatem Eckehardi Iunioris de Casib. S. Galli cap. 16. Misit . . . quaternionem, omnem seriem Sandrati tenentem. Isidori autem quedam opera in quaternionibus descripta fuisse, ex antiquissimo catalogo bibliothece S. Nazarii in Laurissa constat ex 601 quo preter alia cap. 46 protuli: Isidori de Origine  creaturarum in quaternione. Sententie et Chronica in quaternionibus.

2. Regulam uero que exstat esse ipsissimam quam Isidorus scripsit, Nic. Antonius idoneis rationibus astruit. Plura quidem sunt, inquit, unde regulam istam ab Isidoro esse descriptam nouimus. Conueniunt hic non solum res, sed uerba cum aliis eius libris, de quo in notis breuissimis admonemur. Amaragdus quoque  in Diademate monachorum, seu expositione in S. Benedicti regulam, decimi seculi scriptor, Isidori hanc laudat, et in eiusdem argumenti opere Petrus diaconus Casinensis: Gratianusque eius uerbis utitur in cap. Cum excommunicato 18, 11, quest. 3. Ante hos S. Benedictus quoque Anianensis abbas in regularum sua Concordia, ab Hugone Menardo in lucem edita, noni seculi auctor. Hec erudite Nic. Antonius. Non multo post Isidorum et Fructuosum uixisse auctorem cuiusdam regule monastice existimat Martenius, qui eam edidit tom. IX ueter. script. Collect., col. 161, ex ms. Colbertino ante annos 700 exarato. Incipit: Dominicum diem, sicut ait Isidorus, apostoli ideo, etc., ex c. 24 lib. I Offic. Anonymus auctor preter alios Patres laudat S. Benedictum,  S. Cesarium, S. Fructuosum, et Isidorum ex Regula monachorum, ut cap. 6, S. Fructuosus: uiuere autem solis oleribus, etc. Isidorus episcopus: Per omnem autem hebdomadam uiles olerum cibos, ac pallentia utantur legumina; quod petitum ex cap. 9 Regule monachorum.

3. Petrus autem ille Casinensis, ex cuius commentario ms. in regulam S. Benedicti Constantinus Caietanus Isidoriana fragmenta edidit, fuit monachus et bibliothecarius Casinensis, et diaconus Ostiensis anno circiter 1137, de quo Ioan. Baptista Marus ad cap. 47 libri de uiris illustribus Casinensibus. In Cod. uat. 5718 exstat expositio Petri diaconi in regulam S. Benedicti ex pergam. in fol. magno, in cuius prologo dicitur Petrus peccator. Aliam expositionem  incerti auctoris in eamdem regulam exhibet Codex uaticanus 5719 membr. in fol. Incipit: Cumque turbas. Fabricius in Bibl. med., uerbo S. Benedictus Nursinus, elenchum scriptorum e quibus Concordia Benedicti Anianensis composita est adornauit ad paginas editionis Menardine, et plusquam quinquaginta locos quibus Regula Isidori in medium affertur indicauit.

602 4. In eamdem sententiam faciunt mss. uetera exemplaria, que regulam monachorum Isidoro ascribunt. Correctores Romani in Decreti Gratiani correctione Codicem regule monachorum S. Isidori ex Hispania allatum pre manibus habuerunt. Ad editionem regiam Matritensem procurandam Petrus Ciaconius uno usus est, Grialius altero Ouetensi Gothico,  siue Longobardico. Aliud exstat inter regulas Patrum Gothicis characteribus in monasterio S. Petri Caradignensis, aliud in monasterio S. Petri de Arlanza, uti domestici testes Benedictini Patres affirmant apud Biuarium pag. 85 ad Maximum et Nic Antonium. Ex apographo Coloniensis Codicis Canonicorum Regularium, qui ex antiquissimo alio S. Maximini prope Treuirensem urbem descriptus fuerat, eamdem Isidori Regulam Holstenius in suo Codice regularum part. II, pag. 196, edidit. Quemdam ms. Escurialensem nuper laudaui: alium pariter Escurialensem Gothicum seculi IX aut ineuntis X, lit. A, plut. 1, n. 13, Bayerius recenset, sic inscriptum: uetus collectio regularum monasticarum, et sacrarum Deo uirginum: in quo regula est Isidori hac epigraphe:  Incipit regula sancti Patris Isidori abbatis. Ubi satis intelligitur, abbatis titulum Isidoro nostro Hispalensi ab aliquo affictum, qui iam tum existimaret eum monachum fuisse, adeoque monachis prefuisse.

5. Mabillonius tom. I Annal. Benedict. de regula Isidori agit pag. 73, 361, 397, Ex Yepesio, ann. 646, cap. 3, refert in Arlanzensi cenobio S. Petri seruari Codicem inscriptum. Regule Patrum, quo regule Macarii Pachomii, Basilii, Benedicti, Fructuosi et Cassiani continentur, aliumque in Caradignensi itidem sancti Petri, regulas Posthumi, Macarii, Pachomii, Basilii, Cassiani, Benedicti complectentem. Putat hinc Mabillonius, eo tempore in monasteriis Hispanis plures simul regulas, saltem ut libros spirituales, legi consueuisse. Colligit etiam Isidorum  et Fructuosum regulam Benedictinam usibus patriis aptauisse, e duobus illis Codicibus, in quibus, ait, S. Benedicti regula cum Isidori, Hildefonsi  aliisque aliorum regulis componitur.

6. Hoc autem ostendere debuisset Mabillonius, eos Codices Isidori etate posteriores non esse. Confert ille quidem quosdam canones concilii Iu Toletani, cui Isidorus prefuit, et nonulla loca regule Isidori cum Benedictina regula, ex qua ea desumpta contendit. Sed cur non et Benedictus et Isidorus ex communi aliquo 603 antiquiori fonte suos hortulos irrigasse dicendi sunt? Imo cum Isidori mos fuerit Patrum quos legerat plura uerba sepe continenter describere, neque id ex collatione factum ab eo appareat  quod attinet ad Benedictinam regulam, rectius concludemus hanc ab eo perlectam non fuisse. Profert Mabillonius ex uetustissimo Codice Lirinensi pactum quod monachi abbati monasterii Honoriacensis faciebant, regule Isidoriane premissum; atque aliud simile reperiri obseruat in fine regule communis S. Fructuosi. Monasterium Honoriacense quodnam fuerit, Mabillonius incertum dicit, qui pag. 398 auctorem pacti, siue professionis, quam uocamus, monachorum Honoriacensium Isidorum ipsum esse innuit. Mihi non liquet an ex uno illo Codice Lirinensi id argui possit. Ad dubia igitur Isidori opera pactum monasterii Honoriacensis retrahendum esse existimo.

7. Minus opportune ad monachorum regulam  Basnagius in obseruatione de Halitgarii libro Penitentiali Thesauri monum. part. II, tom. II, pag. 86, uersiculos quosdam ex Isidori epitaphio accommodauit, scilicet:

Ut sincere credidit, sincere sic edidit
   Formam penitudinis.
Hac forma, inquit Basnagius, penitudinis, quam edidit Isidorus, indicare possit tractatus de Conuersis. Attamen cum nullus ueterum huius opusculi meminerit, epitaphium malim interpretari de regula monachorum, quam concinnauerat Hispalensis presul, queque inter regulas Holstenianas Parisiis uulgatas locum habet. Auctor eius epitaphii, qui multis post Isidorum seculis uixit, ut ex cap. 7 et 13 liquet, intelligit,  ut uidetur, uel Exhortationem penitentie, a Breulio editam, uel Lamentum penitentie, quod a Canonico Legionensi in uitam S. Isidori, in qua epitaphium illud primum apparuit, coniectum fuit, uulgatum a Breulio, deinde etiam a Bollandianis ad diem 4 Aprilis.

8. Reiecta igitur Basnagii opinione, tot aliunde sunt uetera monumenta pro Isidoriana monachorum regula agnoscenda, ut nemo hactenus contra quidquam opponere tentauerit. Natalis Alexander ad seculum uI, cap. 6, art. 5, cum premisisset, monasticam disciplinam certis legibus institutisque temperatam primum in Hispanias intulisse Donatum monachum, Gregorio Turonensi equalem, addidit: 604 S. Isidorus Hispalensis regulam Hispaniensibus  monasteriis tradidit ex regulis priorum Patrum defloratam. Ita profecto fuit: ut enim cap. 19 admonui, canone 1 concilii Oscensis anno 598 prescribebatur quod episcopi annuis uicibus abbates monasteriorum congregarent, et regulam demonstrarent ducendi uitam. Cum autem monachi, e quorum fere manibus pleraque alia Isidori opera accepimus, in hac regula describenda magis solliciti esse debuerint, quis dubitet eam in iis antiquissimis membranis conseruatam fuisse, que Isidori auctoris nomen preferunt? Braulio quoque, dum ait: »Pro patrie usu et inualidorum animis regulam ab Isidoro temperatam,« innuit prologum quem habemus: »Preterea quisquis uestrum illam uniuersam ueterum disciplinam contendit appetere, pergat, in quantum placet, et arduum illum  limitem atque angustum leuigato cursu incedat. Qui uero tanta iussa priorum explere nequierit, in huius limite discipline gressus constituat, nec ultra declinandum disponat: ne, dum declinatus appetit inferiora, tam uitam quam nomen monachi perdat.«

9. Nihilominus rationes quas u. C. Hernandezius in notis ad Conspectum editionis Zaccariane, cap. 42, n. 31, relatis, exposuit, eiusmodi sunt, ut sine diligenti examine preteriri non debeant. Regulam Isidori nomine diuulgatam Isidoro abiudicat, fetumque credit ignoti alicuius ac ne Hispani quidem monachi, Isidoro posterioris. Quippe auctor regule cap. 5 editionis Holstenii uerba Isidori ex cap. 21 lib. III Sentent. affert sub nomine cuiusdam Patris. Ut ab hac prima ratione incipiam, uellem uir eruditissimus  aduertisset, posse regulam esse Isidori, quamuis aliquo in loco, uel aliquo in exemplari sit interpolata. Ex sedula innumerorum Codicum mss., quos ad Isidori editionem euolui, collatione in hanc ego cogitationem descendi, uix ullum esse Isidori opus quod iam a seculis IX et X in multis exemplaribus interpolatum non sit. Inualuerat enim circa ea tempora in imperio presertim Francogallico hec consuetudo, uel corruptela potius, ut opera ueterum Patrum describerentur, multis aliunde intermistis que in idem argumentum facere uiderentur.

10. Id ut in monachorum regula fieret, peculiaris inerat causa: siue quod in diuersis monasteriis, quorum usui ea regula esset destinata, diuersa quibusdam  in rebus uigeret consuetudo, siue quod 605 eiusdem sententie maior explicatio interdum necessaria aut utilis uideretur. Quo posito, facile erit Hernandezii rationes diluere. Ac primum querendum est an id quod Isidori esse non creditur in omnibus exemplaribus inueniatur. Nam si non inuenitur, clara per se est interpolatio. Deinde si quid sit quod Isidorum auctorem nullatenus habere possit, et nichilominus in omnibus mss. Codicibus exstet, tunc ex coniecturis interpolatio arguenda erit. uerba que cap. 5 editionis Holstenii cuidam Patri tribuuntur, cum sint Isidori cap. 21 lib. III Sentent., ut Hernandezius obiicit, hec sunt: Multi enim monachorum iuxta cuiusdam Patris sententiam amore parentum secularibus actibus et forensibus negotiis  inuoluti, dum propinquitati prodesse cupiunt, suas animas perdiderunt, etc. In editione Matritensi caput 19 respondet capiti 5 Holsteniane editionis, et post uerba, contuentes erudiuntur, omittitur totum illud quod Holstenius inserit: Nullus monachorum, etc., usque ad Non est presumendum; atque adeo omittitur illa sententia, Multi enim monachorum, etc., que libro III Sententiarum, cap. 21, non tamen iisdem uerbis, inserta est. Primum ergo responderi potest, editionem Holstenianam hoc loco interpolatam esse, neque Isidori uerba referre. Deinde Isidorus predictam sententiam lib. III cap. 21 protulit ex Gregorio lib. Moral. uII cap. 30. uerba igitur Iuxta cuiusdam Patris sententiam Gregorium, non Isidorum, indicant. Sententia quidem in Regula  magis expressa uidetur ex Isidori Sentent. lib. III, quam ex Gregorio loc. cit., sed re eadem utrobique est, adeoque auctor primus Gregorius est. Breulius citat cap. 18, Grialius cap. 17, in editione Maurinorum est caput 30. Propria etiam Isidori est hec ratio allegandi quemdam Patrem, tacito nomine, ut lib. III Sent. cap. 48: Nam, ut quidam Pater ait, omne quod supereminet plus meroribus afficitur quam honoribus gaudet. Sententia est Gregorii lib. XXXIII Moral. cap. 19.

11. Monachum regule auctorem Hernandezius dicit, quia uerba ad monachos faciens loc. cit. ait: Proinde et nos liberi ab actibus seculi esse debemus, etc. Pernegat autem, Isidorum monachum unquam fuisse. Mihi contra facilius uideretur, Isidorum  inter monachos recensere, quales eo seculo in Hispania Leander Isidori frater, Ildefonsus discipulus, aliique grauissimi uiri fuerunt, quam monachorum regulam eidem abiudicare. Sed ut omittam, hec ipsa uerba, 606 Proinde et nos liberi, etc., abesse etiam ab editione Regia Matritensi, que Holsteniane preferenda est, minime consequens ex relatis uerbis esse arbitror, quod auctor regule fuerit monachus. Potuit enim episcopus ad monachos uerba faciens ea dicere, que omnibus ecclesiasticis communia sunt: omnes enim ecclesiastici liberi ab actibus seculi esse debent. Huc etiam facit quod Isidorus passim aliorum Patrum sententias et uerba in sua opera transfert; quem morem Isidorum in regula monachorum secutum, satis ex ipsa prefatione constat. Ex  eadem prefatione et epilogo colligitur, auctorem regule non esse monachum; ad monachos enim uerba facit tanquam ab eorum statu semotus. Sic in prefatione: Ad quorum  exemplum nos hec pauca uOBIS eligere ausi sumus . . . Preterea quisquis uESTRUM illam uniuersam ueterum disciplinam contendit appetere, etc.

12. In epilogo: »Hec igitur, o serui Dei, et milites Christi, contemptores mundi, ita uOBIS custodienda uolumus, ut maiora precepta seruetis. Suscipite igitur inter illa et hanc admonitionem nostram, humili corde custodientes que dicimus, libenter sumentes quod dispensamus: quatenus et uOBIS de fructu operis sit gloria, et nobis pro ipsa admonitione postulata proueniat uenia. Deus autem omnipotens custodiat  uos in omnibus bonis, et quomodo cepit, sic et confirmet gratiam suam in uobis.« Si igitur uerba ab Hernandezio obiecta auctorem monachum arguerent, ea potius spuria censenda essent, ut pote prefationi, et epilogo contraria, quam totum opus Isidoro abiudicandum. Sed, ut dixi, ea uerba ab episcopo non monacho apposite proferri potuerunt, ut similia alia ab Isidoro lib. III Sentent., cap. 21, ubi agit de monachis, qui curis seculi occupantur: sicut nostra nobis non odienda est anima, sed eius carnales affectus odio debemus habere, ita nec parentes odio a nobis habendi sunt, etc.

13. Auctorem regule monachorum Hispanum non esse Hernandezius arbitratur, quia monasterium Honoriacense, siue Honorianense, ut in editione Holsteniana  legitur, pro quo regula scripta in eadem editione Holstenii apparet, apud Hispanos ignotum omnino est. Hec coniectura arguere tantum posset adiectum esse titulum qui de monasterio Honorianensi ab Holstenio editus est, presertim cum in editionibus Grialii et Breulii omittatur. Sed neque hoc ipsum arguit: nam monasterii Honorianensis, siue Honoriacensis 607 neque extra Hispaniam mentio ulla apparet. Et cum relique gentes, non minus quam Hispani, in antiquitates suas ecclesiasticas et monasticas diligenter inquisierint; et cum facilius sit ut memoria monasteriorum Hispaniensium per Maurorum irruptionem interciderit, quam monasteriorum aliarum nationum, equa iudicandi ratio postulat ut ex regula ipsa Isidori colligamus, monasterium aliquod  Honoriacense appellatum in Hispania, aut fortasse in partibus Gallie que regibus Gothorum parebant exstitisse. Cellierius, in Betica situm illud fuisse ait; opinor, quia id magis rationi consentaneum est, scilicet Isidorum regulam pro sue prouincie monachis conscripsisse, quam pro aliis. Non autem absurdum est, quod regulam pro Betice monachis compositam ad alios, eam petentes, miserit, uti ad Braulionem misisse diximus.

14. uerba Braulionis pro patrie usu magis indicant regulam ab Isidoro pro Betica concinnatam fuisse, quam pro quauis alia Hispanie prouincia. Nimirum ex concilio Hispalensi II, cui Isidorus prefuit, constat plura fuisse in Betica monasteria et antiqua, et paulo ante condita: Decima actione, poscentibus monasteriorum  Patribus, pari sententia statuimus ut cenobia nuper condita in prouincia Betica, sicut et illa que sunt antiqua, immobili et inconcussa stabilitate permaneant solidata. Probabilis igitur est coniectura, regulam ab Isidoro prescriptam pro aliquo ex denuo conditis monasteriis, quod Honoriacensis nomen aut simile aliquod habuerit: cum enim nomina propria in plerisque mss. Codicibus corrupta inueniantur, et ipsum Honoriacense monasterium in editione Holstenii dicatur Honorianense, a Mabillonio et aliis Honoriacense, non admodum repugnandum erit, si quis pro Honoriacensi nomen aliquantulum simile monasterii Betici, cuius adhuc supersit memoria, uelit substituere. Sed cum multa, ut dixi, in Betica et in Hispania Isidoriano seculo fuerint monasteria, non  multa certe sunt quorum distincta nomina ad nos peruenerunt; quorumdam etiam notitia in uno uel altero ueteri monumento reperitur, ut monasterii Honoriacensis in Regula S. Isidori, et in pacto quod monachi monasterii Honoriacensis abbati suo faciebant, edito a Mabillonio tom. Iu Annal. Bened., pag. 397. Paulus diaconus Emeritensis cap. 9 de uita Patrum Emeritensium sic de Massona refert: Statim in exordio pontificatus sui monasteria MULTA fundauit, prediis magnis 608 locupletauit. Quisnam, rogo, eorum monasteriorum omnia nomina unquam expressit?

15. Aliud argumentum Hernandezius petit ex ieiuniis in regula monachorum cap. 11 et 12 editionis Holstenii prescriptis, que toto celo, inquit, distant  ab eis que Isidorus cap. 38 seqq. lib. I de eccles. Offic. describit. Aduertendum tamen est ieiunia in regula pro monachis prescribi, in libro de Offic. eccles., pro omnibus Christianis. De primo igitur ieiunio, quod est ieiunium quadragesimale, Isidorus agit cap. 37 lib. I de Offic. eccles., et in Regula, cap. 11 ait: Primum ieiunium quadragesime quotidianum, in quo maior abstinentie obseruantia manebit in monachis, etc. Secundum ieiunium explicat Isidorus cit. cap. 33 lib. I de Offic., quod iuxta canones, inquit, alia die post Pentecostem inchoatur. In Regula uero cap. cit. 11 distinctius idem ieiunium exponit: Secundum ieiunium interdianum post Pentecostem alia die inchoatum usque ad equinoctium autumnale protenditur ternis scilicet diebus per singulas hebdomadas.  Ubi uides, prima uerba ex libro de Officiis uideri petita. Tertium ieiunium Isidorus cap. 39 lib. I de Offic. statuit octauo Kalend. Octobr., quod uocatur ieiunium septimi mensis: quartum deinde ieiunium collocat Kalend. Nouembr. In regula hec duo ieiunia coniunguntur, et continuantur: nam cit. cap. 11: Tertium sequitur quotidianum ieiunium ab octauo Kalend. Octobris usque ad natalem dominicum; in quo quotidiana ieiunia nequaquam soluuntur. Scilicet apud eos monachos quos Isidorus instituebat.

16. Maior superest difficultas de ieiunio quarto prescripto cit. cap. 11 regule: Quartum item quotidianum ieiunium post diem Circumcisionis exoritur, peragiturque usque ad solemnia Pasche. Nimirum hoc  quartum monasticum ieiunium continuabatur cum primo Quadragesime ieiunio: quo Quadragesime tempore non solum a prandiis, sed etiam a uino et oleo abstinebant. Illud uero cum Isidori doctrina non coheret, quod hoc quartum ieiunium inchetur post diem Circumcisionis: nam ipse cap. 41 lib. I de Offic. ieiunium Kalendarum Ianuariarum propter errorem gentilitatis instituisse Ecclesiam affirmat: quod etiam can. 10 concilii Iu Toletani, cui Isidorus anno 633 prefuit, prescribitur. Initium igitur quarti ieiunii Kalendis Ianuarii collocari debuisset. Quid, 609 quod, ut Hernandezius aduertit, festum Circumcisionis ab Isidoro nunquam commemoratum fuit, cum non nisi post eius obitum Ecclesia Hispana huiusmodi festum agere ceperit? Neque ullum monumentum  de hoc festo uetustius exstat lege 11 tit. 1 lib. II legum Wisigothorum anno circiter 650, regnante Reccesuintho.

17. Fateor hoc loco aliquam interpolationem necessariam uideri, sed que ex auctoris mente quodammodo processerit. Nam Isidorus initium quarti monastici ieiunii a Kalendis Ianuariis sumpsit, quia eo die solemne erat pro omnibus institutum ieiunium. Statim autem ac Circumcisionis festum in Hispania celebrari cepit, iam contraria ratio suasit ut monachi ieiunium quartum post diem festum Circumcisionis, non ipso die, inchoarent. Cum ergo regula ad exactam obseruantiam in monachorum manibus esset, aut etiam palam prelegi deberet, ne expressum initium ieiunii Kalendis Ianuariis confusionem  pareret, subrogata sunt uerba post diem Circumcisionis. Si quis tamen summo iure agere uelit, poterit etiam sustinere Isidori hec ipsa uerba esse, et duce quidem grauissimo uiro Lesleo in not. ad Missale Mozarabicum, p. 492, qui ex regula Isidori colligit ante huius obitum solemnitatem Circumcisionis celebrari cepisse; que circa medium seculi uII legibus Wisigothorum inter precipuas festiuitates, quibus etiam forum uacabat, relata est. Negat ante hanc epocham facile inueniri posse certum aliquod huius festiuitatis testimonium, que ex Hispania breui in Galliam, inde in Germaniam propagata est.

18. Hactenus contuli ieiunia, in libris de Officiis eccles. stabilita, cum ieiuniis regule monachorum editionis regie Matritensis. In editione Holstenii caput  11 est de Feriis, et caput 12 de Ieiuniis. Omissis aliis uarietatibus, que nichil ad rem pertinent, et librariis tribuende sunt, Holstenius post uerba, interrumpuntur ieiunia, interserit hec, in editione Matritensi omissa: Si tamen non fuerint generalia. Caput de Ieiuniis in utraque editione consonat, neque ulla in sententia differt. Cum ergo regula de ieiuniis in editione Matritensi exposita Isidorum auctorem habere possit, hoc ipsum de eadem regula in editione Holstenii dicendum: siquidem pauca illa uerba addita, si tamen non fuerint generalia, nullam preseferunt difficultatem. Ac fortasse explicationis gratia posteriori tempore in aliquo monasterio, in quo ea uigeret regula, 610 siue a priuato aliquo monacho  adiuncta fuerunt: ut intelligeretur facultatem a regula concessam interrumpendi ieiunia, dum quisque fratrum conuertitur, aut ex aliis monasteriis fratres gratia uisitandi concurrunt, non posse extendi ad ieiunia que Ecclesia ab omnibus obseruanda prescribit.

19. Leuiora sunt que postremo loco Hernandezius obiicit, uidelicet capitum regule ordinem admodum diuersum esse apud Holstenium, Grialium et Breulium, dupliciaque apud Holstenium esse capita quibusdam assumentis constantia, quibus hi carent. Ex recensione mss. exemplarium bibliothece uaticane, quam postea instituam, liquido apparebit uix aliquod esse Isidori opus quod eiuscemodi difficultati non sit obnoxium: satisque iam hoc ipsum ex exposita collatione Codicum editionis Zaccariane, aliorumque,  imo ex notis editionis Grialiane constitit. Isidorus in manibus pene omnium uersabatur. Quid mirum quod eius opera transpositionibus capitum, additionibus, mutationibus, interpolationibus imperitorum, uel, quod peius est, sciolorum audaciumque hominum patuerint? Egregie uiues lib. I de Corrupt. disciplin.: »Sed enimuero in describendis maxima hesit culpa: fuerunt semper librarii homines fere imperiti, qui libris transcribendis tenuitatem suam sustentarent: non raro etiam mulieres et sacre uirgines . . . Interdum qui scribebant, nesciebant legere, confundebant omnia . . . In aliis scriptoribus non solum librarii errata persequebantur semidoctuli, sed etiam probe scripta que ipsi non caperent. Itaque deprauarunt rectos sensus, et pro errato uno, quod conabantur  expungere, aspergebant quatuor. uidemus, ut quisque ueterum scriptorum his quingentis annis in studiosorum manibus uersatus est, ita ad nos uenisse corruptissimum.

20. In Isidori operibus ad examen reuocandis, iis maxime que ad mores hominum informandos spectant, illa ratio identidem repetenda est, quod ipse auctor eadem opuscula auctiora, et nonnichil mutata, prout res exigebat, sepius communicasse cum aliis uidetur. Ita fortasse factum est, ut cum ex canonum prescriptis uiuendi regulas monachis tradere teneretur, pro diuersis monasteriis, locis ac temporibus, quedam mutauerit, auxeritue: que postea a librariis in unum corpus collecta, in nonnullis Mss. rerum et capitum perturbationem aliquam preseferant.

 611 21. Nullum ms. exemplar Zaccaria inuenit, quocum Isidori regulam conferendam curaret. Holstenius, qui nonnullas ueterum Patrum regulas ad mss. exemplaria exigit, regule tamen Isidori nullas uarias lectiones adiecit: quod arguit nullum ab ipso repertum eius regule Codicem, quocum apographum suum compararet. Ne mihi quidem contigit inter tot mss. Codices uaticanos ullum inuenire, quo Regula Isidori contineretur.

22. A regula monachorum separandi non forent uberiores commentarii in Regulam S. Benedicti, quos Constantinus Caietanus Isidoro tribuit, si genuini illi essent, et non potius commentitii: de quibus nonnichil iam dictum cap. 19, cum Benedictinus  S. Isidori monachatus explosus fuit. Fragmenta eiusmodi commentariorum Caietanus edidit ex Petro diacono Casinensi: que tamen, quidquid Caietanus in monito ad notas iactet, fere omnia ex monachorum regula deprompta sunt: quedam ex aliis operibus Isidori que exstant, nonnulla fortasse ex aliis que perierunt. Neque tamen ea omnia que Caietanus ueluti Isidori uerba ex Petro Casinensi refert, Isidori sunt, sed ipsiusmet Petri, que Isidori sententiam dilatat, ut conferenti patebit. Hec fragmenta ad appendices reiiciemus, subiectis Caietani notis. Monitum autem quod premittit, ita habet:


Constantini abbatis Caietani ad fragmenta Isidori in regulam S. Benedicti note ac uarie lectiones.

23. Que hucusque retulimus, nonnulla sunt fragmenta que ex Isidori in Regulam S. Benedicti  Commentariis, temporum iniuria deperditis, superfuerunt. Ea plane nos excerpsimus non tantum ex Petro diacono Casinensi, qui quingentos fere abhinc annos scripsit: sed etiam ex Smaragdo S. Michelis in Lotharingia abbate, qui ante octingentos annos uixit. Hi namque inter alios, S. Benedicti Regulam explanantes, hasce Isidori Hispalensis in eamdem regulam testificationes in medium adducunt. Quamobrem nos ipsam et Isidori fragmenta ex iis Petri diaconi Commentariis, qui Mss. in Bibliotheca Casinensi asseruantur, collegimus: ex Smaragdo autem, cuius expositio iam edita circumfertur, uarias nonnisi lectiones, paulo inferius adnotandas, obseruauimus. Preterea huiusmodi fragmentorum auctorem Isidorum hunc nostrum exstitisse, is certo cognoscet, qui ea cum eiusdem Isidori monachorum Regula contulerit: imo eamdem hanc Regulam nichil aliud esse quam Commentariorum in S. Benedicti Regulam breuiarium quoddam; eo usque tam stylo quam  subiecto 612 inter se similia sunt, aut uerius eadem sunt. Denique cum ab Isidoro Hispalensi in Regulam S. Benedicti scripta et alia quedam exstent, que neque in sua Regula monachorum, neque in reliquis eiusdem libris habeantur: absque dubio fateri necesse est, Isidorum maiores in illam Commentarios contexuisse. Sed de hoc etiam alibi.

24. Nonnulli Canonicorum quoque Regulam ab Isidoro compositam tradunt: neque omnino quidem aberrant. Sed hec Regula, ut cap. 19 et 31 explicui, est Canonicorum Regula in concilio Aquisgranensi proposita, que ex SS. Patrum et Isidori in primis sententiis contexta est.

25. Regula monachorum Isidori primum prodiit in regia editione Matritensi, inde repetita in editione Breuliana, et in secunda recenti editione  Matritensi. Lucas Holstenius collectionem regularum hoc titulo curauit: »Codex regularum quas sancti Patres monachis et uirginibus sanctimonialibus seruandas prescribere, collectus olim a S. Benedicto, Ananiensi abbate. Lucas Holstenius uatic. Basil. Canonicus, et bibliothece prefectus in tres partes digestum auctumque edidit. Rome excudit uitalis Mascardus 1651 in 4.« In eo uetusto Codice regularum prefatio premittitur Isidori Regule: »Incipit prefatio Isidori Hispalensis episcopi in Regulam monachorum. Sanctis fratribus, in cenobio Honorianensi constitutis, Isidorus. Plura sunt, etc.« Deest titulus prefationis in editionibus Operum Isidori. Monasterium, ut supra monui, a Mabillonio dicitur Honoriacense. Capita Regule S. Isidori in Codice S. Benedicti  Anianiensis sunt uiginti tria, in editionibus Operum Isidori sunt uiginti quatuor. Neque ordo capitum idem est; sed in rebus ipsis exiguum discrimen intercedit. Holstenius, qui paulo antequam in lucem Codex regularum prodiret, mortem obierat, in prefatione premiserat Codicem hunc esse illum ipsum de quo Hugo Menardus in not. ad Acta S. Benedicti Anianensis hec ait: In testamento S. Gennarii episcopi Asturicensis, inter libros qui ab eo dantur monasterio S. Petri de Montibus, recensetur liber regularum uirorum illustrium, qui an idem sit cum eo qui a nostro Benedicto collectus est, non adeo constat.

26. Holstenianus Regularum Codex iterum typis excusus fuit Parisiis 1663, in 4, et in noua collectione Regularum hoc titulo: »Luce Holstenii Codex regularum  monasticarum et canonicarum, collectus olim a S. Benedicto Anianensi abbate, nunc autem auctus, 613 amplificatus, et in sex tomos diuisus; obseruationibus criticohistoricis a P. Mariano Brockie, priore monasterii S. Iacobi Scotorum Ratisbone illustratus. Auguste uindelicorum 1759, in fol. Ib. tom. I, pag. 187 seqq. S. Isidori Hispalensis episcopi regula monachorum.«


P. Mariani Brockie obseruatio critica in Regulam S. Isidori.

27. Auctor huius Regule est S. Isidorus, Hispalensis episcopus, et S. Leandri in episcopatu successor, eiusque frater uterinus, anno 636 defunctus, et fastis sanctorum ascriptus. Sanctissimus enim episcopus  hanc Regulam scripsisse uidetur ante adeptum episcopatum, cum a teneris annis monasticam uitam secutus sit: sed utrum in hoc cenobio Honoriacensis [Forte Honoriacensi] tirocinium posuerit, merito dubitatur, cum ad eiusdem monachos instruendos regulam presentem composuerit uiginti tribus capitulis comprehensam, atque alias uite monastice normas, a SS. Patribus scriptas, suis monachis summopere commendet. Et quidem quamuis modo ignoremus huius monasterii situm, tamen illud Benedictinis institutis imbutum, facile supponere possumus, cum Regula S. Benedicti iamdudum per S. Aemilianum apud Hispanos promulgata fuerit, atque S. Leander eamdem amplexus sit. Denique si hanc S. Isidori Regulam recte attendamus, tunc et illam ex disciplina Benedictina desumptam agnoscere debemus: nam eodem modo manuum laborem, ieiunia, lectiones, diuinum officium, aliaque munia monastica prescribit: uult etiam monachos in eodem dormitorio pausare, in eadem mensa reficere, atque singulis denis decanum inuigilare mandat. Que omnia ex Regula S. Benedicti desumpta esse uidentur, quam proin suis monachis obseruandam proposuit, paucis superadditis loco et regioni magis accommodatis.  Unde non desunt auctores asserentes utramque regulam simul in eodem monasterio obseruatam fuisse.

28. Prefatio ita inscribitur in hac editione: Sanctis fratribus in cenobio Honoriacensi constitutis, Isidorus. Premittitur ex Martenio caput 24, siue Sententia de regula Deuotarum. Rursus pag. 404, Editor producit eamdem Sententiam de regula Deuotarum ob uariantes lectiones ad mentem Holstenii: »In ueteri,« inquit, »Codice, qui sanctorum Patrum monasticas sanctiones continet, etiam sequentes due constitutiones, altera nescio cuius regule Deuotarum, altera concilii Hispalensis II, post Regulam S. Isidori legebantur.« Constitutio concilii Hispalensis  II est caput 11: »Undecima actione,« etc. Fortasse id ita reperitur in editione Parisiensi Regularum Holstenii: in editione quidem Romana nichil tale inuenio.

614 29. Martenius tom. IX ueter. script. Collect., col. 160, ex ms. Codice Elnonensi ante annos, ut tunc ipse aiebat, 800 exarato, caput ultimum, siue 24, siue 25, Regule Isidori adiecit hoc titulo: Sententia de regula Deuotarum: Nemo ad eas uadat uisitandas, etc. Rodriguezius tom. II Bibl. Hisp., pag. 336, occasionem erroris hinc sumpsit, quod asseruerit Regulam monachorum Isidori editam fuisse tom. IX Collectionis Marteniane, cum solum caput ultimum, quod dixi, ibi typis fuerit excusum.

30. Hugo Menardus concordiam Regularum hac  inscriptione olim uulgauerat: »Concordia Regularum, auctore S. Benedicto, Aniane abbate, nunc primum edita ex bibliotheca Floriacensis monasterii, notisque et obseruationibus illustrata, auctore Fr. Hugone Menardo, monacho Benedictino congregationis S. Benedicti, alias Cluniacensi, et sancti Mauri Parisiis, ex officina Hieronymi Drouat 1638.« Sunt duo tomi in 4, sed ita ut capitum et paginarum numeri eodem ordine continuentur. In prefatione de huius concordie regulis earumque auctoribus, hec breuiter de Isidoro pag. 62: Regula S. Isidori episcopi est magni illius Isidori Hispalensis episcopi, que exstat inter eius Opera Colonie edita 1617. Hanc recenset inter S. Isidori scripta S. Braulio, etc. Non multum differt  a S. Benedicti regula. Quedam tamen ex aliis Isidori operibus desumuntur, ut cap, 3, Dicta S. Isidori de generibus monachorum ex lib. II de Offic. eccles., cap. 15, al. 16. Erudite Menardi note a nobis non pretermittentur. Concordia hec Regularum diuerso ordine procedit ac Codex Regularum ab eodem S. Benedicto Anianensi collectus, et ab Holstenio editus. Nam in Codice Regule diuersorum continuato orationis filo contexuntur: in concordia premisso textu Regule S. Benedicti per uarios titulos, cum eo aliorum Regule hinc inde excerpte conferuntur. Benedictus Anianensis prosa et carmine prefatur; ex carmine hec sunt:

uir Benedictus, et Isidorus, Basilius exstant
Eximii, quorum renitent sat dicta per orbem.



615 CAPUT LXXII. Sermones S. Isidoro ascripti. An eorum aliqui genuini, et quinam? Sermo S. Isidori in Breuiario Mozarabico ad carnes tollendas. Plures Isidori sermones in Homiliariis ex eius Operibus excerpti.


1. Minime ego dubito quin Isidorus pro episcopalis sui muneris ratione sepe sacram concionem ad populum habuerit, et multe eiusmodi homiliarum litteris consignate, ac posteritati mandate fuerint. An autem corpus sermonum Isidori uolumine aliquo comprehensum unquam exstiterit, non ita certum uidetur. Anonymus Mellicensis seculi XII scriptor, supra cap. 47 relatus, hoc innuit: Preterea sermones plurimos, diuersis temporibus habitos, stylo egregio scriptos, transmisit ad posteros. Clarius Sigebertus eodem seculo, et multo post Trithemius Isidorum scripsisse aiunt librum sermonum. Nescio an huc  pertineat quod a Montfauconio in Biblioth. mss. inter Codices bibliothece Ambrosiane Mediolanensis laudantur Isidori homilie et quedam alia. Antiquiores silent. Fortasse Isidori sermones ab ipso in suos alios commentarios more aliorum Patrum inserti magna ex parte fuerunt: ex quo factum ut collectio sermonum eius tanquam minus necessaria ab exscriptoribus librorum negligeretur. Nihilo tamen minus tenendum est sermonem aliquem Isidori esse, si antiquis monumentis id constet, aut in ueteribus exemplaribus ipsi sermo aliquis stylo eius non indignus ascribatur.

2. Tres, ut cap. 44 explicui, S. Isidoro attributos sermones inter schedas Zaccarianas habeo, quo  omnes Zaccaria in suo Isidoriane editionis Conspectu edito spurios censebat. Primus horum est sermo contra Arianos, qui non solum in Codice Cesenati Malatestio exstat inter alia Isidori opera eius nomine inscriptus, sed etiam in catalogo monasterii Pompose seculo XI exarato Isidoro quoque adiudicatur, eodem principio indicato, ut cap. 44, et 46 animaduerti. Ex Canonico Legionensi, auctore uite S. Isidori, et Breuiariis Hispanicis cap. 18 retuli Isidorum adhuc iuuenem heresim Arianorum acerrime impugnasse. Certe nichil in hoc 616 sermone inuenio quod ab Isidoro proficisci non potuerit; neque fortasse errabit qui ab eo in iuuentute factum existimauerit.

3. Alter sermo est in laudem S. Aemiliani ex ms. Codice uetustissimo archiuii uercellensis descriptus,  hoc titulo: In natal. S. Aemiliani episcopi uercellensis sermo B. Isidori. Olim, ut opinor, in ecclesia uercellensi hic sermo recitabatur, quo die natale S. Aemiliani celebrabatur, fortasse antequam ea ecclesia peculiarem ritum suum a SS. Eusebio Eusebianum appellatum relinqueret, ut Romanum susciperet: de quo clare testatur Ioan. Andreas Iricus lib. I Historie Tridinensis, pag. 11. Ioannes Stephanus Ferrerius episcopus uercellensis in opere de uita et rebus gestis S. Eusebii uercellensis, eiusque in eo episcopatu successorum Rome 1602, in 4, apud Aloysium Zannettum, eumdem sermonem in tabulario antiquissimo ecclesie uercellensis exstare commemorat. designatis primis uerbis: uir ecclesiasticus et crucifixi mundo per mortificationem proprie carnis debet et dispensationem, etc. Narrat S. Aemilianum,  cuius dies festus in ecclesia uercellensi tertio Idus Septembris celebratur, ex Lybio Aragonie oppido oriendum fuisse: episcopum iam uercellensem conciliis Romanis III, Iu et uI, Symmacho Romano pontifice, annis 501, 502, et 504, interfuisse: eius corpus inuentum ac translatum in principem uercellensem ecclesiam anno 1181, XuI Kal. Iunii. Quod annotatum Nic. Antonius uoluit, ne Aragonie et presertim Lybii oppidi ciues ignorarent.

4. Hec ergo esse causa potuit cur Isidorus S. Aemilianum episcopum uercellensem celebraret. Est tamen quod opponam. Braulio Cesaraugustanus episcopus uitam S. Aemiliani presbyteri, qui anno 564, decessisse dicitur, litteris consignauit, in commentario  Biuarii ad Maximum, in Martyrologio Tamayi ad diem 12 Nouembris, in Actis SS. Benedictinorum tom. I editam. Magna est controuersia quemnam Aemilianum Braulio laudauerit. Plerique Hispani sentiunt, esse S. Aemilianum Cucullatum, uulgo de la Cogolla. Aragonenses contendunt esse Aemilianum Aragonie regni eremitam, cuius sacra pignora in oppido Torre la Paia asseruantur. Auctores, qui commentitia chronica confinxerunt, plura alia addunt. Supposititium Helecanem, inquit Nic. Antonius, lib. u, n. 237, pariter habeo, qui huic etiam dispellende questioni intentus, 617 uercellensem episcopum eum esse garrit, qui apud Aragonenses colitur; uel a Biuario ipso male acceptus.

5. In Officio Mozarabico festum S. Aemiliani abbatis  et confessoris agitur die 12 Nouembris: omnia sunt communia, excepto hymno senario iambico, cuius auctor Braulio creditur; nam ipse Braulio in fine epistole nuncupatorie uite S. Aemiliani se in huius sancti confessoris laudem hymnum composuisse testatur. Certe hymnus elegans est, et supra seculi uII captum uideri possit. Ita incipit:

O magne rerum Christe rector inclyte,
Parent olympi perpetim cui sidera,
Et uota festis annuis fauentia
Largire nobis casta, prebe et sobria,
Placare que possint tuam clementiam.
Ita procedit sine metri offensione, nisi quibusdam in locis, ubi mendum Codicum facile est aduertere: presertim cum etiam in hymnis Prudentianis, qui in Breuiario Mozarabico occurrunt, eiusmodi errata  scripture passim obseruentur. In tertio uersu fortasse auctor scripsit Hec uota, et in quinto Placare possint que tuam clementiam.

6. Itaque cum apud Hispanos memoria huius Aemiliani celebris fuerit, qui profecto ab Aemiliano episcopo uercellensi longe diuersus est, suspicari aliquis posset sermonem S. Isidori in laudem S. Aemiliani Cucullati perscriptum fuisse, quem uercellenses postea suo episcopo Aemiliano applicuerint. Certum tamen puto, aliquem ex Sententiarum S. Isidori libro tertio in S. Aemiliani uercellensis episcopi laudem sermonem contexuisse, quem idcirco nomine S. Isidori prenotauerit, quia re uera, exceptis paucis uerbis, quibus argumentum sermonis Aemiliano accommodatur, totus sermo contextus est ex capp. 33, 36, 42 et 43 integro, libri III Sententiarum.  Reiiciendus ergo hic sermo est ad appendices inter alia eiusmodi opera ex Isidori libris consarcinata.

7. Tertius est sermo in Codice seculi XIII Isidoro ascriptus contra gulam, superbiam, et cupiditatem. Pia est, et contra uitia efficax hec homilia; sed non animum induco ut credam eam esse S. Isidori. Posteriora secula redolet doctrina distinctius exposita de duobus angelis, altero bono custode a dextris hominum singulorum, altero malo tentatore a sinistris. Eam quidem scholastici 618 communi consensu tenent, et in genere nonnullis ueterum Patrum testimoniis confirmant. Sed distinctius, ut dixi, et explicatius in hac homilia exhibetur, quam ut ad Isidorianum seculum referri posse uideatur.  Idem dictum uelim de inferorum penis, que stylo recentiorum temporum uidentur descripte. Laudatur in hac homilia S. Augustinus, quasi asseruerit die resurrectionis dominice animas iustorum sepulcra suorum corporum uisitare, et dicere: Bene ualeas, bone socie, etc.; ita contra animas damnatorum corpora sua increpare: Heu, heu, miserum corpus, etc., quod minime, ut puto, apud Augustinum reperies, neque apud aliquem probatum ueterem auctorem.

8. Cum multi Isidori libros et opuscula diligentissime recensuerint, nemo tamen homiliam indicauit que eius nomine in Breuiario Mozarabico recitatur. Ea exstat feria quarta in capite ieiunii, pag. 135 editionis noue Matritensis, sic inscripta: Sermo  beatissimi Patris nostri Isidori episcopi ad carnes tollendas. Incipit: Fratres karissimi, rogo uos, et admoneo uos, ut in isto legitimo ac sacratissimo die, etc. Huius homilie meminit Eugenius Robles in descriptione officii Mozarabici, inserta libro de uita et gestis cardinalis Ximenii, cap. 26: Apposite autem inseritur breuiario sermo S. Isidori, qui hoc officium ampliauit pro bacchanalium seu Martis die, cui dies Cinerum immediate succedit. Ita Latine redditur ex Hispanico libro Roblesii in Blanchini prolegomenis ad Orationale Gothico-Hispanum pag. 120. Roblesius in opere Hispanico, quod penes me habeo, uocat solemnem sermonem, et diem, quo recitatur, appellat martes de Carnestolendas: ita enim Hispani loquuntur, pro quo alii Carnispriuium dicunt. Etsi autem  Roblesius sacello Toletano, quo officium Mozarabicum celebratur, sacerdos addictus fuerit, tamen minus accurate diem quo sermo S. Isidori recitatur, designauit.

9. Non enim pro officio diei Martis, siue ferie tertie ad carnes tollendas, quod in Breuiario Mozarabico nullum proprium est, sed pro officio diei Mercurii, siue ferie quarte Cinerum, quod in capite ieiunii inscribitur, sermo Isidori appositus est, et quidem ad finem eius officii. Deceptus fortasse ex eo fuit Roblesius, quia titulus homilie est ad carnes tollendas. At uero olim non solum dies qui ieiunium quadragesimale proxime precedebant, sed etiam ipsum initium ieiunii quadragesimalis ita nominari solebat. Ducangius: 619 Carnispriuium tempus quo  carnibus priuari et ab iis abstinere incipiunt fideles ante ieiunia Quadragesime. Addunt Maurini: Quandoque sumitur pro primis ieiunii diebus.

10. Alioquin sermo Isidori, ut ego puto, non pro feria quarta Cinerum compositus fuit, sed pro prima dominica Quadragesime. In officio antiquo Gothico hec dominica dicebatur in carnes tollendas, quia ieiunium quadragesimale incipiebat feria secunda post dominicam que a nobis dicitur Quadragesime, ut cernitur in Orationali Gothico Hispano Blanchini pag. 63. Nullum igitur apud Gothos Hispanos agebatur officium feria quarta in capite ieiunii, aut feria quarta Cinerum. Mozarabes officium benedicendi cineres, eosque capitibus fidelium imponendi,  quod seculo XI antiquius in Ecclesia non est, procedente tempore e missali Toletano Romano magnam partem sumpserunt, nonnullis aliunde ascitis. Confer notas Leslei ad Missale Mozarabum, pag. 503.

11. In Missali Toletano post impositos cineres ita prescribebatur: Hoc facto erant omnes ad processionem: finita processione, fiat sermo, quo finito, incipiant ad missam. Eamdem rubricam Mozarabes in suum missale transtulerunt: et loco huius sermonis in Breuiario insertus fuit sermo S. Isidori ad carnes tollendas, qui scilicet olim ad primam Quadragesime dominicam uidetur fuisse accommodatus, ut ex ipso eius diei Gothico officio colligitur. Agitur in sermone de ieiunio et eleemosyna, ab iis presertim prestanda qui ieiunare non possint. Hoc duplex argumentum  innuitur in Breuiario Mozarabico ad dominicum primum Quadragesime, pag. 139, Ecce uenient dies Domini magni eleemosyne et ieiunii: estote parati benefacere oppressis, uiduis et orphanis, etc. Succedit oratio que in Orationali Gothico Hispano sub titulo In carnes tollendas post matutinum pag. 64 inuenitur, et incipit: Deus, qui eleemosynam nos facere precipis, etc.

12. Inter Isidori Opera Nic. Antonius recensebat librum de Institutione ieiunii quadragesimalis, qui latet adhuc, ut ait, ex uerbis scilicet Marci Zuerii Boxhornii in not. ad Scriptor. Hist. August. in Clodio Albino Spartiani: Non possum eruditum et ecclesiastice antiquitatis studiosum lectorem hoc loco gaudium meum celare; repertum nempe a me esse superioribus  diebus illustre et bene longum Isidori Hispalensis episcopi fragmentum de Institutione ieiunii quadragesimalis: 620 quod alibi et commodiore loco, si uitam Deus dederit, publici iuris faciam. Fabricius in Biblioth. med., num. 21, suspicatur hoc fragmentum idem esse ac caput 36, al. 37, libri I de eccles. Offic. Fortasse id ita est: sed quod Boxhornius bene longum fragmentum uocat, id magis sermoni nostro congruit, qui duabus partibus laudato capite 37 longior est. Sed siue hec nostra homilia in aliquo alio Ms. exstet, siue secus, cum eam tanquam Isidori genuinam Mozarabes adoptauerint, nec ratio ulla adsit que nos in contrariam partem inducat, imo cum tanto doctore ea sit maxime digna, inter uera Isidori opera eamdem reponendam esse censuimus.

 13. Ac facile credam, Boxhornium de capite 37 libri I de Offic. eccles. locutum: siquidem in aliis quoque mss. Codicibus doctrina Isidori de ieiunio ex libro I Officiorum deprompta inuenitur. Potui set Boxhornius hac nos cura liberare, si uerba aliqua fragmenti sui indicasset. Bandinius in catal. Cod. Lat. Biblioth. Medic. tom. I, plut. 14, sic describit Codicem 1: Homilie S. Ambrosii, seu potius homilie ac sermones, qui legebantur in ecclesia ab aduentu Domini usque ad sabbatum maioris hebdomade, selecti ex operibus SS. Ambrosii . . . Isidori episcopi, etc. Ibi pag. 136, S. Isidori episcopi sermo. Incipit, Ieiunii tempora secundum Scripturas sanctas quatuor sunt, in quibus per abstinentiam et lamentum penitentie  Domino supplicandum est. Hoc est initium capitis 37 libri I Offic. Desinit sermo: et uniuersale ieiunium hac obseruatione celebrat. Hic finis est capitis 40 eiusdem libri; sed in editione regia Matritensi legitur: et uniuersali ieiunium obseruatione celebrat. Hic sermo non solum institutionem ieiunii quadragesimalis, sed aliorum etiam comprehendit. Idem Sermo sub Isidori nomine a Bandinio indicatur tom. Iu, plut. 36, bibliothece S. Crucis codice 4 membranaceo seculi XII, sed hoc loco Bandinius uocat sermonem de Quadragesima.

14. Alios exhibet bibliotheca uaticana Codices, quibus Isidoriana ieiunii explicatio exprimitur. In Codice uaticano pergam. in fol. magno pag. 76, Isidori sermo de ieiunio quadragesimali: Ieiunii  tempore. Idem sermo eodem initio in Codice uaticano papyraceo 6454, pag. 205.

15. Post alia excerpta ex Isidori Sententiis et Synonymis Codex Palatinus uaticanus 216, seculi XI circiter, exhibet opusculum titulo libri, sed ad homilias potius referendum, scilicet pag. 90 terg.: 621 Incipit liber de die iudicii, de disperatione peccantium, sancti Isidori: Rogo uos, fratres karissimi, etc. Inscriptio hec potius esset apponenda, Incipit sermo de die iudicii; nam precessit excerptum Isidori de disperatione peccantium ex libris Sententiarum. An autem Sermo de die iudicii uere sit Isidori, non ausim definire: certe non uidetur excerptus ex eius operibus que existunt: neque indignus est qui inter appendices legatur, quamuis iam editus fuerit inter  Sermones S. Augustini. Louanienses dubium censebant, Maurini spurium, et uerum Cesarii fetum. In Codice Palatino quedam omittuntur, alia confuso et perturbato ordine proferuntur.

16. Duos sermones ex antiquissimo Codice uaticano Palatino 67, quem cap. 102 uberius recensebo, descripsi, alterum Isidoro aperte ascriptum, alterum qui illico consequitur, et eidem Isidoro uidetur ascribi. Codex refertur ad seculum XI, et recensetur a Blanchino tom. II Euangeliarii Quadrupl., pag. 604, et characterum eius specimen exhibetur ibidem post pag. 60. In ipso autem hec continentur, ait Blanchinus: Homelia sancti Isidori, que incipit: Breuis est huius mundi felicitas, etc. Item Sermo de falso amico: Protector et nutritor, etc. Non explicat Blanchinus an  hic quoque sermo sit Isidori. Reuera post breuem illam homeliam, paucis lineis contentam, titulus ascribitur: Incipit sermo de falso amico, quin addatur eiusdem aut alterius auctoris nomen. Character idem horum duorum sermonum est, diuersus tamen a charactere psalmorum, qui sequuntur, et commentarii in psalmos. Neque stylus, neque argumentum, aut sententie quidquam preferunt quod Isidorum nostrum non maxime deceat: ac merito inter sermones dubios collocabitur non solum homilia sub titulo: Incipit homelia sancti Isidori, sed etiam sermo, qui breuissime homilie succedit, prenotatus: Incipit sermo de falso amico.

17. Inter septem opuscula que Constantinus Caietanus  a se recensita et notis illustrata noue Operum Isidori editioni annecti proposuerat, duo sunt sermones, alter in die natiuitatis Domini, alter de sanctis angelis. Sermoni de natiuitate Domini hoc adiecit monitum.

In primis, quod ad nomen Isidori attinet, diuerso illud modo notatum inueni, non tantum in exemplaribus, uerum etiam in impressis: nempe ut ab aliis scriberetur Hisidorus, et Hisydorus, uel Hysidorus: ab aliis autem Ysidorus, aut Isidorus. Omnium tamen lectio ea nobis maxime 622 placuit, qua Isidorus exprimitur. Isidorum itaque exarasse librum Sermonum testis est non solum Trithemius, et Sigebertus Gemblacensis, lib. de Scriptor. Eccles., sed etiam Braulio, dum ait: Sunt et alia eius uiri multa opuscula, et in Ecclesia Dei multo cum ornamento inscripta. Maxime tamen dolemus, quod miserrima illa temporum conditio plurimos hosce ipsius sermones,  plurima quoque diuersi generis scripta pessime consumpsit. Hunc autem sermonem de Domini Natiuitate Hispalensem Isidorum contexuisse, preter phrasim in illo, certe Isidoro familiarem, Conradus Gesnerus, etsi damnate memorie auctor, ex Alcuini Homiliario, in sua Bibliotheca animaduertit. Ipsum quoque Alcuinum Ms. iussu Caroli Magni opus illud  a sanctis Patribus collegisse, certum est.

18. Caietanus Braulionis uerba, multa opuscula et in Ecclesia Dei multo cum ornamento inscripta, ad librum Sermonum detorquet: que tamen quosuis alios libros indicant. In Homiliario Alcuini uenetiis 1551, pap. 25, et Colonie 1569, pag. 67, legitur in die Natiuitatis Domini sermo S. Isidori: Natalis Domini dies, etc. Desinit, quod natus est Christus, qui uiuit, etc. Prodierunt Homilie ac Meditationes in festum  Natiuitatis Iesu a Christiano Daumio collecte Cygnee 1670, in 8, ubi num. 12 inseritur Isidori sermo de Natiuitate ex Homiliario doctorum desumptus. Idem est sermo, idemque Homiliarium Alcuini nomine editum. Quod tamen opus preter rem Alcuino ascribi, etiam in uersione Hispanica ualentie 1552 fol. Homiliario recopilado por Alcuino, in Biblioth. med. Fabricii animaduersum est, ubi Paulo Winfrido tribuitur, pluresque editiones ab anno 1482 peracte recensentur, omissis tamen iis duabus quas ego retuli. Anno proxime elapso 1795 recudi Matriti ceptum fuit Homiliarium Alcuini ex uersione baccalaurei Ioannis de Molina, que est ipsa uersio uetus, tribus tomis in 4.

19. Ad auctorem sermonis de Natiuitate Domini  quod attinet, iam alii obseruarunt esse uere S. Isidorum, quandoquidem totus sermo nichil differt a capite 26 libri I de Officiis ecclesiasticis, exceptis nonnullis uariis lectionibus, que facile in mss. exemplaria irrepunt, ut in fine quod Christus natus est pro quo die Christus natus est. Repertus a me est idem sermo in antiquis membranis uaticanis, ut in Cod. Regio-uatic. 125, de quo cap. 99.

20. Longior est sermo de angelis, quem Constantinus Caietanus ueluti nondum editum publicauit. Notas etiam ac uarias lectiones addidit, quibus hoc monitum premisit.

623 In uno aut altero ex uetustioribus mss. Lectionariis Bibliothece Casinensis, sign. num. 75, et 236, ac in duobus Bibliothece uaticane Codicibus,  sign. num. 1296  et 3836, exstat sermo hic Isidori de sanctis angelis, in quibus tamen S. Micheli archangelo tantummodo inscriptus est. Reuera thesaurum censeo quidquid de reliquiis Operum Isidori Hispalensis erui potest: de eo enim hic solum cogito: nam ut Isidoro Cordubensi, uel Isidoro Pacensi tribuam, nec suspicari uolo. Isidori namque nomine, non eodem tempore, tres in Hispania uiros, eruditionis et probitatis opinione excellentes, exstitisse constat: Isidorum Cordubensem episcopum, cui ob antiquitatem Senioris cognomentum est, uixitque temporibus Honorii imp.; Isidorum Hispalensem, cuius actiones iam explicuimus: postremo Isidorum Pacensem, qui, quod duobus fuit etate posterior , Iunioris cognomen tulit: tametsi Isidorus Hispalensis a Cordubensi ea appellatione nonnunquam secerni consueuerit. Ne te, lector, idem cognomen in errorem mittat, caue.

21. Caietanus Codicem uaticanum primum designat  num. 1296, sed legi debet 1269, ut ipse etiam in notis indicat. Hoc certe numero 1269 Codex ille nunc in bibliotheca uaticana signatur, cap. 95 describendus. Illud uero animaduersione dignum quod Caietanus tres lectiones de angelis uni Isidoro tribuit, cum tamen id ex mss. uaticanis non liqueat: imo in Codice 1296 sola illa lectio Angelorum nomen, etc., usque ad et angelis redditam, Isidoro tribuitur, relique due S. Gregorio Magno. Nam finita lectione, Angelorum nomen, illico est rubrica: S. Gregorii pape unde supra: Nonnunquam, etc. Rursus: Item eiusdem unde supra: Aliquando per angelos. Aliquantulum tamen Caietano fauet Codex antiquior 3836, de quo cap. 97 agam, ubi post lectionem Isidori nomine: Angelorum nomen, etc. rubrica apponitur sine auctore: Item unde supra:  Nonnunquam uero, etc., et iterum post hanc lectionem rubrica: Item cuius supra: Aliquando per angelos, etc. Certum tamen uidetur librario excidisse auctoris nomen, cum rubricam scripsit pro lectione Nonnunquam uero. Etenim alii etiam Codices, qui sermonem S. Isidori de angelis referunt, solum lectionem, Angelorum nomen, etc., ipsi adiudicant.

22. Homiliarium seculi XII describitur a Bandinio tom. Iu Cod. Latin., plut. 33 S. Crucis Cod. 4, ubi pag. 193 legitur: S. Isidori episcopi sermo de S. Michele archangelo. Angelorum nomen, etc., usque ad angelis redditam. In Codice uaticano 1271, quo Lectionarium uetus continetur, idem sermo sic indicatur in Inuentario sine auctoris 624 nomine: In celebratione atque uictoria S. Michelis archangeli. Angelorum  nomen, etc.

23. Sermo de angelis, qui in Mss. Isidoro ascribitur, est caput 10 integrum libri I Sententiarum. Ea que a Caietano sub eodem titulo adduntur, et in mss. Gregorio pape adiudicantur, desumpta sunt ex Gregorio Magno lib. XXuIII Moral., c. 1, num. 3, excepto Danielis loco. uidelicet uerba Gregorii sunt, Nonnunquam uero, etc., usque ad uentura sentiret. Que sequuntur: uelut ad Danielem, etc., usque ad in finem dierum, absunt ab Operibus Gregorii. Cetera Aliquando per angelos uerbis usque ad que infra se uentura sunt, uideat, petuntur ex cit. loc. Gregorii num. 6 seqq. An autem argumentum de angelis a S. Gregorio pertractatum Isidorus in usum concionis  interpolauerit, insertis uerbis Danielis, an alius, non ita facile est definire. Ego enim, ut sepe monui, Isidoro indignum non iudico, quod eiusmodi ueterum Patrum sententias et fragmenta in unum corpus compegerit. Hec enim fuit eius, hec aliorum Patrum consuetudo.

24. In Homiliario bibliothece S. Crucis, quod paulo ante commemoraui, pag. 34 indicatur S. Isidori episcopi sermo de uita S. Ioannis Baptiste, qui, ut aduertit Bandinius, anepigraphus est in alio Codice. Hic sermo nichil, ut arbitror, diuersum continet a capite 72, al. 73 libri Isidori de Ortu et Obitu Patrum. Respondent enim simili titulo alii nostri Codices, ut Regio-uaticanus 125, de quo dicam cap. 99.

25. Sermo de Trinitate, qui incipit, Multis etiam  modis, Isidoro tribuitur in Codice uaticano 6451, pag. 248, qui desumptus est ex Etymologiis, lib. uII, cap. 2. Inter homilias Codicis ueronensis, de quo cap. 44, num. 50, exstant Sermones ex libro S. Isidori de Passione Domini: Congregati sunt, etc., scilicet ex libro I contra Iudeos, cap. 19, etc. Ex Aduersariis Zaccarie cap. 43 recensitus fuit Codex Sententiarum Isidori bibliothece Florentine S. Marci in quo indicabatur Sermo S. Isidori de penitentia; sed cum initium ita ascribatur: Ex eo unusquisque iustus esse incipit, ex quo sui accusator exstiterit, facile intelligo esse caput 13 libri II Sententiarum, cuius est titulus: De Confessione peccatorum et penitentia: initium idem: Ex eo unusquisque, etc.

26. In Codice Regio-uaticano 261, quem cap. 100  describam 625 post plura alia, et nonnullos sermones S. Ioannis Os aurei, siue Chrysostomi, pag. 175 est Sermo sancti Isidori de tentationibus diaboli. Incipit: Multis calamitatum tentationibus mens iusti in hac uita pulsatur. Desinit: commisso procul dubio cauet facinore. Est integrum caput quintum libri III Sentent., eodem modo inscriptum, de Tentationibus diaboli, nonnullis uariis occurrentibus lectionibus non magni pretii.

27. Quid sit sermo S. Isidori ex Synonymis, in quodam Codice Florentino recensitus, dixi cap. 70. Catalogus regie bibliothece Parisiensis plures recenset Isidori sermones, quorum plerique eiusdem tituli sunt ac sermones iam relati. Alii, etsi titulo diuerso, non uidentur tamen differre a iam recensitis,  aut certe ex operibus Isidori esse decerptos coniici potest. Hec sunt maxime notanda in eo Catalogo. Cod. 6623 membr. seculi XII, S. Isidori episcopi due homilie, quarum prima de tribus causis peccatorum, altera de uita huius mundi. Cod. 5302 seculi XII, num. 79, Sancti Isidori sermo de Septuagesima. Cod. 3806 membr. seculi XIu, in die Pentecostes sermo excerptus ex libro S. Isidori. Cod. 1713 seculi XI et Cod. 1714 seculi XII, Sermo S. Isidori de malitia. Iac. Philippus Tomasinus in Biblioth. Patauin. mss., pag. 30, indicat Isidori Sermonem de diebus malis.

28. Inter appendices editionis noue Matritensis, pag. 45, ex quodam ms. Codice repositus fuit Sermo Isidori episcopi de Corpore et Sanguine Domini in  Pascha: Magnitudo celestium, etc. Editor in prologo monuit S. Isidoro abiudicandum esse hunc sermonem, qui est homilia 7 S. Cesarii Arelatensis de Paschate tom. II Bibliothece Patrum editionis Parisiensis 1624. Bayerius, in not. ad Bibl. uet. lib. Iu, num. 179, testatur in Escurialensi seculi XIII Codice exstare hunc sermonem hac epigraphe: Isidori episcopi sermo de Corpore et Sanguine Christi in Paschate. Hunc sermonem indicatum puto a Pastrengo, qui in catalogo Operum Isidori posuit de Corpore et Sanguine Domini tractatum unum, cui consonat Trithemius: de Corpore et Sanguine Domini lib. I. Zaccaria in suo Conspectu animaduertit sermonem de Corpore et Sanguine Domini, qui sub Emisseni nomine editus est, apud Martenium a duobus uetustis  Codicibus Isidoro tribui.



626 CAPUT LXXIII. Epistole Isidori quenam genuine, quenam spurie aut dubie? Genuinis ascribende non solum epistole ad Braulionem, sed etiam ad Leudefredum et ad Massonam.

1. In catalogo Operum Isidori Trithemius postremo loco posuit Epistolarum ad diuersos librum I, cuius initium cum non ascripserit, inter eos libros refero quos Trithemius non uidit. Isidori epistolas in Canonia S. Nicolai Patauie cum aliis libris anno 1395 combustas fuisse cap. 46 commemoraui. Cum Etymologiis premitti soleant in Mss. epistole plures Isidori ad Braulionem, non ualde mirandum esset  si totum Codicem aliquis epistolas Isidori inscripserit. In appendice alphabetica Maittairii indicantur Isidori Iunioris Hispalensis episcopi epistole ad Braulionem Cesaraugustanum episcopum fol. uenetiis 1483, quod de epistolis operi ipsi Etymologiarum prefixis intelligere oportet. Epistolarum Isidori neque Braulio, neque Ildefonsus, neque Sigebertus meminerunt, utpote uix, ait Nic. Antonius, inter opera reputandarum.

2. Quedam sunt Isidori epistole que dedicationis loco Operibus ipsis prefixe sunt, uidelicet breuis epistola ad Braulionem, qua Etymologias mittit, En tibi, etc., prefatio Allegoriarum ad Orosium, duo prologi libri I et II contra Iudeos ad Florentinam sororem, dedicatio operis de Officiis ecclesiasticis  ad Fulgentium fratrem Astigitanum episcopum, prefatio Regule ad monachos Honoriacenses, epistola nuncupatoria libri de Natura rerum ad Sisebutum regem. Istiusmodi epistole dedicatorie a suis locis remouende non sunt. Minus tamen recte faciunt qui plures alias epistolas amebeas Isidori et Braulionis Etymologiis premittunt, quia in multis ueteribus mss. Codicibus ita eas collocatas inuenerunt; aut qui epistolam Isidori ad Massonam pro prefatione librorum Sententiarum exhibent, aut qui epistolam ad Braulionem, Quia non ualeo, tanquam dedicationem Synonymis preponunt. Etsi enim in quibusdam ueteribus membranis librarii eas epistolas cum laudatis Isidori operibus coniunxerunt, tamen  opportunum magis est in unum corpus epistolas omnes compingere, que aliorum operum prelationes 627 non sint. De duabus Isidori epistolis ad Braulionem, archidiaconi munus obeuntem, sermonem habet Benedictus XIu in litteris ad archiepiscopum Cesaraugustanum, quibus nouas lectiones et collectam pro officio S. Braulionis a se reformatas et approbatas mittit. In prima obseruat titulum inscribi, Charissime fili, in fine uero Dilectissime mi domine, quod specimen obsequii archidiacono sibi subiecto ab episcopo non exhibendum putat. Altera epistola inscribitur dilectissimo fratri Braulioni. Colligit summus pontifex Braulionem in ecclesia Hispalensi archidiaconum fuisse, contra quam archiepiscopo Cesaraugustano uisum fuerat. Braulionem  uero discipulum olim Isidori fuisse arbitratur.

3. Ad editionem regiam Matritensem Ioan. Baptista Perez epistolas collegit, notisque illustrauit: qui in not. d ad epistolam primam unum Codicem Complutensem nominat, aliosque in genere: in not. ad epistolam duodecimam Solet repleri, etc. Codicem Gothicum Ouetensem, ac Romanum, aliosque Mss. in genere appellat. Tredecim autem epistolas edidit: 1. Ad Leudefredum. 2. Ad Braulionem archidiaconum: Dum amici. 3. Ad Braulionem archidiaconum: Quia non ualeo. 4. Ad Massonam. 5. Ad Helladium. 6. Ad Claudium ducem. 7. Ad Redemptum archidiaconum. 8. Ad Eugenium. 9. Isidori ad Braulionem: Omni desiderio. 10. Braulionis ad Isidorum: O pie domine. 11. Isidori ad Braulionem: Quia te  incolumem. 12. Braulionis ad Isidorum: Solet repleri. 13. Isidori ad Braulionem: Tue sanctitatis epistole.

4. Ex his epistolis quinque ille amebee Isidori et Braulionis Etymologiis prefixe exstant, ut dixi, non solum in plerisque editionibus, sed etiam in multis peruetustis mss. exemplaribus. Canonicus Legionensis in uita S. Isidori inseruit duas huius epistolas ad Braulionem in Actis sanctorum num. I Aprilis, c. 7, p. 344 seq.; scilicet Ad Braulium discipulum suum. In Christo domino dilectissimo Braulio, archidiacono, Isidorus. Dum amici litteras, etc. Ad sanctum Braulium. Domino meo et Dei seruo Braulioni Cesaraugustano episcopo Isidorus. Tue sanctitatis epistole. Inseritur Braulionis una ad Isidorum; Braulius  Cesaraugustanus episcopus ad Isidorum: Domino meo, ut uero domino Christique electo Isidoro, episcoporum summo, Braulius pessimus peccatorum, inutilis seruus sanctorum Dei: Solet repleri, etc. His tribus epistolis et Epistole ad Eugenium nulle 628 subiiciuntur note: sed subiiciuntur epistole ad Massonam, et alteri ad Leudefredum, presertim ex Nic. Antonio. Rursus cap. 8 fortasse extra suum locum alie epistole intermiscentur sine inscriptione propria, et cum breuibus Bollandianorum notis, uidelicet Epistole S. Isidori ad Braulionem: Quia non ualeo. Epistola Braulionis ad S. Isidorum: O pie domine. Responsum S. Isidori: Quia te incolumem. Riscus tom. XXX Hisp. sacr. epistolas Isidori ad Braulionem et Braulionis  ad Isidorum produxit, nonnullasque suas notationes adiecit.

5. Epistolas amebeas Isidori et Braulionis nemo fere in controuersiam uocat. Nec de epistola ad Leudefredum plerosque uiros criticos uideo dubitare. Eam Isidoro ascribunt Gratianus in cap. 1, distinctione 25, Iuo Carnotensis part. uI Decreti, cap. 20, et epist. 73 editionis Parisiensis 1585. Tamen si inspiciamus epistolam Isidori Leufredo Cordubensi episcopo directam, patenter intelligi poterit quia non pertinet ad archidiaconum, etc. In Codice Regio-uaticano 1026, in quo est collectio canonum inscripta Polycarpus, reperitur epistola Ysidori episcopi Hispalensis ad Ludefredum Cordubensem episcopum directa, sed mutila est in fine, ut apud Gratianum.  Cellierius epistolam hanc epitomen uocat librorum de Officiis, quod attinet ad ministros altari inseruientes. Propterea Breulius partem eius epistole, quam nactus fuerat, libris de ecclesiasticis Officiis subiunxit. Deinde pag. 693 inter epistolas fragmentum quod deerat, adiecit hoc breui monito prefixo: Libris sancti Isidori de ecclesiasticis Officiis epistolam eius, de iisdem tractantem, quam ad Ludifredum, alias Leudefredum, Cordubensem episcopum scripsit, subiunximus, non tamen integram, sed qualem in Decreto Gratiani dist. 25, Perlectis, et apud Iuonem Carnotensem episcopum p. 6 sui decreti, cap. 20, atque etiam in Codicibus mss. legimus. Nuperrime autem postremam partem, que desiderabatur, nacti, hanc modo lectori apponimus absque priorum repetitione,  que, si libuerit, supra pag. 615 inueniet. Correctores Romani ad Gratiani Decretum iam annotarant integram epistolam haberi in Codice monasterii Dominicanorum, scilicet in Codice bibliothece Dominicane supra Mineruam.

6. Concilium Legionense anno 1091 celebratum statuit  ut secundum Regulam beati Isidori 629 Hispalonsis archiepiscopi, ecclesiastica Officia in Hispania regerentur. Rodericus Toletanus lib. uI, cap. 30, breuiter ait: Multa de Officiis Ecclesie statuerunt. Multi cum Aguirrio in not. ad Conc. Hisp. Tudensis uerba interpretantur de epistola Isidori ad Leudefredum: siquidem officium Gothicum iam tunc in Hispania abolitum fuerat. Potuerunt tamen intelligi de libris  duobus Isidori de Officiis ecclesiasticis, in quibus cum alia tum ea que in epistola ad Leudefredum continentur, etiam illa que officio ecclesiastico Romano accommodari possint, explicantur.

7. Hanc epistolam ad Leudefredum edidit Loaisa in not. ad concilium uIII Toletanum ex perantiquo Codice Escurialensi, dicto uigilano ab exscriptore uigila, et Albeldensi a monasterio, in quo exaratus fuit: de quo agit Riscus tom. XXXIII Hisp. sacr., tract. 69, cap. 12. Scriptus Codex fuit a uigila, a Garzia uigile discipulo, et a Sarracino monachis. In fine uoluminis sunt uersus ametri acrostichi, quorum prime et ultime syllabe in hanc prodeunt sententiam: uigila Sarracinusque ediderunt era  millesima siue cuarta decima. Alii deinde uersus acrostichi, quorum primus est, O Dei uerbum Patris ore proditum. Aera 1014 respondet anno Christi 976. Ex Loaisa desumpsit epistolam Labbeus tom. uI Concil., col. 420. Titulus est: Epistola beati Isidori Iunioris episcopi Hispalensis ecclesie ad Leudefredum episcopum Cordubensis ecclesie directa. Pars huius epistole ad Leudefredum Isidori nomine inserta est in opere inter alia ueterum a Steuartio edito, et inscripto, Statuta canonum de officio sacerdotum, incerto collectore, pag. 675. Exempla Isidori ad Lamfidum  episcopum: Ad psalmistam, etc., responsorium in dominicis diebus, uel in aliis festiuitatibus decantet, et reliqua. Hucusque Isidorus de ecclesiasticis ordinibus. Quod ex Burchardo indicatur esse desumptum. Catalogus  Mss. bibliothece regie Parisiensis duos exhibet Codices epistole ad Lanfredum, siue Ludifredum.

8. Leudefredum forte illum esse qui in subscriptionibus concilii Iu Toletani Leudeficus Cordube episcopus esse dicitur, censet Nic. Antonius. Nec dubitandi ratio superest, cum in editione Conciliorum Hispanie Loaise et Aguirrii pro Leudefico ad marginem diuersa scriptura notetur Leofredus: et concilio Toletano uI idem episcopus Cordubensis subscribat Laufredus, et concilio Toletano uII subscripserit ualentinianus archipresbyter agens uicem Leudefredi 630 Cordubensis episcopi. In mss. Codicibus uaticanis, in quibus epistolam Isidori ad Leudefredum reperi, similis uarietas est in eo nomine  exscribendo. Unde autem Loaisa Leudefici nomen asciuerit, cum in ueteribus editionibus, et Mss. Escurialensibus et Toletanis non ita legatur, Florezius se nescire ait tom. X, pag. 235.

9. In Codice Escurialensi, quem ex Rodriguezio, cap. 55, recensui, est uersio Hispana quarumdam Epistolarum Isidori, et in his epistole ad Massonam, ad Eugenium Toletanum, et ad Leudefredum, qui Hispanice Leofredo uocatur. Epistola ad Leudefredum in antiquis Mss. coniuncta esse solet cum epistola ad Massonam, ut in uaticano 1344.

10. uir apprime doctus Hernandezius suspicatur epistolam ad Leudefredum fetum centonarii alicuius hominis esse ex lib. II Officiorum, quia reperitur in nonnullis Codicibus, collectionem non puram Isidori  Mercatoris complectentibus, ut tradunt Ballerinii tom. III Oper. S. Leon., pag. CCXXXu. Nihil tamen id obest, cum ea exstet in aliis exemplaribus que ab eiuscemodi fraudibus omnino libera sunt, ut in uigilano. Addit, quedam uerba in textu editionis Breuliane, et in notis Perezii de officio archipresbyteri legi, a disciplina eorum temporum aliena. uerum id arguit non epistolam esse falsam, sed in aliquibus exemplaribus reperiri interpolatam, ut pleraque alia opera Isidori. Ita etiam in Codice uaticano 3788, pag. 11, sub rubrica: Ex dictis B. Ysidori ad Landefredum  episcopum, quedam de presbyteris proferuntur spuria, queque in aliis Mss. desunt. Codicem describam cap. 97. Ea que de  presbyteris dicuntur, ad appendices reiiciam. Berardus, cuius uerba habes cap. 32, num. 14, propendet etiam in sententiam que hanc epistolam apocrypham dicit

11. Isidori ad Massonam epistola in monumentis antiquis frequentissime occurrit. Fragmentum eius legitur in collectione canonum Hatligarii, et cap. 1 Penitentialis Rhabani Mauri, quod Antonius Augustinus edidit: et in eiusdem Rhabani epistola ad Heribaldum Antissiodorensem episcopum a Petro Steuartio publicatam, et a Stephano Baluzio post Reginonis opus de ecclesiasticis disciplinis excusam. Eadem usi sunt Algerus prefat. in lib. de Misericordia et Iustitia in Analect. Mabillonii, Burchardus lib. XIX, cap. 73, Iuo lib. III, tit. XI, cap. 17, suorum  Decretorum, et Gratianus 631 cap. Domino 28, distinct. 50, et cap. Hoc ipsum 33, quest. 2, ubi annotatores addunt Polycarpi auctorem lib. Iu, tit. 39, Anselmum lib. uIII, cap. 37, et rursus Iuonem p. 8, c. 398, et p. 15, c. 91. Obseruat autem Nic. Antonius, titulum capitis Hoc ipsum Gratiani quidquam amplius continere; si quidem ita habet: De his ita scribit Isidorus ad Massonem episcopum in prefatione ad librum de Summo Bono. Cuinam Isidorus libros Sententiarum, siue de Summo Bono nuncupauerit, pergit Nic. Antonius, nondum liquet: attamen epistola hec nichil, quo prefationi assimiletur, continet.

12. Ita profecto: epistola ad Massonam neque prefationis, neque dedicatorie epistole speciem prefert, neque ad libros Sententiarum ullo modo  pertinet. Florezius tom. XIII Hisp. sacr. edit. 1, pag. 205, contra Morenum de uargas, qui libros Sententiarum, Massone ab Isidoro dedicatos, ex eo Gratiani capite Hoc ipsum collegerat, aduertit in editione Gratiani Parisiensi anni 1552 deesse uerba in prefatione ad librum de Summo Bono, ac contendit uerba a Gratiano allegata minime partem esse libri Sententiarum. Nihilominus Gratianus in Romana correcta Decreti editione non sine ueterum mss. Codicum auctoritate loquitur. In duobus exemplaribus bibliothece Angelice Rome membranaceis libri Sententiarum exstant, in quibus uices prologi epistola ad Massonam gerit. Alter eorum in-4 paruo rubricam hanc exhibet: In nomine Domini nostri Iesu Christi incipit liber S. Ysidori episcopi. Incipit  prologus. Domino sancto meritisque fratri Masoni episcopo Hysidorus episcopus. ueniente ad nos famulo uestro, uiro religioso Nicetio, etc. Non est integra, sed desinit: consequi secundum pristinos gradus. Illico rubrica: Incipiunt capitula libri I. Alter codex in-fol. paruo simili rubrica insignitur: Incipit liber Sententiarum primus Dompni Ysidori episcopi: epistola eiusdem ad Mansonem episcopum. Domino sancto meritisque beato fratri Mansoni episcopo Ysidorus. ueniente ad nos filio uestro religioso Nicentio, etc. Desinit: aut antiquior, aut potior stat auctoritas: qui est finis epistole, ubi alii habent est, uel exstat pro stat, et nonnulli addunt, Data sub die, etc. Duos Codices recensui cap. 43, num. 27 et 30, alterum  Lucensem, alterum Florentinum S. Marci, in quibus eadem epistola prologi uice libris Sententiarum prefigitur. Accedit ibidem num. 31 tertius huius generis Codex Pistoriensis. Similes sunt duo uaticani inter alios 632 indicati cap. 67, num. 23. Bigneus quoque epistolam ad Massonam libris Sententiarum tanquam prefationem adiecit ex bibliotheca S. uictoris, ut cap. 35 narraui.

13. Massone nomen uario modo in Mss. reperitur scriptum. In concilio Toletano III, anno 589, et in alio Toletano, anno 597, quibus prefuit, Massona dicitur: sed in nonnullis exemplaribus Mausana, in aliis Mausona, in aliis Masona. De quo nomine uideri possunt Ant. Augustinus ad Penitentiale Rhabani, et Tamayus de uargas in not. ad cap. 9 Pauli Emeritensis  de uit. PP. Emeritens. Perperam alicubi scribitur Mesanus, aut Massanus, aut Massenus. Minus fortasse abhorret ad Massonem, uel Masonem: potuit enim utroque modo dici Masson, aut Massona. Pro Massonem autem mendosum est Mansonem, aut Mastonem, ut legitur in catalogo Pompose ueteris seculi XI, ut indicaui cap. 46. Fuit autem Massona Emeritensis metropolitanus, ante annum 573 ad 606, doctrina et uite sanctitate conspicuus, grauissimus eius uir etatis, ut Nic. Antonius uocat: ad que uerba Bayerius annotat, in uetusto seculi XII aut XIII ineuntis bibliothece Escurialensis Breuiario, quod fortasse ad Emeritensem ecclesiam olim pertinuit, post festa SS. Laurentii, Nunilonis et Alodie, Seruandi et Germani, Aciscli et uictorie atque Eulalie  Emeritensis hanc exstare orationem: Misericordiam tuam, Domine, nobis, quesumus, interuenientibus sanctis confessoribus atque pontificibus tuis Damaso et Massona, clementer impende, et nobis peccatoribus ipsorum propitiare suffragiis. Memoriam Damasi in hoc Breuiario nonnichil Lusitanis eius natalibus fauere, existimat Bayerius: quod tamen intelligi uelim de Lusitania ueteri, cuius caput erat Emerita in Extremadura, nunc extra Lusitaniam nouam, siue Portugalliam sita.

14. Controuersia autem inter uiros criticos est an Isidori ad Massonam epistola genuina sit. Falso Isidoro tributam existimant Morinus, Cellierius, Dupinius, Aguirrius, et alii apud Placcium n. 1484. Loca singillatim Bayerius in not. ad Nic. Antonium indicat,  et Hernandezius propter Espenii aliorumque argumenta dubiam eam esse epistolam concludit in not. ad Prospectum editionis Zaccariane, quamuis in contrariam sententiam Bollandiani et Florezius abeant. Confer etiam prefationem uiri clarissimi descriptam cap. 38, num. 37. Antiquiores quidem eam pro legitima agnouerunt, 633, quin in examen uocarent. Florezius tom. XIII Hisp. sacr., pag. 204, contra Cellierium breuiter epistolam tuetur, quod stylum Isidori sapiat, nichilque doctrine Isidori contrarium preseferat. Oudinus et Natalis Alexander iis adherent qui epistolam commentitiam censent. Eorum rationes huc redeunt, doctrinam eius epistole contrariam esse Isidoro lib. II de Offic. eccles.  c. 5, et in epist. ad Helladium. Dupinius t. u Bibl. Eccles. confictam ab eo suspicatur qui Isidori Mercatoris nomine famosam canonum et decretalium collectionem fabricauit. Ita fere sentiunt qui rigidioris ueteris discipline studiosi uideri uolunt. Quibus annuit Berardus, cap. 32, num. 40, relatus.

15. Ceterum, si quid ego uideo, epistola ad Massonam non solum in se spectata Isidoro maxime digna est, sed etiam nichil exhibet aut libris de Officiis ecclesiasticis, aut epistole ad Helladium contrarium. Omitto hanc ipsam ad Helladium epistolam aliis spuriam, et grauioribus fortasse rationibus, uideri. Certe non est epistola ad Massonam reiicienda, quia contraria est epistole ad Helladium, et rursus hec, quia alteri opponitur. Dissensio quidem, quod aiebam,  inter has epistolas nulla est, nisi epistola ad Massonam sibi ipsi dissentire et repugnare dicatur. Ex epistola ad Helladium et ex loc. cit. de Officiis eccles. solum arguitur, post lapsum corporalem nequaquam reparandum antiqui ordinis meritum. uerba epistole ad Helladium sunt: »Deposcimus ut idem lapsus sancto cetui uestro presentatus, agnito a uobis confessionis eloquio, synodali sententia a gradu sacerdotii deponatur . . . Sciat enim se amisisse nomen et officium sacerdotis, qui meritum perdidit sanctitatis. Quapropter iudicii uestri decreto penitentie perpetim flagitia perpetrata lamentatione deploret, plangat sacerdotii cultum quem male uiuendo perdidit, etc.« Minus autem urgent que Isidorus de sanctitate sacerdotis loc. cit. de Offic. disputat: »Quod autem is  qui post baptismum aliquo mortali peccato correptus sit, ad sacerdotium non promoueatur, lex ipsa testatur . . . Sed quid plura subiiciam? Si enim is qui iam in episcopatu, uel presbyterio positus, mortale aliquod peccatum admiserit, retrahitur ab officio, quanto magis ante ordinationem peccator inuentus non ordinetur? . . . Qui enim alium de peccatis arguit, ipse a peccato debet esse alienus.«

16. Hec omnia, et fortasse grauioribus uerbis Isidorus in epistola 634 ad Massonam astruit; sed ita ut in concordiam reuocet cum canone 19 concilii Ancyritani, quo prescribitur in lapsu corporali restaurandum honoris gradum post penitentiam. »uerum,« inquit, »quod sequenter in epistolis uenerabilis fraternitas uestra innotuit, nulla est in huiusmodi  sententiis decretorum diuersitas intelligenda, quod alibi legitur, in lapsu corporali restaurandum hominis gradum post penitentiam, alibi, post huiusmodi delictum nequaquam reparandum antiqui ordinis meritum.« uiden ut Isidorus etiam in hac epistola sustineat post corporalem lapsum nequaquam reparandum antiqui ordinis meritum? Audi nunc ipsum Isidorum canones in speciem diuersos ad concordiam reducentem. Hec enim diuersitas hoc modo distinguitur. »Illos enim ad pristinos officii gradus redire canon precipit, quos penitentie precessit satisfactio, uel digna peccatorum confessio: at contra ii qui neque a uitio corruptionis emendantur, atque hoc ipsum carnale delictum quod admittunt,  etiam uindicare quadam superstitiosa temeritate nituntur, nec gradum utique honoris, nec gratiam communionis recipiunt . . . Hi neque immerito consequuntur adempte dignitatis statum qui per emendationem penitentie recepisse noscuntur uite remedium.« Et post plura: »Ecce, in quantum ualui, concilii Ancyritani antiquam et plenam auctoritate sententiam sacris testimoniis plane explanaui; ostendens eum posse restaurari in proprio honore qui per penitentie satisfactionem nouit propria delicta deflere: qui uero neque luget que gessit, sed lugenda sine ullo pudore religionis uel timore diuini iudicii committit, eum nullo modo posse ad pristinum gradum restaurari.

17. Doctrina ergo Isidori, sibi undique coherens,  hec est, eum qui per carnis lapsum, uel quoduis aliud graue delictum dignitatis sue gradum amisit, recuperare illum nullo unquam tempore posse, nisi dignos penitentie fructus faciat, ut per emendationem uite remedium recepisse noscatur. Quare loc. cit. de Offic. eccles. concludit: Qui negligit recta facere, desinat recta docere. Prius enim semetipsum corrigere debet qui alios ad bene uiuendum admonere studet. Quod si in epistola ad Helladium Cordubensi episcopo perpetua penitentia imponenda indicatur, fortasse grauiora quedam crimina id flagitabant: dicitur enim de altitudine honoris in profundo flagitiorum flenda ruina demersus . . . Lugeat anime sue statum, quem tanto putredinis ceno inquinauit. Innuitur 635 tamen locum esse posse restitutioni, cum additur:  Fortasse porriget illi manum quandoque Spiritus sanctus, ut per dignam satisfactionem mereatur peccatorum remissionem. Preterea aliud est quod penitentia iniuncta esset perpetua ex parte penitentis, ut ita loquar, quia ipse iure reparationem exigere non poterat, aliud quod in potestate episcopi uel concilii esset presbyterum, uel episcopum lapsum qui peculiaria penitentie et contritionis signa prebuisset, ex indulgentia ad pristinum gradum admittere.

18. Doctrinam uero ab Isidoro in epistola ad Massonam traditam de sacerdotis lapsi reparatione discipline Ecclesie Hispane contrariam non fuisse colligi potest cum ex epistola Innocentii I ad Patres concilii Toletani, tum ex concilio Toletano XIII anno  683, can. 10, tum denique clarius ex concilio Ilerdensi anno 564, apud alios 524, can. 5, ubi hec statuuntur: »Hi qui altario Dei deseruiunt, si subito in flenda carnis fragilitate corruerint, et, Domino respiciente, digne penituerint, ita ut mortificato corpore cordis contriti sacrificium Deo offerant, maneat in potestate pontificis uel ueraciter afflictos non diu suspendere, uel desidiosos prolixiore tempore ab Ecclesie corpore segregare: ita tamen ut sic officiorum suorum loca recipiant, ne possint ad altiora officia ulterius promoueri, etc.« Adde Bachiarii scriptoris Hispani anno circiter 400 epistolam ad Ianuarium de Reparatione lapsi, siue de Lapsis recipiendis.

19. Edita est epistola Isidori ad Massonam in Actis  sanctorum ad diem 4 Aprilis cum aliis, quas anonymus Canonicus Legionensis uite S. Isidori inseruit. Alias editiones memorat Constantinus Caietanus, qui eamdem epistolam notis a se illustratam inter alia septem Isidori opuscula typis commisit. Ita uero prefatur ad notas et uarias lectiones:

Antequam integra hec Isidori epistola passim legeretur, illius fragmentum uidere erat in libro Penitentium Rabani Mauri cap. 1, quem Antonius Augustinus, archiepiscopus Tarraconensis, antiquitatis peritissimus, una cum aliis Penitentialibus antiquis edidit et notis illustrauit. Preterea apud Gratianum dist. 50, cap. 28, Domino sancto: apud Burchardum lib. XIX, cap. 73, apud Iuonem lib. III, tit. 11, cap. 17, atque alios. uerum Ioannes Grialius, et Iacobus Breulius, qui recentem Operum Isidori editionem adornarunt, istam epistolam, que prius mutila exstabat, integram dedere: sicut et Henricus  Casinius ex membranis mss. monasteriorum S. Galli apud Heluetios, et Weingartensis in Germania. Quamobrem ex omnibus hisce citatis Codicibus dignum censuimus uarias lectiones obseruare.

636 20. Diem quo data fuit epistola, alii alio modo ascribunt. Grialius habet prid. Kal. Mart. anno III Witerici. Nic. Antonius refert sub die XI Kal. Mart. Alii sub die secundo Kal. Martii. Canisius annum Iu Witerici regis designat. Plerique annum III, qui respondet anno 606; nam Witericus anno 603 regnare cepit. Procul a uero Breulius aberrat, qui, cum ex bibliotheca S. Germani a Pratis epistolam ediderit, annumque tertium Witterici indicauerit, in margine notam adiecit: Erat annus Christi 609. Nam iste Wictericus regnare cepit era 645, id est anno Christi 607. Auctores rei laudat Rodericum Toletanum  lib. II de Reb. Hisp., cap. 16, Rodericum Sanctium part. II, cap. 12, et uaseum in Chronico sub eodem anno. Atqui ipse Breulius in Historia Gothorum Isidori Witterici regnum inchoauit era 642, hoc est anno 604. Editiones autem correcte exhibent eram 641, siue annum 603. Recentiores historici uel errant ipsi, uel amanuenses qui numeros ere peruerterunt. Caietanus in not. opinionem Breulii adoptat, sed nulla noua ratione adductus. In multis mss. exemplaribus omnino desunt uerba quibus certus dies et annus date epistole exprimuntur.

21. Exemplar epistole ad Massonam inuenimus in Codice uaticano 632, ante libros Sententiarum, de quo cap. 94, ubi data dicitur sub die pridie Kal. Martiarum; in uaticano 1344, data sub die II Kal. Martias  Masonio, precedente epistola ad Leudefredum, de quo cap. 96. In uaticano antiquissimo 5751, de quo cap. 98. In Palatino seculi X circiter, cap. 103, sub die pridie Kal. Mart. anno Iu regni domni Witerici regis. In Urbinate 106, cap. 104, anno tertio. Ita in Ottoboniano 14, cap. 105, et in Ottoboniano 312 ibid. Indicatur eadem epistola ad Massonam in multis catalogis bibliothecarum; et in bibliotheca regia Parisiensi sex esse dicuntur Codices quibus ea exhibetur, ut ex Catalogo patet.

22. Cum epistola ad Massonam in toto ueteribus documentis et ab antiquissimis scriptoribus Isidoro ascribatur, obesse minime debet, quod ea inter S. Bonifacii martyris episcopi Moguntini epistolas reperiatur  epist. 72 in editione Moguntina a Nic. Serario procurata anno 1605. Imo multum prodest, quod etiam in ea epistolarum collectione Isidoro tribuatur: Domino sancto, etc. Masoni episcopo Isidorus episcopus. Inititio scribitur Nicitio pro Nicetio. 637 Desinit, Cuius aut antiquior aut fortior restat auctoritas: amen. Sequitur fragmentum quod uel ad eamdem epistolam 72, uel ad aliam cuius desit initium, Serarius pertinere existimabat: Interdum enim et iuxta meritum plebium, etc. Sed re uera est fragmentum cap. 5 lib. II de Offic. eccles. Isidori usque ad uerba a peccato debet esse alienus: quod in eodem argumento uersatur. Hec confusio et permistio ueterum operum frequens in Mss. est: et de epistolis ipsis Bonifacii, quo tempore date sint, cum in Editis mendosas  temporis notas preferant, exstat Mansii dissertatio tom. I Supplem. Concil., col. 551, ubi agit de litteris mutuis Zacarie pape et S. Bonifacii. Serarius breues quasdam notas epistole ad Massonam adiecit, uti etiam fragmento Isidoriano de Offic., quod epistolam 73 nuncupauit.



CAPUT LXXIu. Epistole Isidori nomine inscripte ad Helladium, ad Claudium ducem, ad Redemptum archidiaconum, ad Eugenium, an sint genuine?

1. In Conspectu editionis Isidoriane Zaccaria promiserat se de Isidori epistolis ad Massonam, Helladium, Claudium, Eugenium multa disputaturum aduersus quosdam hypercriticos; quo innuit eas omnes pro genuinis a se haberi. Nihil tamen in eius schedis  pro epistolis scriptum notatumue inuenio. De epistolis ad Helladium, Redemptum, Claudium et Eugenium digna est que relegatur sapientissimi uiri prefatio producta cap. 38, n. 36, 37 et 38. Ac primum de epistola ad Helladium potissimum expendende sunt Hernandezii rationes in not. ad Conspectum Zaccariane Isidori Operum editionis. Nam Cellierius, Fabricius, Oudinus, uidentur eam agnoscere, Dupinius epistolam ad Massonam commentitiam censet, quia huic alteri contrariam existimat, et hanc ad Helladium doctrine Isidori in libris de Offic. eccles. tradite consentaneam pronuntiat. Bellarminus et Caueus eius non meminerunt, neque Perezius aut Grialius indicarunt, unde hec alieque tres sequentes epistole deprompte sint, ut Bayerius animaduertit.

 638 2. Mabillonius, tom. I Annal. Benedict., epistolam Isidori ad Helladium legitimam esse astruit, ex qua, pergit, falsi conuincitur alia eius nomine conficta ad Massonem episcopum, que lapsorum sacerdotum restitutionem approbat. Sed cur non potius epistola ad Helladium reiicietur, quam altera ad Massonam, tot ueterum testimoniis comprobata? Et ipse quidem Mabillonius seculo II Benedict., pag. 138, utramque hanc epistolam pro uera et genuina accipere uidetur. Inquirendum uero est quibus auctoribus aut mss. exemplaribus fides epistole ad Helladium constet. Perezius in not. nullum Codicem ms. allegat. Ambrosius Morales lib. XII, cap. 20 Chron. ueterem Codicem Complutensem excitat; in quo tamen dicitur  ab Isidoro scripta ad Helladium, et tertium concilium Toletanum, palmario errore: nam tempore quo tertium concilium Toletanum habitum fuit, sedem Toletanam non Helladius sed Euphemius obtinebat, Hispalensem uero Leander non Isidorus. Qua permotus ratione Padilla cent. uII, cap. 33, de ea epistola dubitare cepit contra Petrum de Alcocer, qui inde primatum sedis Toletane colligere studuit, quamuis, ea etiam admissa, male primatum Toletanum ex ea astrui Padilla contendat. Padilla Codicem a Moralesio, l. XII, c. 21, laudatum uocat Ouetensem: Hernandezius Complutensem; sed unus idemque est Codex.

3. Apostolicam delegationem Isidoro commissam aliquo modo in ea epistola indicari. Nic. Antonius colligebat. »Hic est,« inquit, »Helladius, Toletanus  episcopus, qui nostro Isidoro equalis uixit, Sisebuto, Suinthila et Sisenando regnantibus, eiusque precipue cura fuit concilium cogendi in suffraganei presulis dirimendo negotio. Quod uero, pergit, Isidorus rem a se non alienam existimauerit, poterit eo quis reducere, ut apostolicam sibi delegationem, seu primatis iura commissa innuere aliquo modo uideatur.« Minime tamen ego uideo cur Cordubensis episcopus Toletani suffraganeus uocetur: nam episcopus Cordubensis metropolitani Hispalensis suffraganeus erat. Quo pertinet quod in epistola dicitur Hispalensis Cordubensis ecclesie sacerdos is qui iudicandus erat, ut opinatur Florezius tom. u, p. 540, quanquam Ioan. Baptista Perez uocem Hispalensem redundare suspicatur. Florezius, ut cap. 22 dixi,  epistolam ad Helladium discipline ecclesiastice, que eo tempore in Hispania uigebat, ualde consentaneam esse 639 arbitratur, quin inde aut sedis Toletane aut Hispalensis primatus ullo modo arguatur.

4. Sed hoc maxime est quod Hernandezius contra eam epistolam urget. Ut enim inscriptio seu directio ad concilium tertium Toletanum alicuius librarii oscitationi tribuatur, doctrina epistole  canoni 6 synodi Hispalensis II et canoni 28 synodi Toletane Iu, et titulo 13 collectionis Martini Bracarensis contraria est. Conferamus igitur cum his canonibus epistolam ad Helladium. Ac primum epistola directa est non tantum ad Helladium, sed ad aliquod concilium quod tunc Toleti congregatum esset. Ita enim habet titulus: Dominis meis et Dei seruis, Helladio  ceterisque, qui cum eo sunt coadunati, episcopis Isidorus. Id autem petit Isidorus, ut episcopus Cordubensis carnali labe lapsus sancto cetui uestro presentatus, agnito a uobis confessionis eloquio, synodali sententia a gradu sacerdotii deponatur.

5. Iam titulus 13 collectionis Martini Bracarensis astruit, iudicandum episcopum ab episcopis qui in eius prouincia sunt: quod si episcopi inter se in iudicio discrepent, de uicina prouincia alterum conuocandum metropolitanum, ut per eum confirmetur quod secundum rectum placuerit. Canon uero 6 concilii II Hispalensis statuit presbyteros uel diaconos ab uno episcopo deponi non posse, sed synodali iudicio. In concilio Toletano Iu, canone 28, definitum fuit episcopum, presbyterum, aut diaconum, si a gradu suo iniuste deiectus  in secunda synodo innocens reperiatur, non posse esse quod fuerat, nisi gradus amissos recipiat coram altario, etc.

6. Ex his titulus 13 collectionis S. Martini Bracarensis propius rem attingit, quo non tam prescribitur quam ueluti in usu positum indicatur, quod episcopus ab episcopis sue prouincie iudicaretur. Cur ergo episcopus Cordubensis in synodo Hispalensi iudicatus non fuit? aut si iudicatus fuit, cur non depositus? cur petit Isidorus ut in synodo Toletana deponatur? Neque responderi potest ipsum appellasse, nam Isidorus loquitur de depositione in synodo Toletana peragenda, non de sententia confirmanda; neque erat cur episcopus Cordubensis, qui crimen fatebatur, appellaret. Non leuis quidem hec  est difficultas, sed non tanta ut epistolam ad Helladium supposititiam esse euincat. Minime quidem mihi dubium est quin ea fuerit Ecclesie Hispane disciplina, 640 quod causa depositionis episcoporum in concilio eius prouincie ad quam pertinerent, discuteretur. Sed cur non potuit in peculiari aliquo facto iustis de causis ab ea disciplina recedi? Quot sepe accidunt alicui negotio adiuncta, que necessario ne uulgari et trita uia procedat efficiunt? Atque hec est ratio cur in rebus antiquis iudicandis interdum fallimur. Miramur quedam facta, ac plerumque non credimus, quia ab adiunctis suis precisa, qualia nobis representantur, difficultatem ingerunt, quam causarum ignari explicare non possumus.

7. In re autem presenti probabilis quedam ratio  statim in oculos incurrit, cur episcopus Cordubensis in synodo Toletana potius iudicari debuerit. Si enim crimen episcopi Cordubensis, ut uidetur, non solum manifestum erat, sed grauissimum etiam, et pena statim uindicandum; concilium uero Hispalense non illico congregari poterat: contra concilium Toletanum aliis de causis coactum illo ipso tempore erat; cur non potuit, consentiente maxime metropolitano Isidoro, causa in synodo Toletana definiri? Quod enim ait Isidorus, agnito a uobis confessionis eloquio, non arguit causam in aliquo concilio Hispalensi iam fuisse discussam; sed solum Isidoro, quippe metropolitano, iam constare, aut episcopum Cordubensem crimen fateri, aut in tam manifesto scelere fuisse deprehensum, ut nequaquam negaturus uideretur.  Alie similes cause excogitari possunt, ut si rex in urbe regia de grauissima causa cognosci uoluisset, uel si episcopus Cordubensis in eadem urbe regia crimen commisisset.

8. Leuioris ponderis est quod Hernandezius urget, auctorem epistole non uideri episcopum, cum uerbis illis utatur, uobis sollicitudo pastoralis incumbit, etc. Neque enim Isidorus solum Helladium alloquitur, sed uniuersum concilium, ad cuius iudicium ait pertinere istiusmodi grauiores sacerdotum causas. Quo autem anno ea synodus Toletana habita fuerit, haud ita in promptu est diuinare. Helladius obiit anno ineunte 633, post octo pontificatus annos. Itaque inter concilium Hispalense II, anno 619, et Toletanum III, anno 633, causa episcopi Cordubensis  discussa fuit. Concilio Hispalensi II subscripsit Honorius episcopus Cordubensis, concilio Toletano III Leudefredus episcopus itidem Cordubensis, nimirum is ad quem aliam Isidori epistolam exstare diximus. 641 Episcopus depositus quisnam fuerit ignoratur: in commentitio Chronico Iuliani Perez dicitur Heleca, successor Honorii, quod sine ullo fundamento dictum ostendit Florezius tom. X, pag. 233, ubi rursus confirmat epistolam Isidori ad Helladium genuinam sibi uideri. Helladii elogium texuit Ildefonsus in libro de uir. illustr., cui etiam carmen sepulcrale pro eodem Helladio tribuitur, quod alii spurium, alii genuinum quidem, sed nonnichil interpolatum putant. uide tom. I Patrum Toletan., pag. 444, cum not. Mabillonius tom. I Annal. Benedict., et sec. II Benedictin.,  pag. 139, idem epitaphium partim pro uero accipit, partim uerisimile dicit.

9. An epistola ad Claudium ducem genuinus Isidori fetus sit, maior est inter uiros eruditos controuersia. Bayerius affirmat fere omnes bibliographos spuriam censere: non tamen in eo numero Nic. Antonius reponendus est; quod aliqui fortasse ex Hernandezii uerbis suspicabuntur. Nam Nic. Antonius, cum eam epistolam inter alias Isidori recenseat, neque rationem ullam dubitandi profert, neque auctores dissentientes indicat. Neque alii bibliographi ita passim eam reiiciunt, ut uult Bayerius; quin Natalis Alexander post censuram contra epistolas ad Massonam et Redemptum, suppositionis nota a se confixas, Romani primatum pontificis, pergit,  iure diuino egregie asserit Isidorus in epistola ad Claudium ducem, cap. 1: Sic nos scimus, etc. . . . . Et in epistola ad Eugenium Toletanum episcopum ait: Quod uero de parilitate agitur apostolorum, etc.

10. En precipuam rationem qua heterodoxi permoti utramque hanc epistolam explodunt. Oudinus preterea dicit epistolam ad Claudium fuisse confictam post controuersias de processione Spiritus sancti tempore Photii exortas: redolere garrulitatem scholasticam seculi XII uel XIII, uocem prelatus pro episcopo sequioris etatis esse: affectari obedientiam erga Romanum pontificem; de qua, inquit, apud ueterem Ecclesiam altissimum silentium; preterea symboli Athanasiani mentionem fieri. Nulla ex his rationibus me commouet quominus epistolam Isidoro abiudicem, quam alioquin eo dignam censeo, neque  facile ab auctoribus seculi XII uel XIII simili stylo perscribendam. Lucas Tudensis lib. II aduersus errores Albigensium: cap. 9, uerba ex hac epistola ad Claudium ducem contra hereticos profert: Quod suggessisti 642 habere te hereticos, etc. Al. Quod subiecisti. Nec Mariana in not. ad marg. quin uera sit dubitat.

11. Ac primum mirum uideri non debet, si Isidori tempore in Hispania de processione Spiritus sancti ex Patre et Filio mota fuerit aliqua questio. Notum est in conciliis Hispanie iam inde a concilio Toletano I symbolum professionemque fidei ita exponi consueuisse, ut Spiritus sanctus a Patre et Filio procedere diserte diceretur. In concilio Toletano III,  quo Gothi ad fidem conuersi sunt, Leandro primas partes tenente, symbolum Constantinopolitanum cum huiusmodi additione legitur: Credimus et in Spiritum sanctum, Dominum et uiuificatorem, ex Patre et Filio procedentem. Eadem III synodus Toletana, cap. 2, constituit ut per omnes Ecclesias Hispanie uel Gallie, secundum formam Orientalium Ecclesiarum concilii Constantinopolitani, hoc est centum quinquaginta episcoporum, symbolum fidei recitetur, ut priusquam dominica dicatur oratio, uoce clara a populo decantetur, etc. Intelligitur autem symbolum Constantinopolitanum cum additione et Filio: quod premissum fuerat hoc titulo Fides sancta, quam exposuerunt CI Patres Constantinopolitani concilii, consona magne Nicene synodo. Ac sane eadem uerba ex Patre et  Filio procedentem symbolum exhibet, quod in Missa Gothici officii recitatur. Quod cum ita sit perspicuum, nescio cur doctissimus theologus Petauius de Trinit. lib. uII, cap. 2, n. 2, non solum dicat ignotum esse quando ea additio symboli instituta fuerit, sed etiam aperte neget concilia Hispana, ac nominatim Toletanum III, in symbolo ipso quidquam adiecisse, quamuis fateatur ea in professione fidei posuisse Spiritum sanctum ex Patre Filioque procedere.

12. Eo autem tempore quo in Hispania hec consuetudo increbrescebat, multi illic Greci erant, Romanis militibus permisti, aut in urbibus Constantinopolitano imperatori subiectis commorantes, quorum nonnullos heresi infectos haud temere credere possumus, ut nichil interim de aliis Arianis dicamus, qui etiam post gentis Gothorum publicam conuersionem  in Hispania remanserant, ut ex nostris historiis patet. Huc igitur referri potest quod auctor epistole ad Claudium ait: Sed quod subiecisti, habere te hereticos, cum quibus assidue disputas, et quos ad fidem catholicam studes reuocare, etc. Erat nimirum hic Claudius dux Recaredi regis, cuius 643 uirtutes S. Gregorius lib. uII, epist. 125, al. 124, summopere commendat, in Historia Gothorum Isidori, in Chronico Ioannis Biclarensis, et in uitis Patrum Emeritensium laudatus.

13. Igitur cum aliis hereticis, tum maxime Grecis permolesta erat additio ex Filio, in synodo III Toletana tam solemni ritu stabilita: quam neque Isidorus in Historia Gothorum omisit era 624, ubi de Recaredo ait: Cui concilio idem religiosissimus princeps  interfuit, gestaque eius presentia sua et subscriptione firmauit, abdicans cum omnibus perfidiam quam huc usque Gothorum populus, Ario docente, didicerat, et predicans trium personarum unitatem in Deum, Filium a Patre consubstantialiter genitum esse, Spiritum sanctum inseparabiliter a Patre Filioque procedere, et esse amborum unum Spiritum, unde et unum sunt. Ac fortasse heretici euidentiorem sui erroris partem dissimulantes, contra additionem ex Filio se tutius agere posse existimarunt. Etsi enim ueteres etiam Greci Patres de processione Spiritus sancti ex Patre Filioque recte plerique senserunt, tamen nonnulli non ita clare locuti sunt: multi etiam symbolo addendum contendebant.

 14. Natalis Alexander dissert. 18, seculi IX et X, audiendum esse negat in controuersia de processione Spiritus sancti Theodoretum, qui, nimio contentionis estu in S. Cyrillum abreptus, errorem de processione Spiritus sancti a solo Patre primus effudit in confutatione 12 ipsius capitulorum. uerba Theodoreti sunt: Quod autem Spiritum Filii esse proprium disserit; siquidem ut eiusdem cum eo nature, et ex Patre procedentem dixit, assentiemur, et eam uocem tanquam piam admittemus. Sin hoc asserit, tanquam ex Filio, et per Filium existentiam habeat, uelut blasphemum hoc impiumque reiiciemus. Fidem enim adhibemus dicenti Domino: Spiritus, qui ex Patre procedit: necnon diuinissimo Paulo similiter loquenti: Nos autem non Spiritum mundi accepimus, sed Spiritum  qui ex Deo Patre est.

15. Cur ergo nonnulli in Hispania his similibus uerbis questionem hanc excitare, et catholicos urgere non potuerint, cum symbolo additum uerbum Filioque animaduerterent? Ac ratio cur Hispani id uerbum addiderint, peti potest ex Ratramno lib. II Contra Grecos, qui anno circiter 868 scribebat: Dein Ariana repullulante uesania, uolenteque confirmare non esse recte fidei Spiritum 644 sanctum dicere de Patre procedere, hoc quia uideretur esse blasphemum, quoniam duorum profiteretur esse Pater, id est Filii et Spiritus sancti, hanc quoque blasphemiam propellendam decernentes Ecclesie doctores, superaddidere symbolo, Spiritum sanctum de Filio quoque procedere; ne si de Patre tantum procedens diceretur,  putaretur Filius, nec diceretur Spiritus Filii.

16. Auctoritate Isidori et Toletanorum conciliorum compressi Ariani, aliiue Greci in Hispania degentes, controuersiam de processione Spiritus sancti additioneue Filioque ulterius non uidentur promouisse. Consuetudo uero illa legendi canendiue symboli Constantinopolitani cum additione Filioque, Ecclesiis Hispanie et Gallie Gothice communis, procedente tempore in aliis Gallie et imperii Gallo-Germanici partibus propagata fuit, presertim Carolo Magno imperante, cuius ditioni nonnulla quoque Hispanie pars subiacebat. Anno igitur 809 Ioannes quidam monachus Hierosolymitanus eamdem questionem commouit, aduersus quem concilium Aquisgranense coactum fuit: legatio quoque ad Leonem III  pontificem missa, in qua, stabilito dogmate de processione Spiritus sancti, pontifex approbare noluit consuetudinem symboli in missarum solemniis cantandi, ac multo minus, cum additione Filioque: consiliumque exhibuit, ut paulatim, si fieri posset, ea consuetudo aboleretur, ut ex Actis legationis constat apud Labbeum in collect. Concil. uerum eodem seculo uel a Nicolao I, uel circa eius tempora Ecclesia quoque Romana eamdem recepit, ut colligitur ex epistola encyclica Photii contra Nicolaum.

17. Perspicuum ex his est epistolam ad Claudium censendam spuriam non esse, quia in ea de processione ex Patre et Filio, deque additione Filioque agitur. Non tamen difficulter credam aliqua uerba  interpolata esse occasione controuersie inter Grecos et Latinos. Epistola sic habet: Ideo quidam ex Grecis Latinos proterue nituntur reprehendere, quod in professione sancte fidei Deo corde et ore decantent: Qui ex Patre Filioque procedit: cum in predictis conciliis fuerit positum, Ex Patre procedit, et sancta Romana Ecclesia ex Patre Filioque Spiritum sanctum procedere approbat, atque credit. Que supradicta prohibitio, etc. Superflua uidentur, et extra locum uerba illa: Et sancta Romana. . . credit, presertim quia in epistola primum additio defenditur, tum 645 dogma confirmatur. Hec igitur uerba epistole genuine fortasse addita sunt.

18. Nec grauiora alia sunt que Oudinus obiicit. Nam quod in epistola ad Claudium garrulitatem nescio  quam scholasticam odoratur, alius grauitatem Isidorianam epistolam redolere facile reponeret. uerbum prelatus pro episcopo Isidoriani eui esse negat. uerum Isidorus, ut lib. III Sententiarum passim prepositos, presules, rectores episcopos, aliosque sacerdotes uocat, et lib. II Synonymorum caput integrum de prelatis et subditis explanat, ubi de cuiuslibet generis prepositis et subditis sermonem habet, ita in hac epistola ait ceteris ecclesie prelatis, etc.; quo scilicet uerbo intelligere solet Isidorus eos qui auctoritatem habent precipiendi. Exstat etiam Cypriani liber de Simplicitate prelatorum: sed antiquus uerusque titulus est de Unitate Ecclesie.

19. Quod apud ueteres altissimum sit de obedientia erga Romanum pontificem silentium, ut iactat  Oudinus, a catholicis theologis satis superque refellitur. De ueteris Ecclesie Hispane obseruantia erga Romanam sedem luculenta exstant monumenta: de qua uideri potest Collectio Concilior. Hisp. a Pueyo ad iuris canonici formam digesta, cuius titulus I est de Romano pontifice in sex capita distinctus; titulus II, de sedis apostolice uicariis ac Legatis, capitibus quatuor constans. In prefatione collectionis genuine canonum Ecclesie Gothice, Isidoro etiam antiquiore, nisi ipsum auctorem uelis dicere, sic legimus apud Marcam de uet. Collect. canon., Ballerinios et alios: Subiicientes etiam decreta presulum Romanorum, in quibus pro culmine sedis apostolice non impar conciliorum exstat auctoritas. Consonat concilium Hispalense II, cui Isidorus prefuit, cap. 2,  Illi tricennalis obiectio silentium ponit: hoc enim et secularium principum edicta precipiunt, et presulum Romanorum decreuit auctoritas. Burrielii epistolam cap. 40 Latinam feci, qua ille affirmat ex ueteri nostra collectione canonum euidentissime comprobari Hispanorum perpetuam erga Romanos pontifices obseruantiam et obedientiam. Non omittam religiosissimi regis Sisebuti, qui ante Isidorum obiit, testimonium ex epistola ad Adualualdum regem Longobardorum apud Florezium tom. uII Hisp. sacr., pag. 321 seq.: »Doctor gentium currens per magistri uestigia his uerbis enuntiat: Unus Deus, una fides, unum baptisma. 646 Clare lucideque permonuit unam ad cultum uenerationis esse confessionem credentium,  quam sequax Ecclesia ab apostolis traditam Romana suscepit, et recte petentibus, hereticorum segetibus exstirpatis, maternis affectibus tradidit.« S. Braulio Isidori amicus, et, ut multi uolunt, discipulus, etiam in ea epistola, qua gesta Hispanorum Patrum nomine concilii uI Toletani defendit, sic Honorium I alloquitur tom. XXX Hisp. sacr., epist. 21: »Optime satis ualdeque congrue cathedre uestre, a Deo uobis collate, munus persoluitis, cum sancta sollicitudine omnium ecclesiarum, prenitente doctrine lumine, et in speculis constituti, Ecclesie Christi digna tutamina prouidetis, et dominice tunice derisores [Forte diuisores] diuini gladio uerbi et superni telo zeli confoditis, atque sanctam domum Dei matrem nostram studio uestro uel uigilantia a nefandis preuaricatoribus  et exsecrandis desertoribus ad Nehemie similitudinem expurgatis.«

20. Symboli Athanasiani mentionem in epistola ad Claudium Oudinus obiicit. Quid tum inde? Consentiunt uiri docti, etiam ii qui symbolum illud Athanasii esse negant, nichilominus antiquissimum esse, cum in quodam ueteri Codice Gregorii Magni tempore exarato repertum fuerit. Siue ergo uigilius Tapsensis seculo u exeunte symbolum sub Athanasii nomine ediderit, ut multi uolunt, siue eodem seculo ineunte, uincentius Lirinensis, ut alii malunt, certum est ab Isidoro sub Athanasii nomine laudari potuisse. Confer Natalem Alexandrum seculo Iu, cap. 6, art. 8, qui obseruat, in synodo Augustodunensi anno 670 symbolum S. Athanasii a clericis recensendum  prescribi, et iam ab anno 633 aliqua ex isto symbolo uideri descripta in ea confessione fidei que edita est a celeberrimo concilio Toletano Iu, cap. 1, preside scilicet Isidoro nostro.

21. Epistolam ad Redemptum ab eodem auctore confictam fidenter pronuntiat Oudinus, atque addit: Ita censent omnes eruditi. Falsam quidem hanc epistolam censent Labbeus in comment. ad libr. Bellarmin. de Script. ecclesiast., qui scriptam post controuersiam de azymo existimat, Caueus, Cellierius n. 31, Dupinius, auctores supplementi Actorum eruditorum tom. II, sect. 9, p. 475, alii apud Placcium n. 1484. Fabricius n. 23 solum ait eam suspectam haberi a uiris doctissimis. Suspecta quoque uisa fuit Florezio 647 tom. XIII Hisp. sacr., pag. 319. Natalis  Alexander, qui epistolam ad Claudium recipit, hanc confictam asserit post exortas inter Grecos Latinosque controuersias de azymo, adeoque post Photianum schisma. Nic, Antonius, postquam animaduertit cardinalem Bona lib. I Rer. liturg., cap. 23, eamdem epistolam ut supposititiam configere, Mabillonium etiam, qui azymi causam aduersus cardinalem Bona egit, argumentum ex hac epistola alias ualidissimum inter dubia coniecisse dissert. de Pane euchar. azym. et ferment., cap. 6, ipse quodammodo dubius heret. Querit qua ratione Isidorus ad suum archidiaconum Redemptum scribere potuerit? Agebat forsan, inquit, eo ipso tempore in curia regia Isidorus, ut ex epistola ad Braulionem inter Isidorianas decima colligi potest. Florezius, ut cap. 6  ostendi, dubitat an idem sit Redemptus clericus ecclesie Hispalensis auctor narrationis de obitu Isidori, et Redemptus archidiaconus, cui epistola directa inscribitur: ac potius credit hunc fuisse Redemptum Emeritensem archidiaconum, qui eodem tempore florebat. Suadere hoc ipsum potest, ut idem Florezius tom. XIII Hisp. sacr. confirmat, quod auctor narrationis de obitu S. Isidori clericus appellatur, cum alter archidiaconus uocetur. Etsi enim clerici nomen commune quodammodo est, tamen iam tum inter clerici et diaconi appellationem discrimen aliquod erat, ut in iudicio inter Martianum et Habentium episcopos in concilio uI Toletano, apud Pueyum pag. 690, Per Timotheum tunc clericum, modo autem diaconum.

 22. Bayerius argumenta profert ob que epistola ad Redemptum suspecta uideri potest; quia stylus eius hodiernum in scholis arguendi morem sapere uidetur; quia uerba illa, pannos autem lineos, quos corporalia dicimus, sequius pre Isidoriano seculum redolent: quia de pane azymo ac fermentato disserit longe antequam de hoc argumento lis inter Latinos Grecosque oborta esset. Obseruat Mabillonium et cardinalem Bona alteram tantum e tribus Leonis Acrideni archiepiscopi Bulgarie ad Leonem IX de hoc argumento epistolis, apud Baronium ad annum 1053 Latine editam, uideri legisse: cum ipse olim e Greco Antonii Augustini Codice tres descripserit; in quibus tamen nichil inuenit quod Isidoro ansam prebuisse potuerit ad Redemptum scribendi. Nihilominus  Bayerius plura profert, ut epistolam a censura suppositionis uindicet. 648 »Quidni,« inquit, »hec epistola ante utriusque Ecclesie de pane azymo et fermentato litem, occasione scrupuli, ut in eadem legitur, de eo aliisque ecclesiastice discipline articulis Redempto oborti scribi ab Isidoro potuit? Neque in ea, ut Mabillonio persuasum fuit, controuersie inter utramque Ecclesiam mentio, ac ne uola quidem, aut uestigium exstat.« Addit epistolam nichil absonum, aut Isidoro indignum continere, eius doctrinam cum catholico dogmate mirifice consentire; neque demum stylum prorsus ab Isidoriano abludere. uiderint hec tamen, concludit, quibus ueteris Ecclesie discipline studium animo heret.

23. Ut a uerbo corporalia incipiam, fortasse glossa  est e margine in textum intrusa, quos corporalia dicimus. Neque tamen persuaderi facile potest, Isidoriano seculo eam uerbi significationem in usu non fuisse; quandoquidem ea uox ita usurpata exstat in libro Sacramentorum Gregorii Magni, in Ordine Romano, in Missali Francorum ueteri, pag. 400, in Capitulis Caroli Magni cap. 234, lib. uII, apud Alcuinum, Amalarium, et alios ueteres, quos Ducangius excitat. In Missali Gothico-Hispano, pag. 219, ad preparationem misse habemus orationem: Ad extendendum corporalia dicat sacerdos: In tuo conspectu, quesumus, Domine, hec nostra munera tibi placita sint, ut nos tibi placere ualeamus: attollite portas, principes, uestras, et eleuamini, porte eternales, et introibit rex glorie, etc. Sed obseruandum,  corporalia a Gotho-Hispanis dicta non pannos, quibus corpus Domini ritu Romano imponitur, sed quibus dona sacra, et ipsum altare a diacono cooperiebantur. Ac fortasse in rubrica Missalis Gotho-Hispani legendum erit ad extollendum corporalia; nisi ita coopertorium attolleretur, ut super altare illico extenderetur; nam in Missa dominice prime aduentus pag. 2 rubrica alia est: Dimittendo patenam super corporales; uel, quod magis credo, calix et patena super corporalia ponerentur, et plicata extrema aliqua corporalium parte cooperirentur, ut colligitur ex iis que cardinalis Bona disserit Rer. liturg. lib. I, cap. 25, num. 11. Consonat his concilium Coyacense, in diecesi Ouetensi anno 1050 celebratum: Subtus calicem et desuper corporale lineum mundum et integrum.  Gotho-Hispani et Mozarabes panem et corpus Domini in patena semper retinebant.

649 24. Controuersia ergo in epistola ad Redemptum uidetur esse non de his pannis quos nos corporalia dicimus, sed de uelo, seu pannis, quibus apud Gothos diaconus dona sacra cooperiebat, quod quidem uelum, seu pallium, nunc solet esse sericum, auroque intertextum, sed, ut ex epistola arguitur, olim erat, saltem apud plures Occidentales Ecclesias, lineum. Gregorius Turonensis lib. uII, cap. 2, uocat coopertorium, quo altare dominicum cum oblationibus tegitur: quod ponitur super munera altaris. Neque uerba epistole abludunt: Illi sericos pannos, nos autem lineos, quos CORPORALIA dicimus, ad ornamenta tanti sacrificii exhibemus. Multis post seculis in  Hispania idem pallium quo calix cooperitur corporalium nomen adhuc obtinebat, ut constat ex lege Alfonsi IX, part. I, tit. 4, lege 57: Corporales son dichos aquellos pannos blancos, que ponen sobre el caliz, con que lo cubren, quando face el clerigo el sacramento del Corpus Domini, e estos no deuen ser de sirgo, nin de panno tinto, mas de panno de lino puro e blanco. Sed pro uario tempore diuersisque regionibus corporalium nomen diuersis pannis altari inseruientibus inuenitur tributum, ut uidere poteris apud Ducangium uerb. Corporale, Palla, Substratorium.

25. Aliud fortasse recentioris styli indicium aliquis reponet in uerbis epistole ad Redemptum, Cum non sint de essentia, siue substantia sacramenti. Sed quedam nunc inter theologos communiores  phrases in antiquioribus Patribus fundamentum habent. Particule prepositionis de usus adeo uarius mirusque est apud optimos etiam Latinitatis auctores, ut difficile possit in proposita phrasi nouitas aliqua recognosci. Quod autem ante controuersiam de pane azymo inter Latinos et Grecos excitatam Redempto scrupulus aliquis de eo discrimine oriri potuerit, imo quod tempore quoque Isidori nonnulli orientales consuetudinem Latinorum in reprehensionem uocare studuerint, nichil certe est cause cur negemus. Nam si eedem erant dissidii cause, cur non et quedam initia esse potuerunt que tamen in apertum bellum et schisma non nisi post multa secula, aliis obortis controuersiis, eruperint? Sic  Armenis, qui, ad Eutychianam heresim deficientes, azymo pane uti ceperant, uitio id Greci dabant, ac uetus formula Armenorum, ad fidem catholicam et concordiam cum Ecclesia Greca 650 redeuntium, a Cotelerio in not. ad lib. u Constit. apostol. descripta, hoc anathema exprimebat: Si quis in panem oblationis non immittit fermentum et sal, nec aquam cum uino in sanctum calicem, anathema sit. Allegantur etiam quedam Gregorii Magni uerba a Gennadio patriarcha Constantinopolitano pro synodo Florentina, et a S. Thoma III part., quest. 74, art. 4, et in Catena super Mattheum, ueluti ex illius regesto deprompta: sed, ut uiri eruditi iam obseruarunt, in nullis S. Gregorii operibus ea reperiuntur, Ita uero habent: Solet multos perturbare, quamobrem in ecclesia quidam  panes azymos, quidam offerunt fermentatos. Romana Ecclesia offert azymos panes, etc., sed siue in azymo, siue in fermentato conficiatur, Domini corpus et Saluatoris nostri sumimus.

26. In eo autem maxima huius rei difficultas uersatur, an Isidori tempore usus azymorum in Ecclesia Latina, presertim Gothico-Hispana fuerit. Dissentiunt enim inter se uiri doctissimi. Mabillonius in prefat. seculi III Benedictini, et in dissert. singulari de pane eucaristico azymo et fermentato, et Christianus Lupus tom. III Schol. in decr. et canon. Concil. in dissert. de Actis S. Leonis IX. cap. 7 seqq., contendunt perpetuum fuisse in Ecclesia Latina ab ipso suscepte fidei initio panis azymi eucaristici usum. Contra Sirmondus in dissert. de azymo  usum panis fermentati in Ecclesia Latina solemnem octingentis eoque amplius annis fuisse, neque recepta azyma nisi post Photii schisma propugnat; cui opinioni cardinalis Bona, lib. I Rer. liturg. cap. 2, adhesit, nisi quod azyma non omnino, ut Sirmondus, ab Ecclesia Latina primis illis seculis excludit. Rationes pro utraque parte Natalis Alexander in dissert. 11 seculi XI et XII, art. 3, accuratissime exponit, sed pro neutra sententiam ferre audet: aliquantulum tamen sibi contrarius, qui seculo uII, cap. 3, art. 22, constare ait ex canone 6 concilii XuI Toletani, pane fermentato Ecclesiam Hispanam illis temporibus usam fuisse, et cap. 4, art. 4, negat epistolam ad Redemptum Isidori esse, quia ea etate Hispanice Ecclesie fermentatum consecrabant.  In presenti autem dissertatione obseruat, utrosque canonem 6 concilii Toletani XuI pro se afferre, et concludit: Iudicet lector cui opinioni faueat. Crediderim uerba concilii Toletani cum utraque opinione componi posse, adeoque neutri fauere.

651 27. Reprehendit concilium cap: 6 eos qui »non panes mundos et studio preparatos supra mensam Domini in sacrificio offerant, sed passim quomodo unumquemque aut necessitas impulerit, aut uoluntas cegerit, de panibus suis usibus preparatis crustulam in rotunditatem auferant, eamque super altare cum uino et aqua pro sacro libamine offerant. Quod factum nequaquam in sacre auctoritatis historia uspiam gestum perpenditur.« Probat deinde,  Christum panem integrum accepisse, et benedicendo confregisse, et pergit: »Quid aliud instituit nos, nisi ut panem integrum sumentes super altaris eius mensam benedicendum ponamus, non particulam panis, quod caput nostrum nequaquam fecisse perpendimus? Nam si homo sue uite diligentiam studiosius adhibere procurat, quanto magis sacris Dei cultibus nitorem debitum exhibere summopere debet? Unde temeritatis huius, aut nescientie cupientes terminum ponere, id unanimitatis nostre delegit conuentus, ut non aliter panis in altari Domini sacerdotali benedictione sanctificandus proponatur, nisi integer et nitidus, qui ex studio fuerit preparatus, neque grande aliquid, sed modica tantum oblata, secundum quod ecclesiastica consuetudo retentat: cuius reliquie  aut ad conseruandum modico loculo absque aliqua iniuria facilius conseruentur, aut si ad consumendum fuerit necessarium, non uentrem illius qui sumpserit, grauis farciminis onere premat.«

28. Deest fortasse aliquid inter uerba fecisse perpendimus, et Nam si homo. Sententia certe concilii est, panem sanctificandum in altari reponi debere, qui integer sit, nitidus, ex studio preparatus, modica mole. Apparet iam tum aliquod initium in Hispania earum particularum, que nunc consecrate communicantibus distribuuntur: quod a concilio damnatur, quia contra ueterem consuetudinem erat, et Christus panem integrum accepit, quem benedicens fregit deditque discipulis suis. Ac nisi multum fallor, legendum est, crustula in rotunditatem auferant,  eaque, etc. Nam etsi crustula femineo genere dici potest a crusta, tamen hoc loco melius uidetur crustula in plurali neutro a crustum. Ut enim aduertit Seruius ad lib. uII Aeneid. uers. 114: Crustum et crusta neutraliter dicimus de his que comedi possunt, femineo autem genere que comesse non possumus. Neque alius concilii sensus esse potest: loquitur enim de pane qui integer accipiendus 652 erat, et particulatim confractus distribuendus; cuius reliquie aut modico loculo conseruarentur, aut consumerentur: exemplumque Christi repetitur, qui panem integrum accipiens , quem post benedictionem confringens suis particulatim discipulis dederit. Non igitur reprehenduntur qui unum aliquod crustulum panis rotundum, siue unam buccellam super  altare offerebant, scilicet pro ipso solo offerente sacerdote, sed qui plura crustula rotunda ad altare afferebant, que deinde sanctificata sine fractione communicantibus dabant.

29. Quenam panis consecrandi forma seu figura olim fuerit, et quomodo ad hanc hostiarum et particularum formam, qua nunc utimur, deuentum sit, accuratissime perscrutatur cardinalis Bona Rer. liturg. lib. I, cap. 23. Sed hostiarum et particularum originem ex seculis posterioribus repetit: quod uerum quidem est, si de communi usu in ecclesiis recepto sermo sit. Alioquin initium ex ea consuetudine repeti debet, que in concilio Toletano reprehensa, postea tamen in meliorem formam redacta inualuit, ab eo uitio expurgata quod simul  concilium Toletanum damnabat; scilicet quod ea rotunda crustula ex panibus uulgo usitatis conficerentur. Hac autem in parte, qua concilium uult panem sanctificandum debere esse nitidum et ex studio preparatum, Mabillonius arguit panem azymum precipi; Sirmondus, cardinalis Bona et alii colligunt panem fermentatum non reiici, cum expressa, ut oportebat, mentio non fiat: quibus etiam Christianus Lupus assentitur, quamuis usum panis fermentati Ecclesie Hispane proprium, non Latine communem inde astruat. Iterum confirmo capitulum concilii XuI Toletani cum utraque sententia coherere posse, cum uerba illa nitidus et ex studio preparatus panem azymum satis innuant, si alioquin usus illius tunc uiguisset, et possint etiam peculiarem  curam ac diligentiam, siue studium panis etiam fermentati ex optima farina conficiendi significare: adeoque ex aliis monumentis lis tanta est dirimenda, quam nostrum non est componere. Crediderim tamen concilium Coyacense, anno 1050 habitum, opinioni Sirmondi et cardinalis Bone fauere: Hostia sit ex frumento, sana, et integra, al., ex frumento electo, ubi nulla azymi mentio, ut necessarium uidebatur, si communis esset consuetudo. Exstat Ioan. Gotter Heermanni Historia 653 concertationum de pane azymo, etc. Lipsie 1737. Interea relinquitur, epistolam ad Redemptum ex hoc capite saltem dubiam esse.

30. Quod autem uasa quibus sacrificii immolatio agitur metallina potius debeant esse, ut in eadem  epistola exponitur, quam lignea, uel fictilia, id ex antiqua consuetudine uidetur dictum. Concilium Coyacense nuper laudatum: Ita ut non sacrificent cum calice ligneo uel fictili. Lege, si uacat, cardinalem Bonam Rer. liturg. lib. I, cap. 25, qui num. 2 concludit, orthodoxam Ecclesiam semper et ubique in hoc conspirasse, ut aureis uel argenteis calicibus sacerdotes uterentur. De palla linea, que corporale dicitur, multa etiam tradit doctissimus idem cardinalis ibid. num. 11, que epistole ad Redemptum consentanea sunt. Sententia quoque ueterum Patrum fuit, uerba celestis oraculi non subiacere, ut ait auctor epistole ad Redemptum, Prisciani regulis, uel Donati. Gregorius Magnus in epistola ad Leandrum, premissa Expositioni in Iob: Indignum  uehementer existimo, ut uerba celestis oraculi restringam sub regulis Donati. Neque enim hec ab ullis interpretibus in Scripture sacre auctoritate seruata sunt.

31. De epistola ad Eugenium dicendum superest. Perezius in not. asserit hunc fuisse Eugenium II antistitem Toletanum, Iusti successorem. Nonnulli propterea putarunt inscriptionem falsam esse, quia Iustum post Isidorum uita functum credebant; quod Oudinus refellit, quamuis epistolam eiusdem suppositionis et auctoris cum precedentibus esse, dicat. Florezius tom. u Hisp. sacr. pag. 267, epistolam pro legitima habet, sed ad Eugenium Toletanum scriptam non censet: cum enim Iustus predecessor anno 636, mense Martio prope medium obierit,  consecratio Eugenii circa finem eiusdem mensis, non ante, collocari debet: Isidorus autem obiit initio mensis sequentis Aprilis. Non ergo idoneum tempus effluxisse uidetur, ut Isidorus ad Eugenium iam episcopum litteras dare potuerit. Quid, quod epistola potius ad episcopum antiquum directa uidetur? uestre sanctitatis litteras per nuntium suscipiens uerecundum, rerum omnium conditori grates impendimus, quod Ecclesie sancte sue mentis et corporis uestri ualetudinem conseruare dignatur. Existimat ergo Florezius epistolam ad Eugenium Egarensem, qui concilio Iu Toletano cum Isidoro subscripsit, directam fuisse. Inscriptio quidem certam episcopi 654 sedem non designat, et chronologica ratio quam Florezius explicat, contra Eugenium Toletanum  facit.

32. Partem huius epistole ad Eugenium Lucas Tudensis operi suo de Albigensium heresi inseruit: Mariana etiam libro uI, c. 6, Hist. Hisp., qui amicitiam inde colligit que inter Isidorum Eugeniumque Toletanum II intercedebat, et in not. ad Lucam Tudensem lib. II, cap. 1, affirmat eam epistolam exstare in uetusto Codice templi Toletani. Lucas uero Isidorum auctorem laudat, sed opus siue locum, ex quo uerba eius depromit, non nominat. Natalis Alexander primatum Romani pontificis iure diuino egregie ab Isidoro in hac quoque epistola, ut in alia ad Claudium, confirmari asserit. Oudinus, ut dixi, Dupinius, Dalleus, Tentzelius et alii, presertim heterodoxi, commentitiam aperte dicunt cum ob affectam erga Romanum pontificem obedientiam, tum ob iniectam  symboli Athanasiani mentionem: que duo obiecta iam dilui, cum de epistola ad Claudium disputaui. De hac igitur epistola, an sit Isidori, minor est dubitandi ratio, quam de precedenti ad Redemptum; maior fortasse etiam asserendi eam ab Isidoro scriptam, quoniam a Luca Tudensi iam reperitur laudata. uerum cum ipsius Tudensis auctoritas satis firma aut antiqua non sit, dum certiora uetustioris etatis exemplaria non ostendantur, quatuor has epistolas saltem dubias esse pronuntiabo.



CAPUT LXXu. De aliis epistolis Isidoro attributis aut affictis. Epistola Isidori medica commentitia. An Isidorus aliquod de medicina opus conscripserit.

 1. Canonicus Legionensis, auctor uite S. Isidori apud Bollandianos, refert Isidorum adhuc iuuenem epistolam ad Gregorium Magnum de beatitudine scripsisse: cuius mentio apud antiquiores alios non exstat, ut cap. 18, n. 9, obseruaui: neque eius exemplum usquam inueniri puto.

2. In Codice uaticano 3791, post Isidori epistolas ad Leudefredum et Massonam, inscriptio hec est: Incipit epistola de nominibus heriticorum qui unitatem Ecclesie turbauerunt, Isidori. Sed 655 id depromptum est ex lib. uIII Etymol. cap. 5: Quidam etiam heretici, etc. Alia adduntur ex cap. 6, sub titulo: De philosophis gentium quedam. De hac epistola iterum cap. 86.

 3. Alia est epistola Isidori nomine in Codice uaticano 4418 satis antiquo, de quo cap. 97, inter alia opera medica sic inscripta pag. 167 terg. rubrica: Incipit epistola Ysidori Spaniensi. Rursus pag. 108, recentiori manu: Epistola Isidori: Quatuor sunt uenti, quatuor anguli celi, etc. Epistola a Christiano homine uidetur confecta, qui quedam ex Isidoro sumpsit, scilicet ex lib. Iu Etymologiarum, qui est de medicina, et aliis in locis. Fabricius tom. XIII Bibliot. Grec., pag. 746, inter ueteres medicos recenset Isidorum Antiochenum a Galeno citatum, et Isidorum Memphitem ab Aetio. Addit Isidorum Hispalensem medicis a Tiraquello annumerari propter ea que de rerum proprietate scripsit, et multa alia ad medicinam pertinentia, presertim lib. XI, XII, XuI  et XuII Etymol. Nescio an quod dicit de proprietate rerum intelligat opus a Sigeberto indicatum: Scripsit et libros duos de Differentiis uerborum, siue de proprietate rerum, an solum innuat Isidorum in libris Etymologiarum plura de rerum proprietate scripsisse.

4. In bibliotheca Romana Angelica Codex est membranaceus in-4, seculi XIu circiter, inscriptus: Isidorus et alii de medicina: Interea moneo te, medice, sicut ego monitus sum a nostris magistris, etc. Desinit: posse noscitur. Explicit Isidorus. Alloquitur quemdam suum nepotem. Non exprimitur esse Isidorum Hispalensem. Sequuntur quedam anonyma: Medicina est que corpus uel tuetur, uel restaurat, etc. Hic est liber quartus imperfectus Etymologiarum Isidori. Postea Incipit liber aureus: Si dolor capitis, etc. Explicit liber aureus. Deinde Incipiunt cure  magistri Bartholomei: Hydrophobia est passio, etc. Codex in fine uidetur mutilus.

5. Suspicor medio euo Isidorum aliquem exstitisse, qui Latinis litteris medicinam illustrare pro uirili parte conatus fuerit. Nam in Codice etiam uaticano 2439 membranaceo in-fol. post Auerrois commentarium super Cantica Auicenne, magistro Armengando Blaxii de Monte Pessulano ex Arabico interprete, pag. 45, sunt Ioannis Damasceni aphorismi subiecto commentario. Aphorismi incipiunt: Liberet te Deus, fili amantissime, a deuio erroris. Commentarium uero: Ioannes Damascenus, tradens quosdam canones medicine operi suo 656 premittit proemium. In fine hec est rubrica: Expliciunt  aphorismi Ioannis Damasceni, filii Serapionis, cum commento beati Isidori. Codex seculi XIu circiter est. Neque Armengandi Blaxii, neque Isidori alicuius medici Fabricius in Bibliotheca medii eui meminit. Ioannes Damascenus medicus ille ipse est quem Fabricius tom. XIII Bibl. Grece librum aphorismorum 160 ad filium scripsisse testatur, et ad seculum uIII prope finem reuocat. Etsi enim de Ioanne Damasceno, Serapionis filio, in Serapione agere pollicitus est, tamen id solum protulit: Ioannes Serapio, aut, ut alii uocant, Serapionis filius, medicus Arabs circa annum Christi 1070, multis seculis uixit post Serapionem medicum Alexandrinum, etc. Arabis autem illius, quem ad seculum uIII  perperam referunt alii, plura scripta Latine uersa habemus, etc. At auctor aphorismorum ad filium ad seculum uIII ab ipso Fabricio refertur. Quidquid id est, certe Isidorus noster commentarium in aphorismos scriptoris longe se posterioris minime edere potuit.

6. Quod si aliquis, ut opinor, fuit Isidorus, qui medio euo, ut dixi, nomen suum inter medicos scriptores professus fuerit, facile fuit ut inepti librarii Isidorum Hispalensem, cuius late fama peruagata erat, auctorem crederent. Ac fortasse auctor continuationis Isidoriani Chronici sub Ildefonsi nomine uel prorsus conficte, uel plurimum interpolate, inde occasionem sumpsit, ut quedam de libris medicis Isidori a commentitio pariter Theodisclo,  Isidori successore, falsatis in uulgus spargeret: »Successit beatissimo Isidoro Theodisclus, natione Grecus, etc. Libros quosdam de Naturis rerum et Arte medicine, necnon et de Arte notoria, quos pater Isidorus facundo stylo composuerat, et nedum ad publicum uenerant, in odium fidei corrupit, resecans uera et inserens falsa: atque per quemdam Arabum nomine Auicennam de Latino in Arabicum transtulit.«

7. Totam hanc fabulam merito explodit Nic. Antonius, qui ex interpolato huiusmodi chronico errorem ortum putat eorum qui Auicennam Hispanum fuisse existimarunt; cum tamen Auicenna, princeps scilicet medicorum Arabum neque in Hispania natus, neque illuc accessisse unquam uideatur, et seculo XI  demum uixerit, ut ostendit lib. uII, cap. 2, ubi duos Auicennas sine ullo fundamento ab aliis distingui animaduertit. Ridiculum preterea uidetur, Theodisclum in odium fidei uera in libris de Medicina et Rebus 657 naturalibus resecuisse, ac falsa inseruisse, cum id potius ad libros de Rebus sacris scriptos esset referendum. Dubium autem est an pseudo-Ildefonsus nomine artis notorie intellexerit superstitiosam illam, quam Salomonis clauicule titulo Cornelius Agrippa integro libro explanauit, de qua Delrius, Torreblanca, Alberghinus, aliique agunt, que certe sanctissimo uiro Isidoro sine maxima iniuria ascribi nequit, an artem notariam, que per notas scribere docet, quam Hebrei etiam inferioris eui cognouerunt: de qua uidendus Mullerus lib. II  Misc. cap. 13. Hec autem notaria ars multo minus idonea est, ut in odium fidei corrumpatur. Pinius in tract. de Liturg. Hisp. cap. 4 eidem commentitio Theodisclo imputari posse coniicit, quod exemplaria quedam liturgie Mozarabice corrupta fuerint; quia scilicet Baronio fidem prestitit, referenti ad annum 794 Theodisclum primum in Hispania asseruisse Christum Dei Filium esse adoptiuum. Ita facile errores serpunt.

8. Berardus, qui Canones Gratiani genuinos edidit, eamdem crambem recoquit part. III, pag. 481, atque ita concludit: Nemo exinde non colligit, quanta solertia opus sit in meditatione Isidorianorum librorum, in quibus sane si quid offendiculi esse potest,  id non Isidoro tribuendum erit, sed aut Theodisco, aut Auicenne. Rodriguezius, tom. II Bibl. Hisp., pag. 344, sententiam Nic. Antonii male expressit: ait enim eum apologiam pro Theodisclo adornasse, cui nonnulli errorem Adoptianorum imputauerant, cum Nic. Antonius ne exstitisse quidem ullum Theodisclum antistitem Hispalensem contendat.

9. Nullum quidem fuisse Theodisclum, qui post Isidorum sedem Hispalensem tenuerit, cap. 12 demonstratum iam manet. Neque tamen propterea Lucam Tudensem auctorem continuationis chronici Isidoriani Ildefonso afficte, aut interpolatorem crediderim, quod multi putant. Nam Rodericus quoque Toletanus, Luce equalis aut etiam antiquior, eamdem continuationem legisse uidetur, ut apparet lib.  II de Reb. Hisp. cap. 21, ubi de Cindasuindo ait: Libros sanctorum Patrum diligenter fecit perquiri, et instituta beati Isidori firmiter obseruari. Hic perfidum Theodistum Hispalensem episcopum synodali sententia in exsilium misit, et dignitatem primatie, quam ab antiquo habuerat, totius approbatione concilii Toletane Ecclesie confirmauit. De corruptis Isidori libris nichil Rodericus 658 diserte profert, uel quia instituto suo satis erat, si Theodisclum aut Theodistum perfidum appellaret, uel quia fortasse exemplar continuationis Chronici Isidoriani minus corruptum nactus fuit, ut loc. cit. iam monui.

10. Inter Isidori epistolas referre aliquis possit opusculum de Institutione bone uite, de quo cap. 82; nam epistole nomine insignitur in Codice uaticano-Palatino  832, ubi tamen non Isidoro, sed Ambrosio perperam ascribitur pag. 80 terg.: Incipit epistola beati Ambrosii archiepiscopi de Moribus et honesta uita: Dilecte fili, dilige lacrymas, etc.



CAPUT LXXuI. De Natura rerum liber Isidori ad Sisebutum regem. Editiones, mss. Codices, excerpta, caput quoddam huius libri nondum editum. Carmen astrologicum huic libro additum, fortasse Isidori, compendium metricum eiusdem libri nondum editum, fortasse S. Eugenii Toletani.

1. Neminem uidi hactenus, ait Bayerius, qui de hoc opere litem Isidoro intendat. Ac notandum id sane in tanta iudicandi de genuinis Isidori operibus licentia ac uarietate. Sisebuti regis, cuius doctrinam et eloquentiam  Isidorus non solum in epistola nuncupatoria, sed etiam in Historia Gothorum celebrat, epistolas, quosdam uersiculos, et Acta martyrii S. Desiderii Florezius tom. uII Hisp. sacr. edidit: ex quibus Isidori iudicium de regis eruditione satis comprobatur, quamuis is sermone parum Latino, et ad uulgarem declinante scripserit. Opus clare a Braulione describitur: De Natura rerum ad Sisebutum regem librum unum: in quo tam de ecclesiasticorum doctorum quam de philosophorum indagine obscura quedam de elementis absoluit. Breuius Ildefonsus: Librum de Natura rerum ad Sisebutum principem. Hunc quoque titulum de Natura rerum Sigebertus aliique retinuerunt. Nic. Antonius putat hoc esse  opus quod Trithemius Cosmographie nomine laudat, quam inscriptionem in Pitheano Codice apparere, monuit Scriuerius in animaduersionibus ad uegetium edition. 1670, tom. II post Stewechii commentarium pag. 54. Sed cum Trithemius nonnunquam quedam opera diuersis 659 titulis representet, crediderim opus diuersum non esse, quod alibi uocat de Computo et natura rerum, alibi de Astronomia.

2. Neque dubitandum uidetur quin liber de Astronomia a Trithemio recensitus sit opus ipsum de Natura rerum. Nam initium a Trithemio indicatum: Domino et filio carissimo, epistole nuncupatorie Isidori ad Sisebutum congruit. Nic. Antonius inter opera a Trithemio commemorata, sed aliis ignota, refert librum de Astronomia: quem ipse quoque suspicatur  esse librum de Natura rerum. Attamen, addit, in Medicea bibliotheca Isidorus DE ASTRIS reperitur. Exstat adhuc hic Codex, Liber Isidori de Astris celi; sed eumdem esse ac librum de Natura rerum, perspicuum est ex collatione inter schedas Zaccarianas cap. 44 indicata. Neque in aliis mss. exemplaribus similes inscriptiones libri de Natura rerum desunt, ut in Cod. Regio-uaticano 1573. Bayerius quoque Codicem Toletanum recenset, qui de Astris celi ad Sisebutum inscribitur. Ab aliis dicitur liber astronomicus, et in editione Augustana anni 1472 fol., quam Fabricius laudat, de Responsione mundi et Ordinatione astrorum. In Codice Escurialensi, quem Rodriguezius tom. II Bibl. Hisp. pag. 327 describit, seculi XXI, titulus est, Sancti Ysidori Yspaniensis de Astronomia  seu Natura rerum. Subiungitur in eodem Codice Item liber Sententiarum, scilicet Isidori.

3. Miratur etiam Nic. Antonius, opus de Natura rerum in ms. Codice Pauli Petauii, quem Scriuerius laudat, appellari Rotarum librum. Neque assentitur Scriuerio qui Rotarum in Notarum commutare uoluerat, ac probabiliorem putat coniecturam, quod Rotarum ex Natura rerum compendiose scripto eruperit. uerius tamen censet, a rotis seu circularibus figuris, quibus Isidorus multis in hoc libro utitur, titulum Rotarum ab aliquo ineptissimo, ut ait, exscriptore fuisse fabricatum, presertim cum eumdem titulum in Chronico Fontanellensi inuenerit: de quo confer supra cap. 46, ubi in alio Codice monasterii S. Nazarii in Laurissa idem titulus Rotarum supra  uerum titulum apponitur. Codex noster Regio-uaticanus 310 eadem inscriptione prenotatur. Codex Mediolanensis Liber Rotar., quod Muratorius non intelligebat, cum Codicem describeret, ut cap. 55 dixi: ac fortasse uetustate consumpte erant ultime littere in Rotarum.

4. Grialius, qui ad Matritensem editionem librum hunc emendandum 660 in se recepit, titulum de Natura rerum preferendum ait, cum etiam Beda Isidori exemplo librum suum de Natura rerum inscripserit; quamuis alias Isidori liber de Astronomia, siue de Mundo, siue de Naturis rerum inscribatur. Mansius in descriptione Codicis Lucensis, de quo supra cap. 44, recenset opus cuiusdam Iacobi hoc titulo: Incipit de Natura rerum. Agit de terra,  mundo, elementis, de stellis, de meteoris, etc. Prefatio est metrica:

Naturas rerum uarias, labentis et eui
   Perstrinxit titulis tempora lata citis.
Hoc opusculum edere Mansius cogitabat. Auctor ab ipso creditur Iacobus diaconus, cuius sequitur synopsis epistole Alcuini. Ego puto Bede opus esse iam editum. Aluarus Cordubensis seculo IX Isidori librum Nature rerum appellauit in Indiculo luminoso num. 15, Carnalibus uero et minus peritis scandalum nasci tempore martyrii beatus, et lumen noster  Isidorus in rerum Nature libro euidenti eloquio, et apta figura stelle cuiusdam Horione  nuntiat.

5. Prodiit hic liber, ut ex Fabricio dixi, anno 1472, et consentit Bandinius tom. Iu Cod. Latin.  bibl. Laurent. Medic., plut. 27, cod. 9 bibliothece S. Crucis: que editio Margarino de la Bigne ignota fuit, qui anno denique 1580 se primum id opus in uulgus edere existimabat. Repetita est deinde editio libri eiusdem in editionibus Operum Isidori regia Matritensi, Breuliana, et recenti Matritensi. Sed in editione Regia caput ultimum de Partibus terre pretermissum fuit. In recenti editione Matritensi inter appendices pag. 51 additum est hoc caput ex Codice Ouetensi, scripto seculo uII, et ex alio Oxomensi seculo XII, uel circa initium seculi XIII exarato. Editor, qui nonnullas uarias lectiones ex Ouetensi Codice adiicit, aduertit in centro figure capitis 11 litteris minio notatis legi: Eulogii mementote peccatoris; qui Eulogius, ut addit, uidetur scriptor, uel  possessor libri. In nota subiecta dubitatur num is sit S. Eulogius martyr Cordubensis. Anno 859 S. Eulogius martyrio coronatus fuit: adeoque si liber ad seculum uII, uel, ut alii putant, uIII pertinet, sanctus hic martyr solum possessor esse potuit.

6. Aduertit idem editor, post caput, quod nunc est ultimum, de partibus terre, alia in eodem Codice Ouetensi addi de Asia, et partibus eius, que sunt caput 3, 4 et 5 libri XIu Etymologiarum: et coniicit ille quidem non inepte, uere olim ad librum de Natura 661 rerum, qui Etymologias precessit, pertinuisse; postea uero ab Isidoro in Etymologias coniecta, et in plerisque exemplaribus libri de Natura rerum pretermissa. Bayerius in not. ad Biblioth. uet. Hisp. obseruat peruetustum illum olim ecclesie  Ouetensis Codicem, quem Longobardicum Grialius appellat, nunc exstare in regia Escurialensi bibliotheca, ac constare partim cursiuo charactere Longobardico, quem nos Ataulphicum dicimus, partim quadrato, seu uulgari Romano: uideri autem seculo uIII, eoque non multum adulto scriptum: ex quo, pergit, ineditum eatenus Isidori caput 47 de Partibus terre in nouissimam Matritensem anni 1778 editionem permanauit. Fallitur quod id caput non ante editum censet; nam et in Bigneana et in duabus Breulianis editionibus conspicitur. Et cum illud non solum editi et plerique nostri mss. Codices exhibeant, sed etiam ille ipse Longobardicus, quo Grialius potissimum usus fuit, colligitur incuria alicuius accidisse, quod  in Matritensi Grialiana editione omissum fuerit. Quod si studio pretermissum fuit, quia a nonnullis Mss. abest, debuit editor premonere cur caput quod in Bigneana editione iam conspiciebatur, et in multis antiquissimis membranis apparet, nichilque presefert Isidoro indignum, excluserit.

7. Libri de Natura rerum quedam sunt in mss. exemplaribus excerpta: ut in Codice Regio-uaticano 571, inter alia ex Patribus deprompta pag. 13, de Signis tempestatis, uel serenitatis: quod est caput 38 integrum libri Isidoriani de Natura rerum, et in Codice Casanatensi D. Iu, 23, de quo cap. 107.

8. Codicem unum ms. libri de Natura rerum ex bibliotheca Mediolanensi Nic. Antonius memorat, Bayerius tres Escurialenses et unum Toletanum;  cuius meminit etiam Burrielius in sua epistola. In fine capitis 44 recensui quatuor Codices, unum Lucensem et tres Florentinos, quorum uarias lectiones Zaccaria sibi parauerat. Inter Codices Albornozianos Expositionis in Genesin, etc., indicatur initio liber Isidori de Natura rerum. Inter Codices Etymologiarum, ut iam a me obseruatum fuit, alicubi reperitur liber de Natura rerum, tanquam pars, siue liber ultimus Etymologiarum.

9. Bandinius tom. Iu Cod. Latin. bibl. Med., plut. 27, bibliothece S. Crucis, describit Codicem 9, in quo est opus Etymologiarum, ut alibi dixi. Num. 3, pag. 175, Isidori Iunioris illustris libellus de Astronomia siue de Natura rerum. Prologus: Domino et filio 662 Sisebuto, etc. Tabula capitum 45; ultimum  est de monte Aetna, ac desinit: ad puniendos peccatores, qui cruciabuntur in seculum seculi. Quedam alia addit editio Matritensis, et caput aliud integrum editiones Bigneana et Breuliana. Subiiciuntur in eodem Codice capita quatuor, quorum primum: De nominibus stellarum, quibus ex causis nomina acceperint. Secundum De precedentia et antegradatione stellarum. Tertium de precedentia et antegradatione . Quartum de statu stellarum. Que sunt quatuor postrema capita libri tertii Etymologiarum. Succedunt alia capita de mundo, etc., scilicet decem priora capita libri 13 Etymologiarum. Pag. 188 occurrit totus liber X Etymologiarum, aliquanto longior in hoc Codice quam in Editis, uidelicet nonnulla adiuncta habet in fine, ut Bandinius obseruat.  Alius Codex de Natura rerum recensetur a Bandinio plut. 22 bibliothece S. Crucis, n. 12, qui membranaceus est seculi XIII et inscribitur de Astris celi, similis Codici 39, plut. 29, de quo dixi cap. 44.

10. Non pauca nec contemnenda recognita a me sunt libri de Natura rerum mss. exemplaria. Codex Regio-uaticanus 255, cap. 99 describendus, exhibet opus de Natura rerum hoc titulo recentiori: Isidorus de Natura rerum. Codex uetus est, fortasse seculi IX. Non multo inferior est Codex Regio-uatic. 310, de quo cap. 100, ubi liber de Natura rerum inscribitur Rotarum liber Isidori. In Cod. Regio-uatic. 571, de quo cap. 100, est fragmentum huius libri. In Regio-uaticano 1260, cap. 101, integrum opus sine titulo: incipit: Domino et filio Sesibuto Esidorus. Ultimum  caput est de monte Aetna: sunt uersus de uentis, et carmen, Tu forte in luco, etc. In Regio-uatic. 1573, cap. 101, inscriptio est, Liber astrorum celi editus ab Isidoro. Adest caput 47 de Partibus terre. In Cod. Palat. 834 de quo cap. 103, Incipit liber de Astra celi sancti Hisidori Spalensis episcopi. In Palatino 1448, seculi XI circiter Liber Rotarum sancti Isidori episcopi; adest caput 46, de Nominibus maris ac fluminum nondum editum. Hoc est caput 48, in Codice Palatino 834. Idem caput exstat in Urbinate 100, de quo cap. 104, ubi liber hic de Astronomia inscriptus, Etymologiis tanquam liber 23 et ultimus subiungitur, auctus in fine opusculo de Celo, quod Isidoro quoque adiudicatur. Inuenitur preterea in Codice Albanio, de quo cap. 107 fusius agam.

 663 11. Caput nouum de Nominibus maris et fluminum ex mss. Codicibus a nobis producendum est, scilicet post caput 22 de Nilo. Etsi enim in Editis desideratur, et a multis quoque manu exaratis exemplaribus abest, tamen certum mihi est ab Isidori manu esse. Quis enim alius post Isidori tempora tam scite ueterum auctorum loca interserere nouisset, ut in hoc capite cernitur? Respondet enim hoc caput reliquo operi, de quo notanda sunt Scriuerii uerba ad uegetium a Nic. Antonio indicata, et a Fabricio relata: Sane non contemnendum opusculum, et dignum uiri docti censura. Multa indidem fragmenta Nigidii, uarronis, Suetonii Tranquilli, et aliorum haurienda. Profert Isidorus in hoc capite uerba Tranquilli in Pratis, uirgilii, Neuii in Bello Punico, Atte in Togatis,  Pacuuii et Augusti, ex quo refert, Nos uenimus Neapolim fluctu quidem ceco: quod fragmentum aliis Augusti, que Rutgersius collegit, adiungi poterit, non minus quam uerba Tranquilli, Neuii, Pacuuii et Atte, que in hoc capite referuntur, inter ueterum petarum fragmenta, que iam multi uulgarunt, reponi poterunt. Laudatum caput exstat in Codice Albanio, in Lucensi, et in multis uaticanis, ut in eorum indice nuper exposito obseruare licet.

12. Libro de Natura rerum in nonnullis Mss. subiicitur quoddam astronomicum carmen uersu hexametro, Tu forte in luco, etc. In editione recenti Matritensi descriptum fuit hoc carmen, ubi dicitur ecloga elegantissima, desumptum ex Codice peruetusto Ouetensi, in quo inter capp. 46 et 47 collocatum erat, et ex alio Codice seculi XIu, scilicet Escurialensi, ut  ex nota Bayerii ad Bibl. Hisp. arguo, qui pemation de Sole uocat, ellipticum tamen et misere defedatum. Initium inter appendices noue Matritensis editionis est: Tu forte in lucis. Desinit: Lumen, et fratrem rectis obiectibus argens. Multis mendis in hac editione carmen corruptum est. Emendatum a me prodibit non solum ex ms. Regio-uaticano 255, in quo post librum de Natura rerum reperitur, sed etiam ex antiquis editionibus.

13. Id enim tam editor Matritensis quam Bayerius ignorasse uidentur, scilicet huiusmodi carmen astronomicum longe ante, nec semel typis excusum in lucem uenisse. Exstat in Anthologia Latina pag. 494 tom. Iu Petar. Latinor. edition. Pisaur., ubi in fine  denotatur aliquid deesse post uersum, Luna meat, etc.; sic enim legendum, 664 non ut in editione Matritensi, Lumen eat. In ms. Regio-uaticano 255, nullo signo arguitur imperfectum esse carmen: uersus autem ultimus sic habet: Luna meat, fratrem rectis obiectibus urgens. Editio Matritensis argens, Pisaurensis arcens pro urgens. Primum prodiit hoc pemation inter P. Pithei pematia uetera: de qua editione agit Fabricius lib. Iu Biblioth. uet. Lat. cap. 1. uocat incerti auctoris de Defectu lune, siue de Astronomia fragmentum, quod incipit: Tu forte in loco letus. Sed legendum in luco lentus. Obseruat Fulgentium auctorem indicari in titulo ex coniectura minus uerisimili; subiici in mss. libro Isidori de Astronomia; uarronis Atacini esse, coniicere Pitheum  et Petrum Danielis apud Turnebum XIX, 3 Aduers., contra quos disputat Salmasius p. 1131 ad Solinum editionis Parisiensis.

14. Gerardus Ioan. uossius, cap. 5 de Pet. Lat., putat fragmentum hoc esse carminis astronomici, atque Isidorum fortasse habere auctorem, cuius operibus sepe subiicitur, nullo auctoris nomine expresso: doctissimum quemdam hominem coniicere uarronis Atacini esse. Cum Fulgentii nomen solum ex coniectura prefixum fuerit, ut Pitheus in notis consentit, et uetusta exemplaria Astrologie Isidori, cui fere subiicitur, nullius auctoris titulum preferant, consequens uidetur aut Isidori esse, aut alicuius ex antiquioribus scriptoribus, quibus Isidorus libens utitur. Et in Codice quidem Ouetensi antiquissimo ante caput  ultimum in textu ipso hi uersus inseruntur: quod arguit ab auctore libri id factum. Locus tamen carminis proprius esset post caput 21 de lune eclipsi: id enim auctor agit ut lune eclipsin explicet, pauca de solis eclipsi addens. Neque uideo cur imperfectum carmen plerique dicant: nam peta, quod initio de lune eclipsi dicere proponit, plene exsequitur.

15. Ut Isidori pemation hoc esse fidentius coniiciamus, Codicis Florentini S. Marci 604, seculi IX circiter, auctoritas fauet: in quo fragmenta quedam, sed interpolata, Etymologiarum proferuntur, scilicet de inuentoribus litterarum, ubi hec sunt peculiaria: Aethicus philosophus et cosmographus suos litterarum characteres, quos adinuenit, ita ut infra notatum est  distinxit, quosque beatus bone memorie Hieronymus presbyter una cum libro suo Cosmographo Latinis tradere curauit, etc. Sequuntur characteres litterarum, et subinde rubrica: Incipit Hisidori presbyteri sermone nitidiori: Tu forte 665 in luco lentus, etc., qui uersus multis mendis apparent inquinati, ut ex specimine quod Rochus meus Menciaca ad me misit, colligo. Succedunt alia Isidoriana fragmenta de die, hebdomada, mense, anno, etc. Cur autem presbyter Isidorus uocetur non intelligo, nisi eum iuuenem adhuc et presbyterum hoc astronomicum carmen composuisse dicamus.

16. Fragmentum huius pematii Sisebuti nomine inuenio inter Anecdota Muratorii t. III, pag. 160,  insertum operi anonymo de Computo ex Codice perantiquo bibliothece Ambrosiane. Liber ex multis opusculis de computo, de ratione paschatis, de cyclo, etc., collectus est anno 810, aut summum paucis post annis, ut ex cap. 153 aliisque locis colligitur. Ex Isidoro quedam desumpta sunt. Titulus capitis 106 est, Item Sesebutus de eclipsibus solis et lune dicit:

Quur fesso luna libescit circulus orbe, etc.
Ita procedunt uersus, multis mendis inquinati, usque ad extremum uersum: Lunam erat fratrem rectis arguens; qui corrigendus est: Luna meat fratrem rectis obiectibus urgens.

17. Cur autem Sisebuto hi uersus ascribantur ratio peti potest ex ipso libro Isidori de Natura rerum,  Sisebuto dicato, cui adiici uel inseri solent. Ac re uera uersus finem huius de computo libri, siue collectionis, exstat Isidori opus de Natura rerum, quod pag. 208 a Muratorio ita indicatur: Domino et filio Sisebuto Esidorus: Dum te prestantem ingenio facundiaque, etc. Omittitur a Muratorio, qui addit ex Codice quosdam uersiculos:

Annus solis continetur
Quatuor temporibus.
Desinunt,

Triennarium biennium
Bisque trinis supramissis.
Reliqua desiderantur.

18. Non tamen absurdum esset Sisebutum, ingenio doctrinaque prestantem, ut ait Isidorus aliique confirmant, auctorem carminis credere. Ex eius  epistola ad Theudilanem, dum ex laico habitu se ad monasterium conuertisset, colligimus Sisebutum musis quoque amicum fuisse: concludit enim epistolam tribus distichis ad Theudilanem, quibus precedit uersus Dracontii lib. I de Deo uers. 128:

Magnus ubique Deus, nunquam mutabilis auctor.
In Dracontii editionibus legebatur:

Clarus ubique Deus, nunquam mutabilis auctor.
Carmen Dracontii tribus libris comprehensum e ms. Codice uaticano ego edidi Rome 1791, in quo erat

Clarus ubique Deus, nunquam maculabilis auctor:
quam lectionem confirmant duo alii 666 Codices uaticani 3853 et 5884, deinde a me uisi, in quibus  eodem modo exstat Dracontii pema, nomine Aurelii Augustini inscriptum. Sisebuti distichon secundum ita habet:

Qui tibi diuinum iussit concedere uotum,
Ipse tibi tribuat Sandrimer almauia:
corrigendum uidetur, Sandrimer alme, uiam. Ultimus uersus est,

Sit tibi uite lux Christus ubique pius,
et in ms. Codice Toletano, Sit tibi uita lux: restitui potest Sit tibi uita et lux.

19. Aliud ego pema inueni, ad eumdem librum de Natura rerum aliquatenus spectans, in Codice Albanio eidem libro subiunctum: quod ueluti compendium metricum est plurium eiusdem libri capitum.  Quedam soluto sermone precedunt: In ipso quidem principio, etc., de septem primis creationis diebus. Tum rubrica: Item uersus de eadem re: Primus in orbe dies lucis primordia sumpsit; qui sunt septem uersus S. Eugenii Toletani, qui inter eius carmina reperiuntur, et descripti etiam sunt in Prolegomenis ad Dracontium pag. 17. Sequitur rubrica: Item uersus de sole: Sol oriens faciem stellarum euiscerat omnem, etc., qui pertinent ad caput 27. Ita uersus de arcturo, de boote, de pleiadibus, de orione, de lucifero, de uespere, de cometa, de sirio, de duodecim signis, de tonitruo, de fulminibus, de arcu celesti, de nube, de pluuiis, de niue, de glacie, de uentis.«

20. Postremi uersus, uidelicet de uentis, illi ipsi  sunt qui in editionibus Bigneana et Breuliana capitis 37 textui subiunguntur hoc titulo: uersiculi de supranominatis uentis. Breulius ad marg. notat eos uersus in ms. Codice non haberi. Grialius animaduertit eos ab aliis Mss. abesse, exstare autem in Ouetensi Gothico ab Isidori opere separatos, magisque emendatos quam in editis: quos, quia non prorsus inelegantes, et Isidoro antiquiores ipsi uidebantur, in nota proposuit. Sed cum hi uersiculi de uentis ab eodem auctore uideantur profecti a quo reliqui, in Codice Albanio eodem contextu exarati, Isidoro antiquiores non sunt dicendi. Nam ceteri ita clare Isidori uerbis insistunt, ut etiam allegorias eius mysticas non pretermittant. In Codice Ottoboniano 6, de quo cap. 105, sine auctoris nomine iidem  uersus de uentis proferuntur, uti etiam in Codice ueronensi Orationalis Gothico-Hispani, ut indicat Maffeius in Codicis eius descriptione, cap. 88, num. 93, referenda.

21. Quem ergo auctorem statuimus? Nulla mihi occurrit ratio 667 cur Eugenio Toletano istius modi uersus abiudicem: et est contra non leuis cur illi adiudicem. Cum enim eodem omnes contextu fluant, idem omnium censendus est auctor. Priorum autem septem uersiculorum auctorem Eugenium esse iam monui. Nimirum delectabatur Eugenius res naturales breuibus carminibus explicare, quod satis ex pematum eius libris constat. Ac fortasse rubrica, que toti carmini precedebat, et iam uetustate corrasa legi nequit, nomen pete, Eugenii, ut  ego arbitror, indicabat. Sed quicunque demum fuerit eius pematis auctor, cum neque adhuc illud lucem uiderit, et ad libri Isidoriani siue explicationem, siue commendationem pertineat, iure meritoque inter Appendices a nobis referetur.



CAPUT LXXuII. Isidorus noster Hispalensis uerus auctor Chronici, quod aliud est a Chronico Isidori Pacensis. Compendium Chronici Etymologiis insertum ab ipso Isidoro.

1. Cum magna fuerit quorumdam hominum licentia a seculo IX presertim, et aliis subinde consecutis, interpolandi, augendi mutilandique ueterum scriptorum opera, hec tanta temeritas in quorumdam argumentorum libris peruertendis potissimum  grassata fuit, ut in collectionibus canonum, in Kalendariis, in chronicis, et historiis. Neque is ego sum qui illico iudicem omnes eiusmodi operum corruptores dolo malo egisse: nonnulli enim, ut mihi quidem uidetur, ita libros sibi describebant aut describi curabant, ut plura alia siue ex aliorum glossis et additionibus, siue e sua penu in eamdem sententiam insererent, ut aliquando usui esse possent. Pessimo tamen id exemplo faciebant, cum alios facile decipi sinerent, qui omnia in libro exarata auctori cuius prefigebatur nomen, bona fide ascribebant. Cui malo paucis uerbis occurrere poterant, si opus collectaneum, aut ex uariis consarcinatum esse aduerterent. Sed non deerant qui, cum e libris exarandis questum facerent, ex alicuius magni auctoris  nomine, quod in fronte conspiceretur, maius pretium sibi pollicebantur.

2. Hec Codicum corruptio rerumque mixtarum perturbatio in multis Isidori operum, ac nominatim Chronici exemplaribus, deprehenditur, 668 eoque etiam magis quia Isidori nomen clarum ubique erat, et scripta latissime disseminabantur. Atque, ut de Chronico singillatim uerba faciam, hac de causa accidit ut Isidoro partim suum uerum chronicon negetur, partim alia aut non sua aut interpolata affingantur. Chronici Ildefonsus non meminit, quippe cui cure non fuit historicos Isidori libros recensere. Non ita Braulio, qui opus perspicue describit: Chronicorum a principio mundi usque ad tempus suum librum unum, nimia breuitate collectum.

 3. Nolim Braulionis uerba ita accipi, quasi breuitatem Isidori minus probet: potius enim laudat quod ab orbe condito historiam rerum et temporum breui chronico scite comprehenderit, eo fere modo quo Isidorus ipse cap. 38 de uir. illustr. breuem uictoris Tunnensis historiam laude et notatione illustrem et memoria dignissimam dicit. Quod tamen ita est intelligendum, ut Braulio non solum chronicum contractum, quod in Etymologiis exstat, sed aliud fusius seorsum editum innuat; quandoquidem hoc etiam pro rerum que explicantur copia et magnitudine nimium breue, hoc est ualde breue appellari potest.

4. Chronicon Isidori scriptores uetustissimi laudant. Fredegarii Scholastici, qui eodem seculo uII quo Isidorus floruit, explicui uerba cap. 33 contra Nic.  Antonium, qui existimauit Fredegarium uix de Isidoro Chronici auctore se certum esse ostendisse. Seculo uIII Elipandus auctoritatem beati Isidori ex hoc chronico in epistolis ad Carolum Magnum et ad Alcuinum excitauit, ut dixi cap. eod. 33. Eodem seculo uIII, etiam ante Elipandum, Isidorus Pacensis, qui Isidori Chronicon continuauit, Isidoriani Chronici prope finem sui sic meminit: Secundum historiam ecclesiasticam domini Eusebii Cesariensis episcopi in lib. I, etate uI, uel nunc secundum chronicam domini Isidori. Post chronicon Ioannis Biclarensis Florezius tom. uI, append. 9, ex Codice Complutensi addidit epilogum anno 742 conscriptum, cuius auctor ait: »Usque DCLIIII eram, in qua beatus Isidorus chronicam  suam condidit, in quinto Heraclii imperatoris anno, et quarto Sisebuti regis Gothorum, etc.« Simili modo auctor Chronici Silensis initio seculi XII, num. 2: »Quod in Chronica lucide declaratur, quam Isidorus Christi famulus, Hispalensis ecclesie episcopus ab exordio mundi usque ad Eraclii Romani imperatoris, et Sisebuti Hispaniarum religiosissimi principis tempus compendiose scripsit.« 669 Pretereo scriptores ueteres Hispanos qui ex Isidori Chronico, auctore non laudato, uerba retulerunt, Beatum seculo uIII in Comment. super Apocalypsin, et Dulcidium, siue alium auctorem Chronici Albeldensis seculo IX.

5. Tot ueterum testimonia, ut de mss. antiquis exemplaribus nunc taceam, euidenter ostendunt  Isidorum nostrum Chronici quod eius nomine circumfertur, auctorem fuisse, ut catalogi etiam peruetusti et bibliographi plerique cap. 46 et 47 allegati consentiunt. Apertum in primis est testimonium catalogi monasterii Pompose seculi XI: Chronica S. Isidori Spalensis episcopi, describens historiarum breuiarium ab exordio mundi usque ad Heraclii tempus. Anonymus etiam Mellicensis chronicum intelligit, cum inter Isidori opera abbreuiationem temporum laudat. Repugnant tamen aliqui recentiores presertim post famosa chronica conficta, quibus Theophilus Raynaudus, Ioan. Harduinus et alii apud uincentium Placcium in Theatro Anon. et Pseudon., n. 1484, assentiri uidentur. Ac primum Biuarius Pseudo-Dextri sui hec conatus est explicare uerba ad ann.  384, num. 8, Isidorus Senior Cordubensis continuat chronicon a primo consulatu Theodosii: que in fragmento Estepani Codicis non apparere Nic. Antonius animaduertit; atque adeo ab aliquo postea addita sunt, qui minus caute seniorem Isidorum Cordubensem a Dextro nominatum confinxit, comparatione scilicet Isidori Hispalensis, qui longe post Dextri etatem floruit. Biuarius, ut Pseudo-Dextri imprudentiam excuset, duos Cordubenses Isidoros commentus est, alterum Seniorem auctorem Chronici, alterum Iuniorem auctorem Allegoriarum ad Orosium, et commentarii in libros Regum et Euangelium Luce. Censet ergo Chronicum, quod Isidorus Hispalensis scripsit, desumptum esse magnam partem ex Chronico senioris illius Cordubensis Isidori:  quod Isidori Cordubensis Chronicum Lucas Tudensis aliis chronicis inseruerit, putans opus esse Isidori Hispalensis.

6. Inepta hec sunt: nam Isidorum Cordubensem Chronicum scripsisse, solum inter Pseudo-Dextri nugas relatum est. Etsi autem Lucas Tudensis Isidori nomine multa profert que in Isidori Chronico non exstant, tamen id non arguit reperta ea fuisse in antiquiori aliquo Isidori Cordubensis chronico: nam multa etiam pariter refert de tempore, quod ab Isidoro Cordubensi explicari non potuit. Solum ergo arguitur Lucam Tudensem Chronico Isidori in omnibus partibus interpolato usum fuisse, ut mox dicam.

 670 7. Aliam contrariam uiam iniit Ioseph Pellizerius, qui Chronicum communi omnium consensu Isidoro Hispalensi attributum ab Isidoro Pacensi conscriptum fuisse contendit. Bandinius, tom. I Cod. Latin. biblioth. Laurent. Medic., plut. 20, describit Codicem 54, seculi XI, nitidissime exaratum, in quo est Isidori Iunioris chronographia cum prologo: Iulius Africanus, etc.; que uerba occurrunt in prologo Chronici Isidori paulo post initium. Liber incipit: Adam cum esset, etc. Desinit Consummatio seculi est. In indice catalogi ita annuntiatur: Isidori Iunioris eiusdemque antistitis Cesaraugustani, conficti a Iosepho Pellizerio, Chronographia cum prologo. Non ita id intelligas, quasi Pellizerius Chronographiam confinxerit, sed quod sibi ipse finxerit auctorem eius Chronici, qui re uera est Isidorus Hispalensis episcopus,  fuisse alium Isidorum patria Hispalensem et episcopum Cesaraugustanum. Nam aliquando, scilicet in Obseruat. ad Dulcidium, fol. 16, ita existimauit. Sed in libro de Maximo Cesaraugustano, fol. 29, multis probare conatur Isidorum Pacensem auctorem esse Chronici Isidori episcopi Hispalensis nomine editi. Bandinius uerba Fabricii in Bibl. med. transcripsit, eius mentem fortasse non assecutus. Fabricius ait: Isidorus Hispalensis Iunior, idemque antistes Cesaraugustanus, confictus a Iosepho Pellizerio, ut pag. 123 dicere me memini. Scilicet premiserat: Isidorus Cesaraugustanus commentitius, quem Chronici duplicis scriptorem facit Iosephus Pellizerius, quod inter Isidori Hispalensis scripta rectius referemus. Omitto rationes quas Pellizerius ex Ildefonsi  silentio petit, uti etiam ex suspicione quam contra Braulionis prenotationem de libris Isidori mouet: quasi ea genuina non sit; iam enim cap. 3 ea controuersia a nobis agitata est. Precipuum ergo Pellizerii argumentum petitur ex prefatione chronicorum Pellagii Ouetensis, qui seculo XII plura chronica in unum corpus collegit, que adhuc asseruantur in Ouetensi Codice, eiusdem Pelagii partim manu, partim iussu conscripto. Titulus Codicis est: Liber chronicorum ab exordio mundi. Nic. Antonius addit usque era MCLXX, que uerba a Ms. abesse ait Florezius tom. Iu Hisp. sacr. pag. 200 seqq., ubi totum libri prologum accurate describit. Pelagius chronicorum, siue centonarie Historie compilator, sic prefatur: »Charissimi fratres, si chronicam hanc, quam  aspicitis, bono animo eam legeritis, inuenietis quomodo Iunior Isidorus Pacensis Ecclesie episcopus, sicut 671 in ueteri Testamento et Nouo legit, et per Spiritum sanctum intellexit, ita ab Adam usque ad Ne, et usque ad Abraham, Moysem et Dauid, et usque ad aduentum Redemptoris, et de iudicibus et regibus in Isrel, et de Romanis regibus, siue imperatoribus, et de Euandalis et Alanis, siue et Sueuis Hispanis regibus, sicut a maioribus et predecessoribus suis inquisiuit et audiuit, plenissime scripsit. Et B. Isidorus, de quo nunc Legionensis gaudet Ecclesia, de regibus Gothorum a primo Athanarico usque ad catholicum Wambanem regem Gothorum, prout potuit, plenissime scripsit.«

 8. Ex his colligit Pellizerius Pelagium Ouetensem Isidoro Pacensi Chronicon ab exordio mundi, et Historiam uandalorum ac Sueuorum tribuere, Isidoro autem Hispalensi solum Gothorum Historiam. Neque ambigi potest quin hec Pelagii mens fuerit, si uere eius est hec prefatio. Enimuero dubitat Nic. Antonius lib. u. Biblioth., num. 121, an prologus, fedissimis erroribus scatens, Pelagii Ouetensis fetus sit: et rursus lib. uII, n. 49, cum de Pelagio agit: Facile persuadeor, inquit, nisi librum contrectantibus aliunde contrarium constet, non Pelagii hanc prefationem, sed alterius eo recentioris esse, qui summam rerum que in eo libro contineretur conficere uoluit. Subiicit Bayerius hanc notam: Rem uidetur noster acu tetigisse: cum enim tot insint, quot uidimus, prelaudato  Complutensi Codici, abest ab eo prefatio, que magnas illi turbas excitauit.

9. Ut hec inter se exemplaria chronicorum conferantur, Codices ipsi describendi sunt. Codex Complutensis, nunc Regius Matritensis, sine titulo communi Chronicorum, et sine prefatione continet, 1. Ciuitates quas regebant reges Gothorum, earumque pontifices. 2. Paruos annales per eras a XXXuIII, in qua Christus natus fuit, ad MLXXIII. 3. Sub maiori rubrica: Pelagius episcopus Ouetensis ait: De originibus celebriorum Hispanie urbium. 4. Librum Chronica, seu Tabularium ab Adam ad diluuium, et quatuor Romanorum, Gothorum, Asturiarum, et Saracenorum regum ordines. Hic insertum intelligo Chronicon Isidori, et Historias Gothorum, uandalorum et  Sueuorum. 5. Ordinem annorum mundi beati Iuliani Pomerii archiepiscopi Toletani. Opus falso Iuliano ascriptum, qui neque Pomerii cognomen habuit. 6. Excerptum e Sebastiani Salmanticensis Chronico. 7. Chronicon Sampiri Asturicensis. 8. Chronicon Pelagii Ouetensis. 9. 672 De Salomonis penitentia. 10. Decreta Adephonsi et Geloire regine, et minora alia.

10. Codicis Ouetensis, Pelagii, ut dixi, partim manu, partim iussu exarati, meminerunt Moralesius, Sandoualius et Pellizerius, a Nic. Antonio recensiti. Exstabat Codex, dum Nic. Antonius scribebat, in bibliotheca Reynosiana, scilicet D. Didaci de Arce Reynoso: quem apud Pellizerium aliquando se uidisse testatur, nisi forte diuersum aliud exemplar Pellizerius habebat. Nam etiam Moralesius in ecclesia  Ouetensi duos similes Codices chronicorum Pelagii inuenerat, et plura etiam exempla ad manum habuisse uidetur, quibus eadem chronica continerentur, alia tamen facie ac titulo quam edita sunt, ut Nic. Antonius obseruat, et collatis testimoniis confirmat: qui lib. X, num. 245, asseuerate ait, Codicem ecclesie Ouetensis, a Sandoualio uisum, esse illum ipsum qui fuit etiam Garsie de Loaisa, ac deinde D. Didaci de Arce Reynoso Placentini episcopi, atque adeo bibliothece Reynosiane. Autographi ergo Codicis Ouetensis potissimum ratio habenda est: cui ex Pellizerio titulus est: Liber chronicorum ab exordio mundi usque eram MCLXX. Hanc inscriptionem uacillare Nic. Antonius recte animaduertit. Qui enim  fieri potuit ut Pelagius, qui era 1168 aut ante iam obierat, chronica ad eram 1170 perduceret? Bayerius in nota reponit deesse hunc titulum in Codice Complutensi, sed uere Pelagium centonem historiarum ad eram 1170 consarcinasse.

11. Parum hac in re uidit Bayerius, qui ad annum quo Pelagius decessit animum non aduerterit. Si enim Codex Complutensis ad eram 1170 protenditur, colligere debuit auctum ab aliquo continuatore fuisse chronicum, non a Pelagio eo usque perductum, aut contra Pelagium ad eram usque 1170 uitam protraxisse. Et in hoc eodem argumento iamdudum facem Florezius pretulerat tom. Iu Hisp. sacr., pag. 200 seqq. Ostendit, ut iam monui, abesse a Codice Ouetensi uerba illa usque eram MCLXX.  Tradit tamen Pelagium uitam cum morte commutasse anno circiter 1143, siue era 1181, ac nichil in Codice contineri quod post id temporis peractum fuerit. Addit genealogias Gothorum regum ipsius Pelagii manu esse conscriptas; cetera, etiam prefationem, de qua questio est, alterius manu, sed ita ut facile intelligatur omnia eiusdem Pelagii nutu litteris esse mandata. Obiter aduertam fortasse genealogias Pelagii 673 manu exaratas, esse opus Pelagio antiquius, cuius mentio fit in Chronico Albeldensi seculo IX scripto tom. XIII Hisp. sacr., pag. 462: Liber etiam generationum similiter affirmat, quia de Magog filio Iafet ueniunt Gothi, et Gothia et Scia a Magog nominata sunt. Suspicari possumus opus Generationum uetus, ut alia, a Pelagio fuisse interpolatum.  Tenet Florezius, cum Moralesio, prologum ipsum auctorem habere Pelagium: quin obstare possit coniectura Nic. Antonii, qui in eo prologo de Pelagio sermonem haberi ait, tanquam de homine ab eo qui loquitur distincto: Et a ueremundo podagrico usque ad Adefonsum regem, filium Raymundi comitis et Urrace regine, Pelagius Ouetensis ecclesie episcopus, sicut a maioribus et predecessoribus suis inquisiuit et audiuit, de Gothis et Aragonensibus regibus, prout potuit, plenissime scripsit.

12. Ita de se loqui potuit Pelagius, uel ut ordinem quem in ceteris scriptoribus commemorandis tenuerat seruaret, uel quod non egre fortasse ferret si alius prologi auctor crederetur. uerum siue ipse Pelagius prologi auctor fuerit, siue alius equalis,  ineptissimum prorsus est chronicon Isidorianum, ab exordio mundi deductum, Isidoro Pacensi adiudicare contra tot alios antiquiores scriptores, qui pro Isidoro Hispalensi suffragium ferunt, neque ipso excepto Isidoro Pacensi, qui, ut dixi, Chronicam Domini Isidori laudat cum de anno quo Christus natus est disserit. Stylus etiam Chronici nostri a barbaro et inculto Isidori Pacensis sermone multo magis differt quam utriusque Isidori inter se etas; ut in Isidoro Hispalensi hominem uideas puri sermonis Latini expressa uestigia retinentem, in Isidoro uero Pacensi scriptorem e barbara Maurorum colluuie misere deturpatum. Sane Pelagius ipse Ouetensis in rebus presertim antiquis nullam fidem meretur, qui, ut Mariana  in prologo ms. ad eius chronicon a Florezio laudato animaduertit, fabulosus uulgo est dictus. Idem Florezius in exemplari Batrensi Chronicorum Pelagii, quod fuit Ferdinandi Perez de Guzman, aui Garsie Lasso de la uega, hunc ordinem fuisse tradit. Post prologum sunt chronica uandalorum et Sueuorum, et Historia Gothorum: que sunt ipsamet Isidori Hispalensis opera, sed interpolata. Sequitur Supplementum D. Ildephonsi: que est continuatio aut Ildefonso penitus afficta, aut ab aliquo alio fabulis corrupta. Tum Numerus sedium Hispanie: que est commentitia diuisio episcopatuum, que 674 a Wamba facta dicitur, sed ab ipso Pelagio Ouetensi, ut multi iam consentiunt, omnino conficta, et Idacii, siue Itacii nomine diuulgata, fortasse quod Pelagius  Idacium quemdam Chronici auctorem exstitisse legerat: qui tamen longe ante Wambe tempora floruit.

13. Hec alio ordine in autographo Codice Ouetensi referuntur, in quo, post commentitium hunc Itacium et Historiam Sampiri, est Corographia Isidori Iunioris, quod est Chronicon nostri Isidori, qui fortasse Pacensis est creditus, quod in aliquo Codice Iunioris titulo repertus fuerit insignitus, ut cernere licet in Codice Florentino supra recensito, in quo correctior est titulus, Chronographia Isidori Iunioris. Nam Hispani Isidorum Hispalensem Seniorem, Pacensem Iuniorem dicere solebant: exteri autem sepe Isidorum quoque Hispalensem Iuniorem appellarunt. Sequitur in eodem Ouetensi Codice: Incipit chronica regum Gothorum usque ad catholicum regem Wambanum  scripta: que est Isidori nostri Historia Gothorum, sed, ut puto, cum ea continuatione que in Codice Batrensi dicitur Supplementum D. Ildefonsi. Succedit Historia rebellionis Pauli contra Wambam, auctore Iuliano, ibi perperam Pomerio cognominato. Subiunguntur diuerse epistole, chronica Sebastiani, Pelagii, etc. Apparent clare in Codice hoc Ouetensi interpolationes Pelagii, interdum etiam insertis uerbis, Additio Pelagii episcopi Ouetensis.

14. Quod si prologum ipsum Codicis Ouetensis inspiciamus, uel ex eo solo liquido constabit nullam prestandam esse fidem monumento quod historicis erroribus et anachronismis euidentissimis refertum est. Isidorus Hispalensis Chronicon Gothorum usque ad Wambam regem plenissime scripsisse dicitur,  cum Isidorus anno 636 ad superos euolarit, Wamba autem non ante annum 672 regnare ceperit. Pergit prologus: »Et a predicto rege Wambane usque ad catholicum Pelagium regem Gothorum B. Iulianus Toletane sedis archiepiscopus, qui arcam cum sanctorum pignoribus, qua nunc ecclesia Ouetensis gloriatur, cum rege Pelagio sepius in Asturias transtulit, et sicut a maioribus et predecessoribus suis inquisiuit et audiuit, prout potuit, plenissime scripsit.« Atqui S. Iulianus anno 690 iam uita functus fuerat. Qui ergo fieri potuit ut post Maurorum irruptionem, que seculo uIII accidit, aut Historiam Gothorum continuauerit, aut sacra pignora ad Astures detulerit? Audi reliqua: Et a Pelagio rege usque ad Adephonsum Castum et catholicum regem 675 Gothorum  Sebastianus Salmanticensis episcopus, sicut a maioribus et predecessoribus suis inquisiuit et audiuit, plenissime scripsit. Hoc loco auctorem prologi errare Pellizerius ipse fatetur, nam continuatio historie a Pelagio ad usque Alfonsum Castum non Sebastianum Salmanticensem episcopum auctorem habet, sed Alfonsum III, qui eam Sebastiano direxit. Adhuc tamen hec controuersia sub iudice est. Nam epistola, Alfonsi nomine chronico premissa, sensu caret et mutila uidetur; neque ex ea satis colligi potest quisnam auctor Chronici fuerit. Alii cum Mariana suspicantur chronicon a Sebastiano compositum, sed regis nomine editum.

15. Sequitur: Et ab Adephonso Casto usque ad Weremundum regem Podagricum Sampirus ecclesie  Asturicensis episcopus, sicut a maioribus et predecessoribus suis inquisiuit et audiuit, de Gothis regibus, prout potuit, plenissime scripsit. Hec de Sampiro, quippe qui proxime ad Pelagium accedebat, magis sunt ueritati consentanea: etsi uariant etiam scriptores, cum Moralesius Sampiro isti relationem de arca reliquiarum in Asturias translata tribuat, quam sub Sebastiani Salmanticensis nomine Sandoualius uulgauit.

16. Quidquid id est, auctori prologi ad systema chronicorum Pelagii, qui in rebus antiquis tam turpiter hallucinatus est, minime oportet fidem prestare, dum Isidori Hispalensis Chronicum Isidoro Pacensi affingit, siue ex eo, ut dixi, deceptus, quod Isidori Iunioris nomine inscriptum repererit, siue ex eo quod exemplar uiderit Chronici ab Isidoro Hispalensi ad  Sisebuti tempora perducti, et ab Isidoro Pacensi continuati; cui postremo totum opus ascripserit. Similem in mss. Codicibus chronicorum confusionem Ioannes uaseus cum inuenisset, in grauem difficultatem incidit, ex qua tamen non infeliciter sese expediit lib. I Annal., cap. 4, »Isidorus Pacensis episcopus etiam scripsit Chronicon Hispanie, cuius si est Chronicon illud quod illius titulo prenotatum uidi, portentum potius dixerim quam chronicon: adeo prodigiose scripsit et Gothice potius quam Latine. Certe mihi tanquam in nouo quodam et inaudito idiomate desudandum fuit ut intelligerem.« Hactenus uaseus uerum Isidori Pacensis Chronicon suis coloribus depingit. Nam de stylo horrido et inculto consentiunt Resendius lib. Iu Antiq. Lusit., et Mariana  in prologo ad Chronicum Isidori Pacensis.

17. Pergit uaseus: »Inueni et aliud Chronicon, titulo Isidori Iunioris 676 tanquam illius  ab initio mundi usque ad quintum annum Suinthilanis Gothorum regis, qui fuit annus Domini sexcentesimus uigesimus sextus. Sed hoc ego Chronicon S. Isidori Hispalensis archiepiscopi, non Isidori Pacensis, esse certo mihi persuadeo, presertim cum ipse etiam S. Isidorus in Etymologiis se ad eum usque annum Chronicum suum perduxisse testetur . . . Neque obest Iunioris cognomentum, quod D. Isidoro Hispalensi conuenit, non huic Pacensi. Dicitur uero D. Isidorus Iunior propter Isidorum Cordubensem, etc. . . Hec ego pluribus excussi propter contrarias  opiniones, et sententiam meam dixi, facile cessurus, si quis compertiora in medium adducat.« Recte, ut uidimus, uaseus sentit: neque ulla iam hac de re dubitatio superest. Etsi autem Chronicon Isidori ad annum 5 Suinthilanis perductum dicit, tamen uulgatum S. Isidori intelligit, quod anno 5 Sisebuti finitur. uariant enim Codices: siue ex compendio Chronici Etymologiis inserto, et ad annum 5, al. 7, Suinthilanis protracto, ab aliquo conclusio in latius Chronicon fuerit translata, ut Loaisa in not. coniicit, siue, ut ego magis credo, Isidorus ipse Chronicon usque ad annum 4 Sisebuti primum editum, in aliquo exemplari suo consequentibus annis continuauerit: ex quo uarietas conclusionis in mss. Codicibus apparet. Nonnulli aiunt secundam Chronici  editionem ab Isidoro factam: sed id necessarium non est, cum Isidorus sine noua editione suo exemplari continuationem addere potuerit.

18. Aliud Chronicon Isidoro nostro attributum uaseus loc. cit. commemorat: »uidi quidem in eodem Codice aliud Chronicon, Isidoro Hispalensi episcopo inscriptum: sed cum in ultimo Trasamundi uandalorum in Africa regis anno desinat, alterius potius atque eius Africani, quam S. Isidori Hispalensis, esse arbitror: precipue cum rationem potius cum regibus uandalorum in Africa quam Gothorum in Hispania habeat.« De eiusmodi chronico, cum ad manus nobis non fuerit, iudicium ferre non possumus; sed rationes uasei satis per se euincunt Isidori illud non esse. Non inutiliter autem in uulgus  ederetur, si eo aliquo modo Gothorum in Hispania uandalorumque in Africa historia illustrari posset. At quis indicabit quo loco nunc existat, si tamen existit, et non, ut multi alii Codices, irreparabili damno periit?

19. Ut autem redeam ad uerum Isidori Pacensis chronicon, 677 a Sandoualio primum Pampilone typis editum fuit 1615, hoc titulo: Isidori Pacensis episcopi Epitome imperatorum et Arabum, una cum Hispanie chronico, ex Codice Gothico Complutensi et Oxomensi. Mariana in prologo refert ab Oxomensi Codice nomen auctoris abesse. Iterum prodiit Matriti 1729, emendatum a M. Fr. Francisco Berganza ad exemplaria duo, alterum descriptum a Ioan. Baptista Perez ex ueteri Codice Oxomensi, alterum  ex libro Gothico Complutensi iussu Ambrosii de Morales. Denique illud edidit Florezius tom. uIII Hisp. sacr., recognitum ad priores duas editiones, ad ms. Codicem Complutensem membranaceum, sed non Gothicum, ad ms. Mariane, cuius prologum describit, et ad uarias quasdam lectiones a presule de Marca obseruatas. Inscriptio est: Incipit epitome imperatorum uel Arabum ephemerides, atque Hispanie chronographia sub uno uolumine collecta. Chronicon initio exprimit eram 649 et annum mundi 5837, quo Heraclius decessit: era enim premissa non annum quo imperatores regnare ceperunt, sed quo obierunt, designat. Isidorus igitur Pacensis ab initio Heraclii, cuius anno 5 Chronicon S. Isidori desinit, historiam perducit ad annum usque 754, ac proinde  non Chronicon Idacii, quod nonnulli dixerunt, sed Isidori Hispalensis continuauit. Ipsum Isidori Pacensis Chronicon ab alio continuatum uidetur: nam Ambrosius Morales refert a se uisum Isidori Pacensis Chronicon pertinens ad nongentesimum amplius salutis annum: ex quo Mariana de Isidori Pacensis etate dubitauit. Sed Ambrosius Morales, ut notat Florezius, in eiuscemodi chronicis describendis, auctoribusque distinguendis, sepe hallucinatus fuit: et continuationes chronicorum cura recentiorum addite in mss. exemplaribus frequenter occurrunt. Dupinius in pref. ad tom. Iu Biblioth. eccles. obiter dixit se auctoritate Chronici Isidori Pacensis non uti, quia instrumentum indubitatum non est: sed, ut puto, Pseudo-Dextrum, aut aliquem alium seculo  XuII confictum, non nostrum Isidorum Pacensem, nominare uoluit.

20. Non semel innui compendium Isidoriani chronici ab ipso Isidoro in Etymologias relatum fuisse. Cum enim Isidorus opus encyclopedicum Etymologiarum titulo allaborare statuisset, multa ex iis que in aliis suis operibus diuulgauerat, in breuiorem redacta formam Etymologiis inseruit. Ita libro u, post alia de annis, seculis, etc., caput 37 inscripsit: De Discretione temporum: que est 678 epitome Chronici aliquantulum protracti; desinit enim: Eraclius XuII nunc agit imperii annum, etc., cum chronicum solum quintum Eraclii annum attingat. Alii Codices in Chronico Etymologiarum annum decimum Eraclii designant, alii aliter. Hoc tamen  constat, post Chronicum fusius, anno quarto Sisebuti, et quinto Eraclii terminatum, Isidorum idem argumentum in opere etymologico, quod postremum eius fuit, in compendium redegisse. Ad quam temporum rationem Bellarminus non attendit qui existimauit ex Etymologiis desumptum fuisse Chronicon Isidori nomine in uulgus editum, improbante Labbeo, eoque etiam magis quia Chronicon separatum multo uberius est Chronico Etymologiarum. Neque insolens est eumdem nonnunquam scriptorem ex longioribus spatiis in arctum uelut gyrum lucubrationes suas, cum subest causa, contrahere.

21. Quod autem Isidorus ipse Chronicon suum in Etymologiis contraxerit minime ego dubito. Eccur enim Braulioni, quod Oudinus cum Labbeo suspicatur,  interpolationem Chronici in Etymologiis Isidori imputabimus? Quid enim tutum in Etymologiis remanebit, si Braulionem huius uel alterius capitis auctorem pronuntiamus, non alia ducti ratione, nisi quod Braulio opus solis titulis distinctum in libros diuisit? Diuersa ratio est de quadam nota, Chronico Etymologiarum adiecta in editione Breuliana, ubi Suinthilanis mentio fit, et quedam repetuntur ex prologo ad Chronicon fusius. uossius enim lib. II de Hist. Latin., cap. 25, non ab Isidoro, sed ab alio additam uerosimilius credit, cum in ueteribus suis optime note mss. ea uerba desiderentur. In plerisque etiam nostris mss. desiderantur, que recte pariter a Grialio omissa sunt. Sed Grialius  nichilominus notat annum 17  aut 18, certe alium posteriorem anno quinto Eraclii: quod ab Isidori manu esse certum uidetur; cum enim ille post annum quintum Eraclii epitomen Chronici formaret, annum qui tunc agebatur debuit exprimere, non annum quintum, Eraclii, quo scilicet uberius Chronicum erat finitum.

22. Breuioris Chronici exempla exstant in mss. Codicibus, etiam a reliquo corpore Etymologiarum separata. De hoc Chronico accipio uetustissimos duos Codices, quos Ioseph Blanchinus describit in Indiculo Codicum aureorum, argenteorum et purpureorum ex diuersis auctoribus collecto tom. II Euangeliarii quadruplicis, pag. 593. 679 Primo Codice continentur Biblia sacra Latina, que circa annum 790 describi sibi curauit Theodulfus, postea Aurelianensis episcopus, de quibus Sirmondus tom. II Operum, p. 1046. Codex in-fol. membranaceus: »uersus  quidam Theodulfi, ut ait Sirmondus, in libri fronte aureis characteribus expressi erant. Alii uersus litteris argenteis descripti prefixi breui chronico  Isidori, et opusculo Eucherii de interpretatione Hebraicorum nominum, et Grecorum cum claui, ut nonnullis uisum est, Melitonis episcopi Sardensis.« Blanchinus subiungit uersus litteris aureis in membranis purpureis exaratos esse, Chronicon uero Isidori et opusculum Eucherii argenteis. Insigne hoc monumentum in bibliotheca Mommiana, siue domini de Mosmes seruabatur.

23. Similis alius Codex, ac fortasse ex precedenti descriptus, exstabat in ecclesia Domine Nostre Podiensis ex dono ipsius Theodulfi, in quo erant Biblia  Latina cum chronographia S. Isidori, libro de nominibus Hebraicis, altero de expositione diuersarum rerum, et tractatu de Deo, de eius attributis, et de uariis rebus moralibus cum uersiculis Theodulfi, qui in precedenti quoque uolumine legebantur.

24. Chronicum breuius Etymologiis insertum sepe in mss. Codicibus Etymologiarum occurrit, annotato in fine anno decimo Eruigii, et era que tunc currebat; quod ab Ildefonso aut alio equali in suo Etymologiarum exemplari factum, in alia subinde exemplaria permanauit. Hic enim mos, ut apud alias gentes, ita etiam apud Hispanos uiguit, ut ab eruditis scriptoribus chronica describenda continuarentur, aut saltem annus qui tunc agebatur subnotaretur. In ueteri quodam Ms. Mediceo sunt quedam  stemmata genealogica ab Adam usque ad Iesu Christi Incarnationem, fortasse ex Isidoro desumpta, quibus librarius certe Hispanus hanc notam subnexuit: Ab Incarnatione autem Domini nostri Iesu Christi usque in presentem primum gloriosi Wambani, etc. Ab exordio autem mundi usque ad aduentum Domini anni uCXCu. Id enim a librario potius quam a primo genealogiarum auctore adiectum suspicor.

25. In Codice uaticano 1869, de quo cap. 96, Chronicon Etymologiarum inscribitur de Descriptione uel Discretione temporum, quod Freculfi Historia precedit. De aliis similibus exemplaribus agam cap.  seq., cum Codices uaticanos Chronici Isidoriani recensebo.



680 CAPUT LXXuIII. Chronicon Isidori interpolatum, quod Lucas Tudensis inter sua Chronica retulit. Melliti Chronicon idem atque Isidorianum, alio modo interpolatum, sepius autem mutilum et decurtatum. Editiones Chronici Isidoriani, prologus Loaise, uersio Italica edita, alia ms. Hispanica Mss. exemplaria eiusdem Chronici.

1. Lucas Tudensis systema quoddam chronicorum quatuor libris complexus est. Primus liber continet Isidori Chronicon auctius uulgato. Secundus Isidori Historias uandalorum, Sueuorum et Gothorum. Tertius continuationem chronicorum Isidori Ildefonso ascriptam, atque alia. Pars libri tertii et integer liber quartus labor sunt Luce ipsius Tudensis. Cum autem Chronicon quod Lucas Tudensis nomine  S. Isidori Hispaniarum doctoris edidit, plura comprehendat que in Chronico Isidoriano in uulgus edito desiderantur, queri potest primum an uberius an breuius Chronicon uerus sit ac genuinus Isidori fetus. Deinde si Chronicum fusius interpolatum esse dicamus, ut certum uidetur, an Lucas Tudensis sit interpolationis auctor. Prima questio difficultate caret: cum enim exemplaria Luca Tudensi, que seculo XIII claruit, longe antiquiora Chronicon breuius exhibeant, colligendum sine hesitatione est ea que seculis consequentibus addita in Mss. conspiciuntur, ab Isidori manu non esse, presertim cum, ut sepe monui, tanta fuerit hominum sequioris etatis licentia in amplificandis interpolandisque chronicis.

2. Ergone, inquiet aliquis, Lucas Tudensis pro Isidorianis uenditauit, que ipse e sua penu Isidoriano  Chronico immiscuit? Nonnulla quidem infamia hoc in genere Lucas laborat; a qua ego eum cap. 13 liberare conatus sum. Quod attinet ad Isidorianum Chronicon, Nic. Antonius, qui alioquin Luce non ualde fauet, ita censet: »Ampliatio autem hec an Tudensis, an alterius sit, querentibus, libere dicam Tudensis calamum mihi non sapere, que Isidoriano Chronico apud eum inseruntur, sed seculi Latinioris et cultioris auctorem. At cum Isidoriana fere omnia in hoc, ut ita dicam, interpolato exstent Chronico, uero magis consentaneum 681 uidetur, Isidori Hispalensis germanum Chronicon illud esse, quod in omnium est manibus: alterius autem eo iunioris opera in eam formam redactum, quam totam Isidoriane manus esse, Tudensis credidit. Hoc, inquam, uerosimilius  est quam quod alius existimare possit, Biuario adherens, Isidorum Cordubensem scriptum reliquisse id Chronicon, quo usus Tudensis fuit, atque idem defloratum siue excerptum ab Isidoro Hispalensi, hoc esse Chronicon quod eius nomen presefert.«

3. Leuissimam hanc Biuarii de Isidoro Cordubensi cuiusdam Chronici auctore coniecturam supra refutaui. Iudicium uero Nic. Antonii, quo Lucam ab interpolationis crimine absoluit, libens probo: certe opinor in Chronicum Isidori iam auctius Lucam incidisse, quem non facile tanquam fabularum inuentorem  traducendum, ostendi cap. 13. Codex papyraceus bibliothece ueteris uaticane, num. 7004, exhibet Chronicon Luce Tudensis, Beatitudo potentie, etc., cum epistola Francisci Penie, uiri antiquitatum studiosissimi, ad cardinalem Baronium de eiusdem historie auctore, et epistola Alfonsi Spinose et Garsie de Salazar Hispanica de eadem historia. Hic, opinor, est Codex de quo Baronius ad ann. 636, num. 9, Hec Tudensis, quem exscriptum ex prototypo nobis concessit Franciscus Pegna mei amantissimus Rote Auditor; ubi Baronius Tudensi ascribit que is ex Ildefonsi supplemento ad Isidorianum Chronicon profert. Rodriguezius tom. II Biblioth. Hisp., p. 327, recenset Codicem Escurialensem seculi XuI aut fortasse sequentis hoc titulo:  »Genealogie ex Nouo et ueteri Testamento. Historia siue Chronicon D. Isidori cum prologo Luce Tudensis. Continuatio per D. Ildefonsum. Continuatio cuiusdam incerti, forte Luce Tudensis. Turpini archiepiscopi mendacia de Carolo Magno. Ex Isidoro de ingressu Wandalorum, Gothorum et Unonum.« Notatur initio descriptum Codicem fuisse ex libro uetustissimo ecclesie Ouetensis litteris Gothicis exarato, et in fine subiungitur: Hec transcripta sunt ex antiquo Codice manu scripto, qui exstat apud Fr. Michelem a Medina, ordine Franciscorum. Reliqua usque ad Garsiam regem filium Adefonsi desiderantur. Scilicet imperfectum est ultimum Codicis opus excerptum ex Isidoro de ingressu Wandalorum, etc., cuius initium: Incipit ordo temporum, quibus ingressi  sunt in Hispanias Sueui, Wandali, Alani et Gotti, editus a Domino 682 Isidoro archiepiscopo, breuiterque collectus era 444. Mendum est in his ere numeris.

4. Mellitum quemdam Hispanum, Isidori Hispalensis equalem, et Chronici cuiusdam scriptorem, Pagius aliique inuexerunt, cuius tamen Bayerius in not. ad Biblioth. ueter. Hisp. mentionem nullam fecit, fortasse quod in mentem ea non reuocauerit que Florezius tom. uI Hisp. sacr. de Mellito isto eiusque Chronico litteris consignauit. Pagius ad annum 567 et ad 614, num. 41, ex bibliotheca Colbertina indicat opus scriptoris Hispani Melliti hoc titulo: Breuis temporum expositio, cui consonat Montfauconius in Biblioth. mss. tom. II, pag. 924, Expositio  temporum Melliti. Cum Melliti hoc Chronicon ad annum quartum Sisebuti regis perducatur, in eoque sistat, certum uidetur auctorem Hispanum esse. Pagius ad cit. ann. 614, n. 41, uerba extrema Chronici Melliti profert et existimat Isidorum ex Mellito illa ipsa de Heraclio et Sisebuto uerba sumpsisse, cum libro u Etymologiarum quindecim alios annos adiecerit. Mansius in nota obseruat uerba que ex Ms. Colbertino eruta Mellito cuidam a Pagio tribuuntur, exstare similiter in ms. Codice Lucano Chronici Isidori seculi IX, uel forte etiam uIII, et animaduerso numerorum errore, sic concludit: Idem facile retulit Mellitus, quem in fragmento a Pagio seruato Isidorum exscripsisse ex iis que ex nostro Codice retulimus, perspicuum est. Ita ergo forte et Mellitus  scripsit, nec nisi oscitantia amanuensis in Codicem Colbertinum aliter irrepsit.

5. Cum questio sit an Isidorus Mellitum exscripserit, an contra Mellitus Isidorum, minus clare sententiam suam Mansius exposuit. Sed, ut opinor, contra Pagium ille tenet, non Mellitum ab Isidoro, sed Isidorum a Mellito exscriptum fuisse: idcirco enim Codicem suum Lucanum Chronici Isidoriani appellat. Sed enucleatius id exponendum est. Pagius enim contendit Mellitum anno quarto Sisebuti Chronicon suum scripsisse, siquidem illico addit, sequentia tempora Deo nota esse, cum Isidorus, ut modo dicebam, Chronicum suum in Etymologiis ad quindecim alios annos protraxerit. Hoc loco uidetur Pagius Isidorianum Chronicon passim uulgatum, et  a Compendio, Etymologiis inserto, distinctum ignorasse. Atqui iam ad annum 567, num. 4, Chronicon Melliti cum Chronico Isidori a Schelstratio publicato contulerat. Referam eius 683 uerba: »Ita Mellitus de uerbo ad uerbum, qui testatur se opus suum absoluere anno Heraclii imperatoris u, et Iu Sisebuti, anno scilicet Christi DCXIu, aut insequenti: quem Hispanum fuisse Sisebuti regis mentio in tam paruo Chronico ostendit. Habemus itaque auctorem ceuum, qui nichil scribit quod ab antiquioribus non acceperit. Codex ab octingentis circiter annis exaratus. Idem habet sanctus Isidorus Hispalensis episcopus, auctor etiam cetaneus in breui suo Chronico, nuper a Schelstratio ex bibliotheca Urbino-uaticana publicato.

 6. Quis hec in homine acutissimo et in Chronicis conferendis uersatissimo non miretur? Affirmat Isidorum quedam ex Mellito sumpsisse, non contra Mellitum ex Isidoro, quia Isidorus in Etymologiis Chronicon ad alios quindecim annos prouexit, cum tamen uiderit Isidori Chronicon, a Schelstratio typis editum, quod eodem anno quarto Sisebuti, iisdemque uerbis ac Melliti Chronicon, absoluitur, et quod ab eodem Schelstratio cum Isidoriano Chronico auctiori, inter opera Isidori obuio, quodque similiter anno quarto Sisebuti concluditur, passim comparatur? Quis autem sibi persuadeat duos scriptores uno eodemque anno quarto Sisebuti regis Chronicon iisdem sententiis ac uerbis composuisse? Nam Chronicon quod Pagius Mellito tribuit, et Chronicon quod  in codice bibliothece urbino-uaticane exstat Isidori nomine inscriptum, non aliter differunt quam duo eiusdem operis exemplaria, nonnullis scripture uarietatibus ac fortasse breui aliqua interpolatione distincta. Neque in solo Codice urbino-uaticano 609, nunc 392, quem Schelstratius consuluit, exstat Isidori Chronicon diuersum ab edito, et simillimum Chronico quod Melliti dicitur, sed etiam in Codice 606 eiusdem bibliothece urbino-uaticane, qui nunc est 382, ubi post alia Isidori opera pag. 186 est rubrica: Incipit liber Chronicorum Isidori Hispalensis episcopi ab exordio mundi usque ad Eradii  Augusti imperium, et Sisebuti regis principatum. Prefatio. Qui idem titulus est in altero Codice 609, al. 392. Omnia utrobique ita consentiunt, ut alterum ex altero  exemplar descriptum uideatur, uel ex uno eodemque fonte utrumque dimanet. Inscriptio apud Schelstratium est: Chronicon S. Isidori Hispalensis episcopi a Caio Cesare usque ad Heraclium imperatorem, et Sisebuti regis principatum, ex ms. Codice 609 bibliothece urbino-uaticane, 684 longe diuersum ab edito. Hinc incipit sexta seculi etas, etc. Ad marginem notatur Chronicon esse collatum cum alio ms. uaticano et editis.

7. Quid ergo de Mellito censendum est? Florebat quidem Isidori tempore S. Mellitus primus episcopus Londinensis, qui anno 624 decessit; de quo tamen nichil est cur cogitemus auctorem Chronici nostri fuisse; si quis uero coniiciat ex aliquo Codice cuius Mellitus possessor fuerit descriptum Codicem Colbertinum  fuisse, indeque Melliti nomen propagatum, nichil fortasse absurdum dicet. Iam dudum Florezius suspicatus fuit nomen id esse exscriptoris Chronici Isidoriani; qui etiam aduertit in exemplari quod ex Codice Colbertino sibi describi curauit hanc operis inscriptionem referri: Incipit breuis temporum expositio, quin addatur Melliti. Cum autem Florezius non solum hanc suspicionem promouerit, sed etiam dubitauerit an librarius qui Isidorianum Chronicon in compendium redegit, fuerit Hispanus, eccur titulum appendicis 11 fecit, De Chronico Melliti, scriptoris Hispani, nondum in uulgus edito, et de Chronico Isidori? uera operis inscriptio esset: Chronicon Isidori ab aliquo extra Hispaniam decurtatum, et quibusdam in locis interpolatum, alicubi Mellito attributum.  Ut Mellitus auctor Chronici credi possit, rationem Florezius profert quod in Chronico Melliti aliquando additur: Hucusque Hieronymus, hucusque Prosper: quam mox rationem soluit, respondens potuisse aliquem librarium in suum usum Chronicon Isidori contrahere, cui uir aliquis curiosus adiecerit ea uerba. Sed magis consentaneum uidetur ut is qui Chronicon in compendium redegit, uti nonnulla alia, ita etiam illa uerba adiunxerit: nam interdum uiri docti libros sibi exscribebant, ac librarii ipsi plerumque scioli erant, quod satis est, ut exscriptor et epitomator Chronici Isidoriani annotare potuerit: Hucusque Hieronymus, hucusque Prosper: quod ego etiam in nonnullis exemplaribus reperi, ut in Codice uat. Palat. 239. Ex notis etiam marginalibus que  ab auctore aut ab aliis adiecte sunt, interdum huiusmodi additiones in textum irrepsisse compertum est.

8. Denique Florezius, cum dubius hesisset de auctore Chronici Mellito ascripti, Chronicon Isidorianum edidit hoc titulo: Diui Isidori Hispalensis archiepiscopi  Chronicon. Scilicet 685 notat in textu diuerso charactere que in Codice Melliti omissa sunt, et in notis profert ea que in eodem Codice Isidori Chronico adiecta sunt, animaduersis etiam quibusdam scripture uarietatibus. Nobis satis erit nunc in genere admonere multa esse in Codice Melliti pretermissa, pauca addita, que suo loco afferemus. Quod autem exemplar eiusmodi Melliti re uera compendium sit, et non contra Chronicum fusius ex Isidoriano auctum et interpolatum,  multis in locis manifestum est, ut prope finem Isidorus scripsit: Heraclius dehinc quintum agit imperii annum. Cuius initio Sclaui Greciam Romanis tulerunt, Perse Scythiam et Aegyptum, plurimasque prouincias. In Hispania quoque Sisebutus Gothorum rex quasdam eiusdem Romane militie urbes cepit. Epitomator Mellitus, siue alius, sic hec contraxit, uel potius commiscuit et confudit: Heraclius dehinc quintum agit imperii annum, Sisebutus Gothorum gloriosissimus princeps plurimas in Hispania prouincias Romane militie urbes sibi bellando subiecit; ubi, ut uides, plurimas prouincias e loco suo in alium male transtulit. An autem Mellitus fuerit Chronici epitomator, an solum Codicis possessor, imo an uox ea Melliti casu ab aliquo Codici adiecta fuerit, haud ita facile  est definire. Illud potius quouis pignore contendam, Hispanum non fuisse qui Isidori Chronicum in hunc modum decurtauit et interpolauit. Primum quia, ut iam Florezius aduertit, cum Isidorus prope finem dicat: Fiunt igitur ab exordio mundi usque ad presentem eram DLIu, abbreuiator Chronici, si Hispanus fuisset, non ita id commutasset: Fiunt igitur anni ab exordio mundi usque in Eraclii annum presentem. Deinde quia Hispanus minime pretermisisset quedam peculiaria decora Hispanie, in Chronico Isidoriano relata, ut ad annum mundi 5773: Per idem tempus Martinus Bracarensis episcopus apud Galleciam prudentia et doctrina catholice fidei clarus habetur. Et ad annum 5801: Hoc tempore Leander episcopus in Hispaniis ad gentis Gothorum conuersionem doctrina  fidei et scientiarum claruit.

9. Quod si in Codice Pelagii Ouetensis seculo XII, et inter Chronica Luce Tudensis seculo XIII, Isidori Chronicon interpolatum reperimus, eamque interpolationem in Hispania factam uerisimile esse fatemur, aliunde certum est uestigia interpolati Chronici Isidoriani extra Hispaniam antiquiora esse, ut patet ex hoc Melliti 686 Codice, et ex aliis mss. exemplaribus, que mox recensebo, quibus idem Chronicon in Gallia aut Germania interpolatum continuatumque continetur. Profecto seculis uIII, IX, X, quibus eiusmodi antiqua monumenta interpolari ceperunt, difficile erit in Hispania uel leuissimum huius fraudis uestigium inuenire; neque Hispanis partim Maurorum iugo oppressis, partim contra  Mauros arma assidue gerentibus, id otium erat ut noua documenta confingerent, aut uetera augerent immutarentue.

10. Neque his aduersatur quod Iulianus Toletanus Chronicon Isidori contractum, quale Melliti est, legisse uideatur, cum aliquando in compendio Chronici, quod ipse exhibuit libro III de comprobatione sexte etatis, simili modo uerba proferat: nam primum etiamsi extra Hispaniam Chronicon in compendium redactum fuerit, potuit nichilominus ad Iuliani manus peruenire. Deinde cum Iulianus pleraque contrahat, facile potuit aliquando eodem modo contrahere, ut liquet in exemplo quod producitur in not. ad Iulianum. Isidorus scripsit: Sem anno secundo post diluuium, cum centum esset annorum, genuit  Arfaxat. In exemplari Melliti: Sem anno secundo post diluuium genuit Arfaxat. Ita etiam Iulianus edidit, qui etiamsi non uiderit exemplar Melliti, cum similia alia pretermittat, potuit, ut dixi, pretermittere uerba illa, cum centum esset annorum, que etiam in Chronico Isidori Etymologiis inserto pretermittuntur, ubi legitur, Sem post diluuium secundo anno genuit Arphaxad. Neque dubium est quin Iulianus Etymologias legerit.

11. Age uero, editiones Chronici Isidoriani recenseamus. In bibliotheca uaticana, num. 2863, exstat Isiodori  opusculum de temporibus. Incipit: Breue temporum per generationes, etc. Multis mendis scatet, ut ex initio patet. Prologus desinit: preteritorum temporum cognoscatur. Multis in locis contractum  est. Desinit Chronicon: Eraclius nunc u annum imperii agit. Sisebutus Gothorum rex Iudeos ad Christi fidem conuertit, et quasdam militum urbes prelio . Fiunt igitur ab exordio mundi usque ad era deliui , hoc est quinto anno Heraclii imperatoris, u mil. octinginta decimosexta. Residuum seculi, etc. In editionibus correctis anni quinquies mille octingenti quatuordecim. In bibliotheca uaticana compactum hoc opusculum est simul cum alio Chronico ex Hieronymo, Eusebio aliisque excerpto, 687 et edito Rome in domo nobilis uiri Ioannis Philippi de Lignamine MCDLXXIIII. Character et charta non uidentur differre.

12. Ioan. Baptista Audiffredi, uir in omni studiorum genere clarus, in hoc uero de ueterum  editionum notitia princeps, in opere de Roman. Edition. seculi Xu, pag. 385, hanc editionem describit, quam exstare ait in bibliotheca SS. D. N. Pii uI, et apud abbatem de Rossis, cuius plereque ueteres editiones transierunt in bibliothecam Corsiniam. Ait eam esse in-4 paruo, charactere Romano maiori, Ioan. Philippi de Lignamine, ac coniicit ad annum 1473 pertinere. Addit aliam editionem in-4 paruo asseruari in bibliotheca Casanatensi, charactere Gothico Stephani Planck, siue Plaunck. Locus editionis non designatur. Nonnulli perperam in-8 esse eam putarunt. Chronicon desinit anno u Heraclii; titulus est Opusculum de temporibus.

13. Nic. Antonius ex Labbeo in Biblioth. mss. prodiisse Chronicon Isidori refert cum titulo de  Temporibus anno 1474, que fortasse est editio prima Romana. Fabricius sub eodem titulo editionem anni 1477 recenset. Maittairius nullius harum editionum meminit in Annal. typograph. Seculo sequenti anno 1577 editum fuit cum inscriptione Chronologie in-8, per Thomam Guarinum, cum Gerhardi Mercatoris et Matthei Beroaldi Chronologia, Basilee.

14. In Chronici correcta editione procuranda egregie laborauit Garcia, seu Garsias Loaisa, quod notis eius illustratum lucem uidit, non Matriti, ut ait Nic. Antonius, sed Taurini. En titulum: Chronicon D. Isidori archiepiscopi Hispalensis emendatum scholiisque illustratum per Garciam de Loaisa, archidiaconum de Guadalaxara, etc. Taurini apud Ioan.  Bapt. Bilaquam 1593, in-4, scilicet eodem anno et loco ac libri Sententiarum, ut iam annotaui. Epistola nuncupatoria Loaise hec est:


Potentissimo et Catholico Philippo II, Hispaniarum regi, Garcia de Loaisa S. D.

15. Longi temporis rationem exacte accurateque tradere laboriosum magnisque difficultatibus refertum opus est: cum rerum casus certique euentus prius hominum memorie mobili et inconstanti, quam litteris et libris temporis eternitati consecrentur; annalesque ipsi innumeris sint mortalium iniuriis expositi, primo scribentium perturbationibus et affectibus: 688 dum unusquisque sue gentis patrieque gloriam immortalem preclare gestorum commemoratione efficere querit, deinde rerum publicarum tumultibus, prouinciarum incursibus, omnia igne, ferro, seditione et impetu populi uastantibus. Denique cum rerum preteritarum recordatio illibatam temporis  ueritatem continere nitatur, tamen temporis ipsius longinquitate senescit et antiquatur, atque in interitum labenti annorum cursu ruit. Et quamuis hec ita sint, tamen inter alia hoc unum maxime uirum doctum, consummatumque, et omnibus fere numeris absolutum efficit: nimirum in hac rerum incertitudine et obscuritate studiose ueritatem certam perspicuamque inuestigare, inusitatasque et occultas historie uias indagare; cum nichil sit prestantius uel ad sapientiam augendam, uel ad prudentiam confirmandam, uel ad imperii gubernacula pie et moderate regenda, uel ad reipub. mores intelligendos motusque populi cercendos, uel domesticorum conatus reprimendos, quam rerum preteritarum publicam memoriam, casus, euentus, seculorum omnium ac gentium obseruationem cognitam exploratamque tenere. Que omnia unico chronologie ambitu complectuntur. Accipe igitur, potentissime Philippe, in quo religio, studium Christiani nominis et cultus, singularis clementia, admirabilis quedam planeque  diuina ad imperandum sapientia longissimo rerum usu, ut experimento, firmata elucet, Chronicon a D. Isidoro Hispalensi archiepiscopo, regie Gothorum gentis lumine atque corona editum, quod, Maiestate Tua iubente, emendandum notisque illustrandum susceperam, ut ad te, unde exiit, tanquam in immensum totius probitatis et equitatis oceanum, reuertatur: et si non ita ornatum, ut par erat, tamen quanto maximo potui, lucubratum studio. Cum hoc mihi in primis iucundum charumque sit, et ante mentis oculos semper positum, Catholice Tue Maiestati obnixe morem gerere, et humili animo deseruire, tuumque regium et augustum nomen, quoad possum, immortalitati dicare, pro teque Christo Regi eterno assidue uota soluere, ut incolumis inter tot regnorum sollicitudines et curas, integerque et saluus permaneas. uale.

16. Taurini dixi, non Matriti, ut Nic. Antonius, num. 110, refert Chronicon Isidori scholiis Loaise  illustratum prodiisse, nisi forte Taurinensem editionem alia Matritensis precessit: nam dubitandi nonnullam rationem expressa Nic. Antonii uerba preferunt: Notis suis illustrius  Matriti cum Sententiarum, de quibus iam dicemus, libris de nouo publicauit Garsias Loaisa, cum Philippi III, dum adhuc pater magnus uiueret, in litteris magister esset, nondum sedi Toletane, quam postea obtinuit, initiatus. Sed cum ad ea que de libris Sententiarum dicturus erat, lectorem deleget, et eo loco solum editionem Taurinensem commemoret, omnino credendum est Matriti nomen pro Taurini excidisse in Chronici editione commemoranda. Illud magis miror in bibliotheca 689 noua Hisp. etiam secundis curis  aucta, et recens Matriti edita, cum Loaise elogium texitur, nullam a Nic. Antonio mentionem fieri editionis librorum Sententiarum, et Chronici Isidoriani a Loaisa adornate, neque opere quam idem Loaisa ad editionem regiam Matritensem Operum S. Isidori perficiendam cum aliis contulit.

17. In editione Parisiensi Bigneana Operum S. Isidori pretermissum fuit Chronicon, quamuis iam pridem uulgatum. Breulius illud edidit, sed in indice librorum nota asterisci apponitur, qua id opus tunc primum in lucem prodire indicatur, non alia ratione nisi quia a Bigneo pretermissum fuerat; nam simul hic titulus designatur: Chronicon ab initio mundi usque ad annum quintum Suinthilani  regis Gothorum per Garsiam Loaisam emendatum  et scholiis illustratum. Omisit Breulius epistolam nuncupatoriam Loaise ad Philippum II, et loco eius prefixit uasei de Isidori Chronico uerba superius cap. 77, num. 16 et 17, a nobis allata.

18. ueterem uersionem Italicam Chronici Isidoriani Audiffreddus describit in catalogo edition. Italic. seculi Xu, pag. 212: »Comenza la Cronica de santo Isidero  Menore: con alchune additione cauate del texto et istorie de la Biblia: e del libro de Paulo Orosio: e de le passione de li sancti. In fine: Finita la Cronica de santo Isidero Menore in Ciuidad de Friuli, nel anno del nostro Signore Iesu Cristo 1480, a di 24 de Nouembre: laudato sia sempre il nostro signor Dio.« Exstat in bibliotheca Casanatensi hec editio charactere Gothico  in-4 paruo. Exemplar huius editionis Nic. Antonius habebat, qui in-8 esse dicit, aduertitque interpretem multa Isidoriano textui interpolare, opusque continuare usque ad Frederici II imperatoris obitum, annumque 1250. Sed ego potius crediderim interpretem Italicum in uetus exemplar ita auctum continuatumque incidisse, qualia ego multa reperi. Eius generis chronicon Latinum exstat in bibliotheca Escurialensi, seculo XIu exaratum, ubi primum est opus, »Chronica Nichobaldi, deinde Cronica sancti Isidori Iunioris cum quibusdam addicionibus extractis de textu et istoriis biblie, et de libro Pauli Orosii, et de passionibus sanctorum continens in se ipsa cronica sex etates seculi, scilicet ab initio mundi, quando Deus in principio creauit celum  et terram, et primum hominem Adam, usque in presentem diem, que est in 690 an. Domini ab incarnatione 1335, tempore Domini Benedicti pape XII residentis . . . . . « Alia desiderari uidentur. Ita enim Codicem refert Rodriguezius tom. II Bibl. Hisp., pag. 328.

19. Aliam editionem uersionis Italice Chronici Isidoriani raram charactere Romano in-4 minori, que in bibliotheca Corsiniana asseruatur, Audiffreddus loc. cit., pag. 402, recenset: »Eferisce  et narra la presente opera la Chronica de santo Isidoro Menore con alchune adionctioni chauate dal texto et historie della biblia, e del libro de Paulo Orosio, e delle passioni delli sancti. In calce:  Finisce la cronica de santo Ysidoro Menore corecta et reuista per Baptista Alexandro Iaconello Reatino, stampata in Aquila per Mestro Adam de Rothwil Alamano alli anni Domini MCCCC.LXXXII, a di cinque de octobro. Laus Deo amen.«

20. Rodriguezius tom. II Bibl. Hisp., pag. 328, ex Codice Escurialensi seculi XI, indicat uersionem Hispanicam Chronici Isidoriani, sed ut exstat in collectione Pelagii Ouetensis. Inscriptio est: Historia general collegida de diuersos auctores, conuiene saber de sant Isidro, arzobispo de Seuilla, Iuliano Pomerio, Arzobispo de Toledo, San Piro, o Samphiro, o Zafiro , obispo de Astorga, Pelayo, obispo de Ouiedo.

21. Exemplaria mss. Chronici Isidoriani passim in  bibliothecis occurrunt. Fabricius refert in ms. uossiano bibliothece Leidensis inscribi, Chronica de sex mundi etatibus, et in ipsis paginis, Imago mundi. Labbeus et Oudinus Codicem collegii Claromontani S. I., seculo uII exaratum, commemorant. Oudinus addit Codicem Corbeiensem, postea S. Germani Parisiensis seculi uII, uel saltem uIII. Bayerius in una Escurialensi bibliotheca terna minimum, ac non uulgaris antiquitatis exemplaria asseruari affirmat. In bibliotheca uniuersitatis Senensis reperitur Chronicon S. Isidori cum supplemento usque ad annum 1316, cod. membr. in-4 seculi XIu. In fine legitur: Finis ad hoc opus, scriptum manu mei domini Christofori de Aquapendente. Antonius Ponzius tom. XI Itiner. Hispan., pag. 220, in bibliotheca monasterii Legionensis  S. Isidori exstare ait chronicum eius continuatum usque ad regem Alfonsum uI. Ex aduersariis Zaccarianis, cap. 44, descripsi Codices Lucensem, Pistoriensem, Florentinum S. Marci, Cesenatem Malatestium, Albanium et Mutinensem.

691 22. Hec a me uisa sunt mss. exemplaria Chronici Isidoriani. Codex uatic. 629, describendus c. 94. Codex uatic. 1348, de quo c. 96, ubi Chronicon est interpolatum, et Augustini potius atque Hieronymi opus dicitur quam Isidori. Codex uat. 1974, eod. c. 96. Regio-uatic. 215, c. 99, in quo inscribitur Liber Chronicorum Isidori Spanensis episcopi. In Regio-uaticano 1852, cap. 101, Chronicon, cuius auctor dicitur Isidorus Hispanensis, continuatur a quodam Petro. Ibid. in Regio-uatic. 2034, Chronicon breue Isidori, addita nota anni decimi Recesuinthi  regis. In Codice Palatino 239, seculi X circiter, de quo cap. 102 liber Chronicorum sancti Esidori episcopi Iunioris, in Gallia, ut uidetur, interpolatus. In Urbinate 100, c. 104, liber Chronicorum sancti Ysidori Hispalensis episcopi, etc. Chronicon extra Hispaniam interpolatum et continuatum. In Urbin. 382, c. 104, liber Chronicorum Isidori Hispalensis episcopi, etc., in Gallia interpolatus. Simile exemplar in Urbinate 392 ibid. In Urbinate 585 ibid. Chronicon breue Etymologiarum, nonnullis insertis manu monachi alicuius Casinensis, ut uidetur. In Ottobon. 1720, Chronicon nonnichil interpolatum, de quo cap. 106. In Ottob. 1758 ibid., Chronicon interpolatum et continuatum. In bibliotheca Collegii Romani  exstat ms. chronographia, siue, ut mendose scribitur, conographia Isidori Iunioris, ut cap. 107 dicam.



CAPUT LXXIX. Historia de regibus Gothorum, Wandalorum et Sueuorum Isidoro contra Pellizerium uindicatur. Codices mss., editiones inter se diuerse. Chronicon Wisigothorum Wulse dictum an S. Isidori? Monitum de hoc Chronico ex editione Patrum Toletanorum. Exemplar interpolatum Historie inter chronica Tudensis. Alia mutila, ut uidetur, ab Isidori tempore, et cur? uerba Isidori de S. Hermenegildi aduersus patrem bello exposita. Mirum Isidori et aliorum Patrum Ecclesie Gothice silentium de glorioso S. Hermenegildi martyrio. Obsequium episcoporum Ecclesie Gothice in quibusdam arduis regum factis.

1. De Historia Gothorum, uandalorum et Sueuorum  Placcius in Theatro Anonym. et Pseudonym. litem non intentat. Sed intentarat 692 Pellizerius iis rationibus quibus Chronicon eidem Isidoro abiudicare conatur, ut cap. 77 dixi. Et quod attinet quidem ad Historiam Gothorum, ex ipso prologo Chronicorum Pelagii Ouetensis, quem alioquin pro se Pellizerius profert, Isidori Hispalensis opus esse constat: Et beatus Isidorus, de quo nunc Legionensis gaudet ecclesia, de regibus Gothorum a primo Athanarico usque ad catholicum regem Wambanem regem Gothorum, prout potuit, plenissime scripsit. Errat quidem auctor prologi, quod continuationem Historie Isidori ad Wambanem usque Isidoro quoque adiudicat. Simili errore Alphonsus III rex Magnus in epistola qua Chronicon suum Sebastiano mittit,  siue quiuis alius sit auctor: Et quia Gothorum chronica usque ad tempora gloriosi Wambani regis Isidorus Hispalensis sedis episcopus plenissime edocuit, nos quedam ex eo tempore, sicut ab antiquis et predecessoribus nostris audiuimus, et uera esse cognobimus , tibi breuiter indicabimus. Que epistola edita fuit ab ipso Iosepho Pellizerio initio Chronici Dulcidii Salmanticensis.

2. Ea opera, que appendicibus aliorum auctorum aucta sunt, interdum in mss. Codicibus uni tantum primo auctori ascribuntur, interdum uero soli continuatori. Hinc frequens in nominibus auctorum designandis occasio erroris. In hoc ipso libro quem pre manibus habemus, idem est error monachi scriptoris Chronici, quod Exiliense uocatur, seculo XI, qui Isidoro ita Historiam Gothorum, uandalorum  et Sueuorum tribuit, ut eidem narrationem de Pauli aduersus Wambam rebellione, que a Iuliano Toletano composita longe post Isodorum fuit, eidem Isidoro ascribat: Scripta sunt, inquit, in libro B. Isidori, quem inter alios quatuordecim a se editos, de uandalorum, et Sueuorum Gothorumque gestis diligenter composuit. Sed cum non solum Alfonsus rex Magnus, et auctor chronici Exiliensis, sed auctor quoque prologi chronicorum Pelagii Ouetensis Historiam Gothorum Isidoro attribuant, Pellizerius parum sibi constat qui, auctorem prologi hac in parte errare putans, eius testimonium arripit, ut Isidoro non solum Chronicum, sed etiam Historiam uandalorum et Sueuorum abiudicet: quia in eo prologo legitur Isidorum Pacensem  ab Adam, etc., et de Euandalis et Alanis, siue et Sueuis Hispanis regibus, scripsisse. Quibus uerbis Historiam quidem que exstat Isidori de uandalis et Sueuis fortasse intelligit: 693 at Alfonsus rex contra cum Historiam Gothorum Isidoro asserit, Historiam quoque uandalorum et Sueuorum intelligere uidetur: que ita inter se connexe sunt, ut nonnulli eas tres historias uno nomine Historiam de Gothis olim etiam appellarint. Errarunt autem Lucius Marineus et Eisengreinius, qui Historiam Longobardorum ab Isidoro scriptam tradiderunt.

3. Suspicatur autem Pellizerius Historiam Gothorum, que Isidori nomine inscribitur, esse opus quod idem Isidorus laudat cap. ult. de uir. illustr. in Maximo Cesaraugustano: Scripsit et breui stylo historiolam  de iis que temporibus Gothorum in Hispaniis acta sunt, historico et composito sermone: qua ille opinione pseudochronicon aliud Maximi seculo XuII confictum loco suo exturbare conatus est. Sed et falsitas fictitii Chronici Maximi satis per se perspecta est, et Historia Gothorum ita Isidoro congruit ut ad Maximum trahi non possit. Maximus non multo post annum 610 uiuere desiit. Historia uero Gothorum ad Suinthilanis tempora, siue ad annum 621, eodem stylo progreditur.

4. Adde Braulionis uerba, cuius auctoritas alibi iam contra Pellizerium defensa est: De Origine Gothorum et regno Sueuorum, et etiam uandalorum historia librum unum. Confert his Nic. Antonius uerba auctoris Historie ex prefatione ad Sisenandum regem,  edita in Luce Tudensis chronicis: Quia de origine Gothorum Hispanorum  Sueuorum, uandalorum, et Alanorum, et qualiter rexerunt Hispanias, tibi fieri notitiam postulasti, etc. Que uerba, si uere auctoris primi Historie Gothorum essent, Braulioni quidem apprime consentirent; sed cum petita sint ex Luce Tudensis chronicorum systemate, in quo multa sunt interpolata, non ualidum inde argumentum exsurgit, nisi quod Tudensis auctorem Historie Gothorum, uandalorum et Sueuorum Isidorum credidit. uerum Braulionis sententia confirmatione non indiget. Sic Ger. Ioan. uossius de Hist. Lat. l. I, II, c. 25, de Isidoro: Condidit quoque historiam de origine Gothorum, regno Sueuorum, et uandalorum, cuius operis meminit Braulio, etc. Et de anno obitus Isidori: Et ante memoratus Braulio,  cui pre omnibus fides haberi debet. Quin obstet silentium Ildefonsi, qui alia Isidori opera, presertim historica, tacitus preteriit.

5. Innocentius III in epistola ad Petrum Compostellanum anno 1199 694 data testimonium quod ex Isidori Historia Gothorum, uandalorum et Sueuorum pro sue sedis iuribus protulerat, tanquam genuinum agnouit: Isidorus autem in chronicis de Gothis titulo de Sueuis testatur, quod Remismundus ad Lusitanum transiit, etc., Ita in Historia Sueuorum era DII. Remismundus, etc., inde ad Lusitaniam transit. Ac notandum Historie Gothorum nomine comprehendi chronica de Gothis, uandalis, Sueuis in titulos diuisa. Historia enim de Gothis precipuam  partem obtinet; et que de uandalis adduntur, appendix potius uidentur. Trithemius uero de Isidoro, Historiam, siue chronicam lib. III. Ac fortasse quod frequens non sit in catalogis ueterum expressa mentio Historie Isidori de Gothis, uandalis et Sueuis, ea causa est quod chronicorum nomine has omnes historias multi intellexerint; quanquam nonnulli ea Isidori opera que ad secularem litteraturam pertinent, pretermittere se professi sunt. In editione Isidoriane Historie de Gothis, uandalis et Sueuis, curante Lindenbrogio, hec Leonis Marsicani uerba lib. III Chronici Casin., cap. 62, de Isidori Historia exponuntur: Desiderius subiunctos Codices transcribi curauit . . . Historiam Longobardorum, Gothorum, Wandalorum. Historiam Iordanis episcopi de Romanis et Gothis. Auctor  quoque Chronici Albeldensis seculo IX, Chronicam Gothorum simpliciter uocat Isidori nostri Historiam tom. XIII Hisp. sacr., num. 84, pag. 462: Et quia Gothorum gens ex Magog uenit affirmat Chronica Gothorum: Gothorum antiquissimam esse gentem, etc., quod est initium Historie Isidoriane.

6. Neque nobis quidem, aut cl. Zaccarie ulla mss. exemplaria historie Gothorum uidere licuit, nisi quod in Codice uaticano-Palatino 927, pag. 122, terg. fragmentum ego reperi Historie Gothorum, tacito Isidori auctoris nomine. Titulus: De primo aduentu Gothorum ad Italiam, et Roma capta. Aera quadringentesima trigesima septima, anno imperii Honorii et Arcadii Iu. Grotius mendose: Aera quadringentesima trecentesima septima. Desinit hoc fragmentum  era 448. Inter familiares fabulas iugulatur. Coheret cum editionibus Grotii et Labbei in his que, deletis prioribus, manus Longobardica antiquo exemplari Claromontano ascripserat. Pauca alia leuioris momenti discrepant ut era 447 in fine: defunctus in Italia est. Grotius, defunctus Italia. Labbeus, defuncti Italia. Editio regia Matritensis, defunctus est in Italia. In 695 Codice Ottoboniano 1758, de quo cap. 106, dicam, exstat genealogia regum Hispanorum, ascitis multis ex Historia Gothorum et uandalorum Isidori.

7. Quibus mss. Ioan. Bapt. Perezius usus fuerit, ut hanc historiam ad editionem regiam emendaret, non constat. Eam auctiorem multoque magis correctam exhibuit, quam ante prodierat. Deceptus  Fabricius fuit, qui in Bibl. med. affirmat Chronicon, siue Historiam Gothorum prodiisse Taurini cum scholiis Garcie de Loaisa in-4, nam Loaisa Chronicon ab orbe condito, non Historiam Gothorum, eo anno Taurini publicauit suis scholiis illustratum. Historia Gothorum primum, quod sciam, prodiit Parisiis cum libris duodecim legum Wisigothorum apud Sebastianum Niuellium 1579, in folio, ex bibliotheca Petri Pithei. Recusa deinde fuit in editione Bigneana Operum Isidori anno 1580. Bonauentura uulcanius Lugduni Batauorum post Iornandem, a pag. 203, eamdem Historiam Isidorianam Gothorum cum notis suis subiunxit: que editio est in-8, anno 1597 peracta, addito breui chronico Wisigothorum,  quod Wulse episcopo nonnulli ascribunt.

8. Similis est Lindebrogii editio hoc titulo: »Diuersarum gentium historie antique scriptores tres, Iornandes episcopus de regnorum ac temporum successionibus. Eiusdem historia de origine Gothorum. Isidorus Hispalensis de Gothis, uandalis et Sueuis. Eiusdem Chronicon regum Wisigothorum. Pauli Warnefridi F. diaconi de gestis Longobardorum lib. uI. Frid. Lindenbrogius recensuit et obseruationibus illustrauit, Hamburgi apud Michelem Heringium 1611, in 4.« Hanc editionem, cum uellet, Florezius nancisci non potuit, ut cum ea editionem Aguirrianam Chronici Wulse nuncupati conferret, Chronicon enim regum Wisigothorum, quod a uulcanio et Lindenbrogio subiungitur, solum exhibet annos quibus  reges regnarunt, premissa breui prefatione, et hac inscriptione: Chronica regum Wisigothorum. Aera quadringentesima in Gothis primus rex Athanaricus efficitur, etc., et hoc ipsum est Chronicon quod falso Wulse nomine inscriptum est, et a nonnullis Iuliano Toletano tributum. Ex mss., ut uidetur, Codicibus uulcanius et Lindenbrogius Isidoro hoc breue chronicon ascribunt; neque ulla contraria ratio apparet, si intelligamus Isidorum Chronicon ad Sisenandum usque regem perduxisse, atque inde Iulianum, siue alium 696 ad Eruigium continuasse: nam in Eruigio Chronicon apud Lindenbrogium desinit. Fabricius in Bibl. med. hoc Chronicon in editionibus Operum Isidori desiderari notauit; cui proinde in nostra locum inter appendices assignabimus. De quo  iudicium Ioan. Baptiste Perez hoc est in prologo ad Concilia Hispanie emendata apud Aguirrium tom. I Concil. Hisp., pag. 13: »Posteriores  sumpsimus ex Wulse episcopi perbreui, sed aureo chronico, quod in quodam libro bibliothece regie et aliis uetustis exstat. De cuius in scribendo fide nichil est quod dubitemus, cum et tempora ab illo notata tam exacte cum conciliis quadrent, et posteriorum regum menses et dies ita minutatim definiat, ut uixisse sub Hispanie excidium uideatur.

9. Editum fuit idem Chronicon in appendice Operum S. Iuliani Toletani tom. II Patrum Toletanorum, pag. 385, continuatum etiam usque ad Witizam; quo tempore iam Iulianus uiuere desierat. Et uidetur quidem Chronicon a pluribus continuatum:  quod aliunde etiam satis est uerisimile: nam si Ildefonsus, quod exempli gratia dictum uolo, Chronicon Wisigothorum usque ad Sisenandum contextum accepit, potuit ipse reges qui deinde successerunt adiungere: potuit alios Iulianus post Ildefonsum, potuit alios alius post Iulianum addere. Nobis quidem animus est, ut dixi, hoc opusculum utilissimum ad appendices reiicere, premisso interim monito doctissimi editoris Patrum Toletanorum loc. cit.

10. Omnia opera S. Iuliano falso ascripta, pauca illa quidem, hac breuissima concludimus appendice: Chronicon scilicet regum Wisigothorum, uulse frequenter appellatum: tum duo carmina et epitaphia quatuor. Queris, quis hec Iuliano imputauerit? Illo  qui sub ementitis Iuliani et Luitprandi nominibus obronica illa peruulgata, tot fabulis insignia, commentus est. Et quod ad Chronicon Wisigothorum spectat, quanquam opus est uere aureum , cuius luce Hispanie chronologia et sacra et profana nimium quantum illustrata est; ut tamen illud S. Iuliano attribuatur, nullo satis solido euincitur argumento. Neque enim illud totum, prout nunc exstat ad usque Witize regnum perductum, Iuliani esse potest; neque etiamsi dicatur postrema eius capita fuisse ab aliquo prioris chronici continuatore conscripta , prioris chronici partis Iulianis minime potest auctor appellari. Si quid enim coniectando assequi ualemus, 697 ex nonnullis antiquioribus Codicibus, in quibus  presens Chronicon ad Eruigii regni initia tantum peruenit, ut patet ex editionibus Aguirriana et uulcanii in notis ad Historiam Wisigothorum Iornandes, illud potius elicitur auctorem illius alium fuisse quam Iulianum nostrum, qui sub Egica mortuus, nec Eruigii mortem, nec Egice ad regnum accessum facile silentio pretermisisset. Iam uero si illud adiungas, predicti chronici nullam a Felice in Iuliani elogio fieri mentionem, cum tamen Wambe regis historiam diligenter annotauerit, concludere oportet, huiusmodi opus temere S. Iuliano fuisse ascriptum. Nunc si uerum auctorem queris, omnino ignoramus. Nam quod uulse appellatur, atque huius nominis scriptori uulgo tributum est, quem episcopum Hispanum nonnulli etiam dixerunt, putidus est error, nostro quidem iudicio ex eo ortus, quod ab aliquo librario imprudenter exscriptum fuerit Wulse-Gothorum pro Wise-Gothorum, quod in uetustis exemplaribus legitur, atque inde ad alios manauerit:  uulse certe nomen inter illius temporis scriptores, multo minus inter Hispanie episcopos, uspiam legitur. De quo consulendus P. Florez, tom. II Hispanie sacre: cuius nos editionem presentis Chronici expressimus, adiectis similiter ad marginem pluribus quam is uariantibus ex Codice quem sepe memorauimus Ioan. Bapt. Perez.

11. Compendium aliud Historie regum Gothorum inuenio in Codice Regio-uaticano 667, al. 1009, ab aliquo extero, ut puto, ex nostris chronicis ab initio regni Gothorum ad irruptionem usque Saracenorum scriptum. Precedit Historiam Wambe a S. Iuliano Toletano editam, et inscribitur: Chronologia et series Gothicorum regum. Codex recentior est, sed descriptus ex alio antiquiori, qui an. 1127 exaratus fuit a Petro Willelmo Armario, de quo uberius cap. 100. Chronicon editum primum puto seculo IX, quod  quia neque adhuc excusum scio, et Chronico siue Historie Gothorum Isidoriane illustrande utile esse potest, non inepte inter appendices collocabitur, presertim cum per omnia antiquitatem redoleat.

12. Sine Chronico Wisigothorum Breulius Historiam Gothorum edidit imperfectam ex editione, ut puto, Bigneana Operum Isidori; in quo non leuis eius negligentia arguitur, cum editionem regiam Matritensem, in qua ea historia auctior correctiorque prodierat, pre manibus habuerit, antequam suam ille editionem absolueret, ac multa ex eadem regia editione ad calcem sue adiunxerit. Eodem modo mutila prodiit Historia Gothorum inter Scriptores rerum Sueuicarum Goldasti Francofurti 1605, et  Ulme 1722. Sed quid mirum, Goldastum, Lindenbrogium, Baronium, Pagium aliosque exteros editionem Matritensem Historie Gothorum ignorasse, cum cardinalis Aguirrius tom. II Concil. Hisp. pag. 183, eamdem 698 historiam produxerit non integram, aut ex editione regia, siue altera Grotii, siue tertia Labbeana, sed mutilam, ut in primis editionibus exstabat, et ut in Hispania illustrata Andree Schotti tom. III, pag. 847, excusa fuit? Quod item ab eo factum in libro de uir. illustr. Isidori iure miratur Florezius, ac mirabitur quisquis doctrinam eruditissimi cardinalis aliunde perspectam habeat. Audiendus autem non est Fabricius in Bibl. med., qui Historiam Gothorum in Conciliis Hispan. Aguirrii longe auctiorem et emendatiorem prodiisse affirmat  quam apud uulcanium, Lindenbrogium et alias primas editiones, fortasse quod putauerit Aguirrium emendatioribus editionibus usum fuisse. Titulus apud Aguirrium tom. II, pag. 183, est: »Historia siue Chronicon Gothorum, Wandalorum, Sueuorum et Wisigothorum, auctore S. Isidoro archiepiscopo Hispalensi. Et pag. 189: Chronica regum Wisigothorum, partim ex Isidoro, partim ex Wulsa.« Ita breuiter prefatur: »uix potest chronologia conciliorum et aliorum ueterum monumentorum Hispanie, que in hoc opere prodeunt, innotescere, nisi pre oculis sit index historicus regum ipsius, assignata unicuique propria epocha. Hec autem exhibetur a S. Isidoro Hispalensi in breui Historia sua ab era Cesaris CCXIu  usque ad  eram DCLXuI, id est annum Christi DCXXuIII, quo Sisebutus rex Hispanie iam obierat, uiuente adhuc Isidoro. Ceterum Gothi reges, aliique hoc libello comprehensi, non irruerunt in Hispaniam era CCXIu, imo nec multo post tempore: sed solum ineunte iam seculo u, circa eram CDXLIX, Christi CDXI, Theodosii Iunioris I, quo celebratum ponitur concilium Bracarense sub Pancratiano, a nobis eo anno exhibitum. Cui numerandi rationi respondet Chronicon Idatii. uide Chronologiam eorumdem regum Gothorum breuiorem initio tom. I editam, a pag. 15, ex eodem Isidoro et Wulsa episc., que incipit ab Athanarico.«

13. Itaque editiones historie Isidoriane ceteris omnibus preferende sunt regia Matritensis, altera Grotii, tertia Labbei, quarta Florezii, qui tom. uI  Hisp. sacr. eam historiam edidit, collatis inter se tribus illis precedentibus editionibus, et uarietate scripture subiuncta, nonnullisque notis suis aliisque antiquis Perezii illustratam. Hugo Grotius, dum uiueret, opus digessit, post eius obitum hoc titulo editum: »Historia Gothorum, uandalorum et Langobardorum, ab Hugone Grotio partim uersa, partim in ordinem digesta. Premissa 699 sunt eiusdem Prolegomena, ubi regum Gothorum ordo et chronologia cum elogiis. Accedunt nomina appellatiua, et uerba Gothica, uandalica, Langobardica cum explicatione. Amstelodami, apud Ludouicum Elzeuirium 1655.« Editor in prologo ait Isidorum, quem a Grotio habere non potuit, e bibliotheca Isaaci uossii  a se comparatum. Exemplar uossianum descriptum fuerat ex Codice Claromontano, de quo paulo post. Titulus hic est pag. 705 collectionis: »Beati Isidori, archiepiscopi Hispalensis, Gothorum, uandalorum et Sueuorum in Hispania Chronicon, quod nunc demum plus altera parte auctius prodit e bibliotheca Isaaci uossii. Grotius in Prolegomenis pag. 63 hec premiserat: Isidorus preter breuiaria Ostrogothicarum uandalicarumque rerum, Westrogothorum acta ad sua deducit tempora, collectis que alibi sparsa non sine labore queramus.«

14. Post Hugonis Grotii collectionem rerum Gothicarum typis Parisiensibus excusa prodiit anno 1657, in fol. Noua Bibliotheca manuscriptorum librorum opera ac studio Philippi Labbe soc. Iesu. Tomo I  egregii huius operis, pag. 61, exstant: »Sancti Isidori Hispalensis episcopi Historie Gothorum, uandalorum, Sueuorum, longe auctiores et emendatiores hactenus editis. Ex Codice ms. collegii Claromontani Parisiensis soc. Iesu, in quo incerti auctoris de rebus gestis Constantini Magni, ex chronicis incertis de rebus Zenonis et Anastasii imperatorum, nec non Theodorici regis: item ex aliis chronicis de rebus Iustiniani Augusti, et deinceps ad Carolum Martellum, etc.«. Incipit: De laude Spanie sancti Isidori. Omnium terrarum, etc. In syllabo autem eorum, que in primo tomo continentur, sect. 1, num. 3, hec premittit Labbeus: »Sancti Isidori Hispalensis in Betica episcopi Historie regum Gothorum, uandalorum et Sueuorum longe auctiores  et emendatiores hactenus editis, ex optime note membraneo Codice collegii Claromontani Parisiensis soc. Iesu, etc. Illud porro debuerant obseruare typographi Hollandi, qui nuperrime, cum noster hic tomus, a tribus annis inchoatus, sub prelo laboraret, tres illas historias cum Hugonis Grotii collectione rerum Gothicarum emiserunt in lucem, non ex Codice ullo ms. bibliothece Batauice, sed ex apographo R. P. Iacobi Sirmondi societatis Iesu , qui ex hoc nostro Codice illud descripserat.«

15. Editor Hollandus et Labbeus ex ms. Claromontano elogium Hispanie Historie Gothorum premiserunt, quod antea editum non 700 fuerat: Omnium terrarum, etc., quod a Florezio recusum  fuit, et in secunda editione Hispanie Sacre ad ms. exemplar Codicis Legionensis recognitum et emendatum. Non uidetur hic Legionensis Codex Historiam Gothorum comprehendisse: nam Florezius in elogio scripture uarietatem ex eo Codice notat, non in Historia. In Codice Claromontano ea laus ueluti prefatio Historie Gothorum prefigitur, que quidem a Nic. Antonio prefatio legi dignissima uocatur: et est sane ita comparata, ut ab Isidoro in hunc usum composita uideatur. Neque ratio ulla subest cur Isidori eam esse negemus.

16. Aliud exemplar Historie Gothorum multo auctius inter Chronica Luce Tudensis tom. Iu Hisp. illustr. reperitur. Fabricius Chronicon Gothorum integrius  prodiisse affirmat cum Codice, siue duodecim libris legum Wisigothorum ex bibliotheca Petri Pithei, et tom. III Hisp. illustr., quam in libro II Chronici Luce Tudensis tom. Iu eiusdem Hisp. illustrate. Quod non satis intelligitur: nam apud Lucam Chronicon est uberius etiam Chronico Codicis Claromontani: et Chronicon Pitheanum ualde imperfectum, multisque locis mutilum est. Fortasse Fabricius innuere uoluit Chronicon apud Tudensem minus sincerum esse. Tudensis libro II suorum chronicorum premittit prologum suum: Decet uiros, etc., ubi ait: Iam nunc ad gesta regum Gothorum manum mittimus, chronicorum librum Isidori doctoris Hispaniarum secundum in opere proponentes. Nam prius Chronicon ab orbe condito exhibuerat. Succedit  Beati Isidori Prologus: Domino et filio carissimo, Sisnando regi Gothorum Isidorus. Quia de origine Gothorum, etc. Postea: Ante biennium autem Romane urbis irruptionis era CCCCXLIII excitate, etc. Sequitur Sueuorum Historia. Aera CCCCXLuI, Sueui principe Hermerico cum Alanis et uandalis simul Hispaniam ingressi sunt, etc. Explicuit Historia Sueuorum. Gothorum Historia. Gothorum antiquissima origo, etc., que est Capitulatio in editione Labbeana. Tudensis ita distinguit, ut Chronicon generale ab orbe condito dicat primum librum Chronicorum Isidori, tum Chronica uandalorum, Sueuorum et Gothorum secundum Chronicorum librum Isidori.

17. Ad tres ergo classes exemplaria Historie Gothorum  reuocantur. Primum exemplar est historie mutile et imperfecte, qualis ex bibliotheca Pitheana uulgata fuit; alterum historie auctioris et emendatioris in regia Matritensi editione, et deinde ex Codice Claromontano. 701 Tertium Historie posteriore manu interpolate apud Lucam Tudensem. Prima editio mutila incipit: Gothorum antiquissimum esse regnum certum est. Secunda auctior et genuina: Gothorum antiquissimam esse gentem certum est. Tertia interpolata: Gothorum antiquissima origo de Magog. Prima editio imperfecta desinit era 656, in obitu Sisebuti. Secunda auctior adiungit elogium Suinthile et Riccimiri filii, usque ad annum quintum Suinthile era 661. Succedit: Item recapitulatio eiusdem Isidori in Gothorum laudem. Tertia editio interpolata  ex hoc elogio Gothorum sumit exordium, et laudes etiam Suinthile continet, sed nulla habita Riccimiri mentione. Quod autem Nic. Antonius indicat, excepto Labbeo, apud alios altum esse de Riccimiro, a Suinthila in regni consortium delecto, silentium, non ita profecto est: eadem enim iam in regia editione Matritensi de Riccimiro uerba uulgata fuerant, ut editionem Grotii preteream, que ex Claromontano Codice originem ducit.

18. uandalica historia in prima mutila editione incipit: uandali cum Alauis et Sueuis. Desinit: et menses septem. In secunda correctiori editione, Aera CDXLIX, ante biennium irruptionis. Apud Labbeum: Aera quadringentesima quarta, et in exemplari bibliothece  Collegii Romani nota ad mag. ms.: Puto legendum Aera 444. Desinit: usque ad Gilimeri interitum. In interpolata editione initium est: Ante biennium autem Romane urbis irruptionis era CCCCXLIIII excitate. Precedit prologus, siue epistola nuncupatoria ad Sisenandum, que in genuinis exemplaribus deest. Quedam omittuntur, alia adduntur.

19. Nic. Antonius ait Historiam Sueuorum ubique eamdem esse. Sed in hac quoque aliquod discrimen obseruatur. Prima editio imperfectior incipit: Sueui, duce Hermerico rege, cum Alanis et uandalis simul Hispanias ingressi sunt, etc. Desinit: mansit annis centum uiginti sex. Secunda emendatior: Aera CDXLuII Sueui, principe Hermerico cum Alanis, etc. Desinit: quod mansisse CLXXuII annis scribitur. Interpolata  incipit, Aera CCCCXLuI Sueui, etc., ut in editione Labbeana, finis quoque idem. Fortasse uarietas scripture, que in hac Sueuorum Historia notatur, a manu librariorum est, non ex industria alicuius interpolatoris. Satis enim tres editiones diuerse hac in parte sibi concinunt.

20. Omissis iis que Isidoro recentior aliquis scriptor in Historia 702 Gothorum a Luca Tudensi adoptata aut inseruit, aut reticuit, consideratione in primis dignum est discrimen quod in peculiari Gothorum Historia enarranda inter editiones mutilas et auctiores obseruatur: quod antiquum mihi uidetur, et ab Isidoriano euo, forte etiam ab ipsius Isidori manu. Editio auctior elogium Suinthile longa oratione comprehendit: »Aera DCLIX, anno imperii  Heraclii X, gloriosissimus Suinthila gratia diuina regni suscepit sceptra. Iste sub rege Sisebuto ducis nactus officium, Romana castra perdomauit, Ruccones superauit. Postquam uero apicem fastigii regalis conscendit, urbes residuas, quas in Hispanis Romana manus agebat, prelio conserto obtinuit, auctamque triumphi gloriam pre ceteris regibus felicitate mirabili reportauit. Totius Hispanie infra Oceani fretum monarchia regni primus idem potitus, quod nulli retro principum est collocatum. Auxit eo prelio, etc.« Post multa egregia facinora: »Preter has militaris glorie laudes plurime in eo regie maiestatis uirtutes, fides, prudentia, industria, in iudiciis examinatio, strenua in regendo regno cura, precipua circa omnes munificentia largus, erga indigentes et inopes  misericordia satis promptus: ita ut non solum princeps populorum, sed etiam pater pauperum uocari sit dignus.«

21. Tum Isidorus laudes Riccimiri, uel Racimiri; a patre in consortium regni assumpti, persequitur, atque Historiam Gothorum anno quinto gloriosissimi, ut ait, Suinthile principis concludit. Perezius hanc breuem notam subiunxit. Hec, uiuo Suinthila, scripta. Atqui damnatur in concilio Iu Toletano, in quo subscribit Isidorus. En rationem cur ego existimo Gothorum Historiam ab Isidoro scriptam quidem primam fuisse usque ad annum quintum Suinthile, sed deinde uel ab ipso, uel ab alio equali, qui Sisenando regi successori gratum facere uoluit, quedam  exemplaria in fine mutilata, ex quibus editio prima imperfectior prodiit. Ac de Sisebuto, qui Suinthilam precessit, ita uiuo Suinthila Isidorus scripserat: Hunc alii proprio morbo, alii immoderato medicamenti haustu asserunt interfectum, relicto Recaredo filio, qui post patris obitum princeps paucorum dierum morte interueniente abiit. Ita Codex Claromontanus: alii habetur pro abiit. Ego malim obiit. Damnato postea Suinthila, his uerbis aliquantulum mutatis, partim etiam omissis, sic finita est Historia Gothorum: Hunc alii morbo, alii uENENO asserunt interfectum. Hi sunt anni Gothorum regum ab exordio Athanarici regis usque 703 ad istum Sisebutum anni CCLI, era DCLXu. Explicit Chronicon Gothorum. Iniecta ueneni suspicio, cuius, uiuo Suinthila, nulla  mentio facta est, arguit Historiam Gothorum de industria truncatam fuisse post damnationem Suinthile, cui aliqui fortasse ex Sisenandi factione imputabant quod ueneno Sisebutum interfecisset. Editio regia Matritensis ex Luca Tudensi, ut arbitror, tres illas causas obitus Sisebuti coniunxit: Hunc alii proprio morbo, alii immoderato medicamenti haustu, alii ueneno asserunt interfectum.

22. Profecto maxime equum uidebatur ut tot eximie laudes, ab Isidoro in Suinthilam collate, e Gothorum Historia, quoad eius fieri posset, delerentur, postquam Suinthila solemni concilii Toletani Iu nationalis decreto damnatus fuit. Patres eius concilii a Sisenando congregati caput ultimum constituerunt »de commonitione plebis, ne in principem delinquatur,  et de electione principum, et de transgressione fidei que principibus promittitur, ut in hoc delinquens excommunicatus et anathematizatus habeatur, atque de exsecratione Suinthilanis, et coniugis, et prolis eius; similiter et de Geilane germano eius, ac rebus eorum. Hec ergo est Suinthilanis exsecratio. De Suinthilane uero, qui, scelera propria metuens, se ipsum regno priuauit et potestatis fascibus exuit, id cum gentis consultu decreuimus, ut neque eumdem uel uxorem eius, propter mala que commiserunt, neque filios eorum, unitati nostre unquam consociemus, neque eos ad honores a quibus ob iniquitatem deiecti sunt, aliquando promoueamus: quique etiam sicut a fastigio regni habentur extranei, ita et a possessione rerum quas de miserorum sumptibus hauserunt  [Al., auxerant. Forte auxerunt] maneant alieni, preter id quod pietate piissimi principis nostri fuerint consecuti. Non aliter et Geilanem memorati Suinthilani et sanguine et scelere fratrem, etc.«

23. Difficile quidem est tot scelera Suinthile cum elogio eius, ab Isidoro adornato, componere. Aiunt nonnulli initio fuisse optimum principem, deinde in uitia et scelera prolapsum. Sed cum anno 626 tam insignibus uirtutibus preditus ab Isidoro predicaretur, ut pater pauperum uocari dignus esset, credibilene est iam anno 631, quo a Sisenando regno deiectus fuit, in tantam iniquitatem deflexisse, ut etiam ei obiiceretur, de miserorum sumptibus possessionem rerum suarum hausisse? Quid ergo? Mentitumne  Isidorum credemus? Minime gentium. Una igitur uia superest, ut 704 dicamus apparuisse quidem in Suinthila uirtutes, quas Isidorus anno 626 predicabat, dissimulatis interim uitiis, que postea apertius eruperint, ac fortasse exaggerata fuerint a Sisenandi amicis, ut acrius in concilio eius crimina coarguerentur. Etsi enim in concilii decreto dicitur Suinthilam, scelera propria metuentem, se ipsum regno priuasse et potestatis fascibus exuisse, tamen satis per se intelligitur factione Sisesandi coactum Suinthilam id fecisse: quod ex Isidoro Pacensi, qui seculo sequenti uIII post Maurorum inuasionem liberius scribebat, comprobatur; nam de Suinthila ait: Digne gubernacula in regno Gothorum suscepit sceptra. De Sisenando uero: Per tyrannidem regno Gothorum  inuaso, quinquennio regali locatus est solio. Que desumpta sunt ex antiquiori continuatore Chronici Biclarensis a Florezio tom. uI Hisp. sacr. primum edito, qui anno circiter 720 scribebat.

24. At sanctissimorum presulum qui Ecclesiam Gothicam regebant ea economia et prudentia erat, ut, quantum in ipsis esset, obedientiam et obsequium populi erga principes confirmarent, omnemque tumultuandi occasionem tollerent. Ita Isidorus Suinthile, dum is regno potiebatur, uirtutes, ut poterat, commendabat. Idem Isidorus aliique Patres concilii Toletani Iu Sisenando, cuius iam imperium stabilitum erat, fauebant, eiusque pietatem et religionem predicabant, quod non solum in rebus humanis, uerum etiam in causis diuinis sollicitus maneat:  quod coram sacerdotibus Dei humi prostratus cum lacrymis et gemitibus pro se interueniendum Domino postulauit. Hec ipsa prudens agendi ratio uiam aperit ad explicandam non leuem difficultatem que in hac Isidoriana Gothorum Historia uiros doctissimos diu torquet.

25. Ea difficultas cap. 36 proposita fuit in Grialii prefatione. Ait Isidorus de Leouigildo era 606: Hermenegildum deinde filium imperiis suis tyrannizantem obsessum exsuperauit. Neminem insolentia uocis tyrannizantem offendi debere, neque propter eam uocem Historiam Gothorum Isidoro abiudicare, Grialius reponit: qua eodem in argumento Rodericus Toletanus usus est. Contra obseruat Nic. Antonius potuisse Rodericum ex hac Historia Gothorum  talia uerba sumere; quin eam pro Isidoriana haberet. Ergo ipse Isidorum tuetur ex usitata uocabuli tam apud Grecos quam apud Latinos acceptione, qui regis et tyranni nomine promiscue usi sunt. Plato 705 et Aristoteles tyrannum pro iusto principe posuerunt. Ita apud Latinos uirgilius, Horatius, Auienus, alii, ut uel ex uulgaribus lexicis patet. Pro omnibus tamen, addit Nic. Antonius, ad rem Isidori habeo Ioannem Biclarensem, qui non aliter locutus fuit de Hermenegildo anno III Tiberii imperatoris: Filius eius Hermenegildus, factione Gosuinthe regine tyrannidem assumens, in Hispali ciuitate rebellione facta se recludit

26. Hec autem Ioannis Biclarensis uerba, que Nic. Antonius pro se affert, potius ipsi aduersantur:  nam dum uult probare apud Isidorum Hermenegildum tyrannum, id est iustum principem uocari, uerba profert quibus tyrannis Hermenegildi cum rebellione coniungitur: quod idemmet agnouit: Improbauit fortasse, ait, principis factum Biclarensis, qui tunc in Hispania florebat, quamuis a rege heretico  male multatus.

27. Queram igitur, cum Isidorus asseruit Hermenegildum imperiis patris tyrannizasse, improbauitne factum principis? Addam uocem quidem tyrannus aliquando in bonam partem fuisse acceptam, sed procedente tempore semper, aut fere semper, in malam. Auctorem habeo Isidorum nostrum lib. I Etym. cap. 31, et lib. IX cap. 3. Quamuis autem neque Isidorus, neque Biclarensis tyrannidem Hermenegildi accipiant  pro crudeli et barbaro regimine, tamen accipere possunt pro imperio contra ius ac fas arrepto; quod in Isidoro arguunt adiecta uerba imperiis suis. Nam Hermenegildum tyrannizare imperiis patris innuere uidetur eum in patris imperium sine ullo iure inuasisse. Hoc sensu Isidorus in eadem Historia uocem tyrannidis usurpare solet, ut era 639 de Liuua: Quem in primo flore adolescentie Witericus, sumpta tyrannide, innocuum regno deiecit. Quid, quod in historia Sueuorum Isidorus Hermenegildum rebellem uocat? sic prope finem de Mirone rege Sueuorum: Deinde in auxilium Leouigildo Gothorum regi aduersus REBELLEM FILIUM expugnandum Hispalim pergit.

28. Iosephus Perezius in ecclesiasticis suis eruditissimis dissertationibus Salmantice 1668, quarum  cum laude mentio facta est in litteratorum Diario Parme 1690, pag. 81, notandis uerbis in hoc argumento uersatus est pag. 272: »Sed illud omnem admirationem superat, eumdem Biclarensem, Leouigildo homini Ariano infensum, et a quo in exsilium missus fuerat, hec de S. martyre scribere: Leouigildus 706 rex exercitum ad expugnandum tyrannum filium colligit. At longe mirabilius Isidorum, Leandri fratrem, quem ille parentis loco habuit, quique Hermenegildi catholici partibus fauit, nec Leouigildi scelera tacite tulit, quemque nostrates historici produnt principem martyrem sanguine contigisse: hunc, inquam, pene incredibile uidetur hec de Hermenegildo litteris consignasse: Hermenegildum filium imperiis suis tyrannizantem, ante obsessum,  exsuperauit. Iam apud utrumque de miraculis que in eius passione accidisse Magnus Gregorius locuples testis est, altissimum silentium . . . Et tamen ea, cum tot scateant difficultatibus, omnes eruditi concoquunt, neque in suspicionem siue Biclarensis, siue Isidori Chronicon adducunt.« Scilicet nondum in uulgus prodierat Aguirriana Collectio Conciliorum Hispanie.

29. His enim difficultatibus ut sese expediat cardinalis Aguirrius, propugnat, tom. II Concil. Hisp., pag. 422, Chronicon Biclarensis his omnibus in locis ab aliquo Ariano deprauatum esse quibus Hermenegildi tyrannis et rebellio affirmantur, nulla habita martyrii eius mentione. Sed incassum doctissimus cardinalis laborat: cum enim omnia mss. exemplaria  consentiant, cum multa alia in Biclarensis et Isidori Chronicis contra Arianos luculentiora testimonia intacta permaneant, non ita facile opinionis sue fautores inueniet. Gregorius quoque Turonensis, quem pro se eminentiss. Aguirrius allegat, extra Hispaniam eodem tempore simili modo de Hermenegildo scribebat lib. uI Hist. Franc., num. 43: Nesciens miser, iudicium sibi imminere diuinum, qui contra genitorem quamlibet hereticum talia cogitaret. Certe nemo sanus affirmabit ea uerba in Gallia ab Ariano aliquo heretico in codices Gregorii Turonensis fuisse intrusa.

30. Ut argumentum hoc enucleatius explicetur, multiplex distinguenda est questio. 1. An Hermenegildus, bello aduersus patrem suscepto, iniuste se  gesserit? 2. An saltem dubia causa fuerit, in qua alii pro Hermenegildi iustitia senserint, alii contra. 3. An licet Hermenegildus bellum aduersus patrem clare iniustum susceperit, nichilominus uere martyr obierit? 4. An ante Maurorum irruptionem in Hispaniam martyrium S. Hermenegildi a nostris scriptoribus commemoratum fuerit, uel potius quenam exstiterit tanti silentii de eo martyrio causa? Primam questionem nobis in promptu 707 non est definire, cum non omnia rei adiuncta, ex quibus belli iustitia pendet, perspecta habere possimus. Florezius tom. uI, pag. 377, iniustum bellum aduersus patrem ab Hermenegildo motum pronuntiat, neque alia de causa nonnullas urbes Hermenegildo adhesisse, nisi quod eius pater hereticus esset. Ex Chronico Biclarensis  ad annum 579 constat, quod Leouigildus rex Hermenegildo filio suo filiam Sisberti regis Francorum  in matrimonium tradidit, et prouincie partem ad regnandum tribuit. Cum iam esset rex constitutus Hermenegildus, quis neget potuisse aliquam oriri iustam causam cur sui regni iura aduersus patrem tueretur?

31. De causa belli Biclarensis id tantum addit: »Leouigildo ergo, quieta pace regnante, aduersariorum securitatem [al., securitate] domestica rixa conturbat. Nam eodem anno filius eius Hermenegildus, factione Gosuinthe regine tyrannidem assumens, in Hispali ciuitate rebellione facta recluditur, et alias ciuitates atque castella secum contra patrem rebellare fecit.« Domesticam rixam uocat,  quia origo dissensionis ex rixa inter Ingundem Hermenegildi uxorem, et Gosuintham Leouigildi uxorem, uidetur nata. Florezius contendit legendum factione Ingundis regine; nam Ingundis Hermenegildum permouisse creditur ut bellum contra patrem gereret. Satis id probabile est: sed cum Ingundis esset catholica, Gosuintha ariana, atque ipse Florezius consentiat Gosuintham rixe occasionem dedisse, imo cum Gosuintha caput huius sceleris, ut ait Turonensis lib. u, cap. 39, id est persecutionis a Leouigildo aduersus catholicos excitate fuerit, siue legatur factione Ingundis, siue Gosuinthe, semper remanet querendi locus an Leouigildus primus a Gosuintha permotus, an Hermenegildus ab Ingunde,  causam belli dederit, et cuinam ratio fauerit? Quid enim si Leouigildus, sciens Hermenegildum ad fidem catholicam conuersum, regnum eius primus uexare cepit? Neque id difficile est credere, siquidem Leouigildus, ut Isidorus in Chronico scribit, Ariane perfidie furore repletus, in catholicos persecutione commota, plurimos episcoporum exsilio relegauit, ecclesiarum reditus et priuilegia abstulit, multos quoque terroribus in Arianam pestilentiam impulit, etc. An is equo animo ferret religionem catholicam, agente maxime Leandro, in Hermenegildi regno florere, illucque catholicos a se uexatos confugere? Audi nunc Gregorium Magnum, qui lib. III Dialogorum, cap. 31, postquam 708 conuersionem Hermenegildi retulit, sic pergit: Quem pater Arianus, ut ad  eamdem heresim rediret, et premiis suadere, et minis terrere conatus est. Hec causam bello dedisse uidentur. Addit illico S. Gregorius: Cumque ille constantissime responderet nunquam se ueram fidem posse relinquere, quam semel agnouisset, iratus pater eum priuauit regno, etc. Apertius S. Gregorius Turonensis lib. uI, cap. 39, de Hermenegildo: Commotus ad eius  predicationem conuersus est ad legem catholicam: ac dum chrismaretur, Ioannes est uocitatus. Quod cum Leouigildus audisset, cepit CAUSAS QUAERERE qualiter eum perderet. Ille uero hec intelligens, ad partem se imperatoris iungit, etc.

32. At Biclarensis et Isidorus factum Hermenegildi condemnant, et tanquam rebellionem traducunt. Id iam ad secundam questionem pertinet.  Dubia enim, ut mihi uidetur, eo tempore fuit Hermenegildi causa, in qua alii belli rationes idoneas, ut fit, crederent, alii ineptas. Certe ego existimo Leandrum, uirum sanctissimum ac doctissimum, bellum Hermenegildi non improbasse. Ut enim cap. 18 ostendi, Leander ab Hermenegildo Constantinopolim missus fuit, ut auxilium ab imperatore contra Leouigildum impetraret: quod uerba Gregorii Magni innuunt: Te illuc iniuncta pro causis fidei regis Wisigothorum legatio perduxisset. Superato autem Hermenegildo, et regnante iam Recaredo, quo tempore Biclarensis scribebat, aut rationes Leouigildi contra Hermenegildum magis patuerunt, aut maiores uires quodammodo ab effectu ipso acquisierunt: neque decebat eos, si qui fortasse adhuc  Hermenegildi fautores remanserant, antiquis rationibus pro Hermenegildo renouatis, ad nouos tumultus instigari.

33. Illud certissimum, quod tertio loco querendum dixi, Hermenegildum uere martyrem obiisse, etiamsi concedere uelimus iniustum bellum eum aduersus patrem excitasse. Nec refert quod Gregorius Turonensis, qui extra Hispaniam scribens, fortasse non totam rei seriem cognouit, miserum Hermenegildum uocarit: de quo Gregorii Turonensis loco sic Baronius ad annum 584, num. 4, Sed in eo quam prudens, ipse uiderit, dum appellat MISERUM Hermenegildum, etc. Quasi non monuisset Dominus, pietati erga Deum patrem, matrem, et omnia posthabenda.  Sed a nobis causa potissimum mortis illate consideranda est, quam Gregorius Turonensis ignorasse 709 uidetur, qui, ut ego puto, narrationem suam contexuit ex fide Oppile legati a Leouigildo ad Chilpericum missi: nam Leouigildus timebat ne Childebertus exercitum ad ulciscendam sororis sue iniuriam commoueret, ut Gregorius refert lib. uI, c. 4, ubi colloquium a se cum Oppila de religione habitum exponit. A patre Hermenegildus iussus est interfici, quod nollet catholicam religionem abiurare, ut fuse narrat locupletissimus testis Gregorius Magnus lib. III Dialog., cap. 31, qui gloriosum Hermenegildi martyrium summis laudibus celebrauit. Consentiunt Martyrologia uetera Usuardi, Adonis, Wandalberti, Fuldense. In multis Chronicis antiquis idem Hermenegildi  martyrium predicatur. Iuuat etiam aduertere Dialogos Gregorii Magni, quibus historia martyrii S. Hermenegildi continetur, nostris Gothicis Patribus haud fuisse ignotos; nam Ildefonsus cap. 1 de uir. illustr. eos ita laudat: Quem quidem Codicem Dialogorum maluit appellare: in quibus libris quanta diuinitatis lateant sacramenta, et in amore celestis patrie mira documenta, studiosus potest facile cognoscere lector. Paulus etiam diaconus Emeritensis de uita et Miraculis Patrum Emeritensium scripsit, ut nullus ambigat, ait in prologo, que sanctissimus egregiusque uates Romane presul urbis Gregorius, inflammatus Paracleti carismate spiritus, Dialogorum in libris ueridico edidit prenotationis stylo. Sed hinc rursus maior mirandi causa exsurgit: nam Paulus non solum  pre oculis habuit relationem martyrii S. Hermenegildi a Gregorio Magno expositam, sed etiam uerba quedam ex ea narratione Gregorii exscripsit, Hermenegildi tamen mentionem studiose pretermisit. Audi Gregorium: Post cuius  mortem Recaredus rex NON PATREM PERFIDUM, SED FRATREM MARTYREM SEQUENS, ab Ariane heresis prauitate conuersus est: totamque Wisegothorum gentem ita ad ueram fidem perduxit, ut . . . , etc. Expende nunc uerba Pauli cap. 16, Post cuius crudelissimam mortem uenerabilis uir Recaredus princeps filius eius . . . NON PATREM PERFIDUM, SED CHRISTUM DOMINUM SEQUENS, ab Ariane hereseos prauitate conuersus est, totamque Wisegothorum gentem mira predicatione ad ueram fidem perduxit. uides ut Paulus, ne martyrem Hermenegildum  nominaret, etiam uenustatem, que uerbis Gregorii inest, amisit: multo enim uenustius est non patrem perfidum, sed fratrem martyrem sequens, quam non patrem perfidum, sed Christum 710 sequens, ab Ariane hereseos prauitate conuersus est, etc. Scribebat Paulus Isidori tempore, atque iisdem, ut puto, causis, Hermenegildi martyrium silentio preteriuit.

34. Quid ergo est cause quamobrem scriptores ueteres Hispani uix ullum nobis de tam glorioso Hermenegildi martyrio testimonium reliquerint? Hec enim est quarta questio. Nam quod uix ulla mentio eius martyrii apud antiquos nostros Patres aut scriptores reperiatur, extra controuersiam est. Nam Biclarensis de Hermenegildi morte solum habet  ad annum 585: Hermenegildus in urbe Tarraconensi a Sisberto interficitur. Et mox ad annum 587: Sisbertus interfector Hermenegildi morte turpissima perimitur. Et Biclarensis quidem gratiam fortasse inire uoluit a Recaredo, qui tunc regnabat, et cui displicuisset audire fratrem suum Hermenegildum iniquo iussu patris martyrium passum. Gregorius enim Turonensis, qui alioquin miserum Hermenegildum appellauit, narrat Leouigildum sacramentum dedisse, ne Hermenegildus humiliaretur, ac nichilominus, postquam Hermenegildus ad patris pedes se prostrauerat, iussisse filium ueste uili indutum in exsilium mitti, deinde etiam morti tradidisse. Quid autem Isidorus, qui omnino de morte Hermenegildi tacuit, cum Sisebuti uel Suinthile tempore scriberet? Grialius aliique  suspicantur aliquid deesse in Isidoro, quo martyrium Hermenegildi assereretur. Et sunt quidem duo Chronica Isidoriana in bibliotheca Urbino-uaticana, num. 382, olim 606, et num. 392, olim 609, quibus ita res exprimitur: Gothi per Hermenegildum Leouigildi regis filium bifarie diuisi mutua cede uastantur, et ipse martyrio coronatur. Sed cum hec chronica multis in locis, et extra Hispaniam quidem sint interpolata, et cum uetera exemplaria genuini Chronici Isidoriani extremis illis uerbis careant, Isidorum pro Hermenegildi martyrio allegare non possumus, ac ne suspicari quidem ea in parte Chronicon mutilum esse. Quis enim et qua de causa in antiquissimis exemplaribus ea uerba delere uoluisset?

 35. Aliam uiam init Nic. Antonius: Quidquid sit, inquit, de omissione ista, qualiscunque fuisset historie auctor, dummodo catholicus, expostulari dignus est. Ea tamen breuitate constat opus, ut summa tantum capita, que ad res gestas regum pertinent, attingere uoluisse uideatur. uerum res ipsa flagitare uidebatur, 711 ut iniecta Hermenegildi mentione, in Chronico, uel certe in Historia Gothorum, ubi fusiori calamo minutiora alia enarrantur, duo saltem uerba de eiusdem martyrio adderentur. Et de industria mentionem obitus S. Hermenegildi ab Isidoro fuisse pretermissam suadet Pauli Emeritensis exemplum, de quo num. 33.

36. Difficultatem auget quod plerique alii scriptores Ecclesie Gothice martyrii S. Hermenegildi non  meminerunt, neque de eo officium a Gothis, aut, qui successerunt, Mozarabibus in eorum liturgiis peractum fuit. Ac fortasse nemo alius ex Patribus Gothicis pro martyrio S. Hermenegildi allegari poterit, nisi is cuius opera non multis ante annis Florezius tom. XuI Hisp. sacr. primus uulgauit, S. ualerius abbas, qui, exacto iam seculo ab Hermenegildi obitu, in opusculo de uana seculi sapientia n. 8 agmina martyrum celebrans obiter ait: De regali uero fastigio meminimus Cesarem nomine Crispum, regem Gothorum Hermenegildum, regemque barbarorum Aucuia, Hippolytum ducem, Georgium comitem, et reginam nomine Alexandriam. Nomina Aucuie et Alexandrie fortasse corrupta sunt. Crispus certe  inter martyres referri non debet. Atqui Gregorius Magnus ex fide Hispanorum martyrium Hermenegildi fuse commemorat: ita enim narrationem exorditur: Sicut multorum qui ab Hispaniarum partibus ueniunt, relatione cognouimus nuper, Hermenegildus rex, etc., ubi alii distinguunt, cognouimus, nuper Hermenegildus rex, quod mihi minus placere dixi cap. 18. Testimonium quoque idem S. doctor prebet de cultu Hermenegildo ab Hispanis exhibito: Unde et factum est, quatenus corpus illius, ut uidelicet martyris, iure a cunctis fidelibus uenerari debuisset. Oportet ergo causam aliquam politicam ab ipso Recaredi tempore exstitisse, ob quam Hispani equales martyrium Hermenegildi litteris consignare noluerint. Hanc ego causam repeto non tam ex eo quod  Recaredus memorie patris Leouigildi consultum uellet, aut factionem Hispanorum qui pro Hermenegildo steterant, exstinguere conaretur, quam quia, superstite adhuc filio Hermenegildi, Childebertus et Guntramnus reges Francorum nouas res contra Hispaniam moliebantur, ulturi etiam iniurias, ut putabant, Ingundi sorori Childeberti et uxori Hermenegildi illatas.

37. Paulus diaconus de gestis Longobardorum lib. III, num. 21, sic ad rem nostram: »Interea Childebertus rex Francorum bellum 712 aduersum Hispanos gerens, eosdem acie superauit. Causa autem huius certaminis ista fuit: Childebertus rex Ingundem sororem suam Hermenegildo, Leouigildi regis filio, in coniugium tradiderat. Qui Hermenegildus  predicatione Leandri episcopi Hispalensis, atque adhortatione sue coniugis ab Ariana heresi, qua pater suus languebat, ad catholicam fidem conuersus fuerat: quem pater impius in ipso sacrato paschali die securi percussum interemerat. Ingundis uero post mariti et martyris funus de Hispaniis fugiens, dum Gallias repedare uellet, in manus militum incidens, qui in limite aduersum Hispanos Gothosque residebant, cum paruo filio capta atque in Siciliam deducta est, ibique diem clausit extremum, filius uero eius imperatori Mauricio Constantinopolim est transmissus.« Non explicat Paulus quo anno id bellum acciderit quo Gothi a Childeberto superati sunt: neque ea Gallorum uictoria aliorum historicorum testimonio comprobatur. Nam Childebertus  post martyrium Hermenegildi bis aduersus Gothos arma mouit ac bis magna suorum strage superatus fuit, primum anno 585, tum anno 589, ut Pagius computat.

38. Gregorius Turonensis loquens lib. uIII, cap. 28, de gestis anno decimo Childeberti regis, qui annus est Christi 585, ita habet: »Ingundis a uiro cum imperatoris exercitu derelicta, dum ad ipsum principem cum filio paruulo duceretur, in Africa defuncta est et sepulta. Leouigildus uero Hermenegildum filium suum, quem ante dicta mulier habuit, morti tradidit. Quibus de causis commotus Guntramnus rex exercitum in Hispaniam destinat, etc.« Hoc bellum, uiuente adhuc Leouigildo, per Recaredum gestum fuit, qui,  ut auctor est Biclarensis, uictor ad patrem patriamque rediit. Deinde anno 587, ut narrat Turonensis lib. IX, cap. 16, Recaredus iam catholicus legatos ad Childebertum et Guntramnum pro pace et amicitia stabilienda misit, quos cum Childebertus benigne accepisset, Guntramnus respondit: »Qualem mihi fidem promittere possunt, aut quemadmodum a me credi debent qui neptem meam Ingundem in captiuitatem tradiderunt, et per eorum insidias et uir eius interfectus est, et ipsa in peregrinatione defuncta? Non recipio ergo legationem Recaredi, donec me Deus ulcisci iubeat de his inimicis.« Secutum ergo est anno 588 bellum quo Claudius dux Lusitanie 713 exercitum Francorum penitus deleuit, ut uno ore Biclarensis, Turonensis, Isidorus,  aliique narrant.

39. Dum ergo res in eo erant statu, nichil est mirum si scriptores Hispani cause Hermenegildi non multum fauerint, presertim quia filius eius Athanagildus superstes Constantinopoli commorabatur. Quandiu is uixerit incertum; sed ad eum quidem ueluti ad regem et nepotem exstant littere Brunichildis regine, et Childeberti regis Francorum tom. I Chesnii Scriptor. Histor. Franc., pag. 867, et in append. ad Opera S. Gregorii Turonensis editionis Maurine. Apud eminentiss. Aguirrium tom. II Concil. Hisp., pag. 407, indicari uideo dissertationem ms. D. Ioannis Luce Cortes, qua antiquis monumentis is probabat, ex filio S. Hermenegildi Athanagildo, post aliquot generationes interiectas, Hispanie  reges prodiisse. Semel autem ac ratio isthec politica de martyrio Hermenegildi tacendi Hispanorum animis insedit, facilius fuit ut silentium deinceps continuaretur, donec, gloriosi martyris cultu in exterorum martyrologiis et historiis passim celebrato, rebus quoque Hispanie in alium ordinem conuersis, publica illi ueneratio in Hispania fuit exhibita.

40. Hec satis probant obsequium, quod dixi, ueterum Hispanie episcoporum erga reges, ut multa sepe dissimulauerint, ne offensio aliqua ac rerum perturbatio exoriretur. Erant multa alia que adderem; sed cum longior hec quam putaueram euaserit oratio, unum tantum indicabo quod ad historiam quoque Isidori de Gothis pertinet. In fine Chronici de Sisebuto ait: Iudeos sui regni subditos ad Christi  fidem conuertit. uiuebat scilicet tunc Sisebutus: adeoque eius factum improbare prudenter pretermisit. At in historia Gothorum post Sisebuti obitum sententiam suam aperuit: Qui initio regni Iudeos ad fidem Christianam permouens, emulationem quidem habuit, sed non secundum scientiam; potestate enim compulit quos prouocare fidei ratione oportuit. Eadem erat aliorum episcoporum sententia, quamuis Sisebuti legi neminem repugnasse constet: nam in concilio Toletano congregati anno 633, cap. 57, preceperunt, nemini deinceps ad credendum uim inferre [Forte inferri] . . . sicut factum est temporibus religiosissimi principis Sisebuti, etc.

41. Peculiaris quedam animaduersio est Thomassini  de uet. 714 et Nou. Eccles. Discipl. part. III, lib. I, cap. 40, num. 14, »Sed nec illud abhorret a uero, sanctissimos nonnunquam uiros potuisse tantisper ab orbita recta deflectere, et canonicarum regularum obseruantia accurata, siue per incogitantiam, siue torrente abreptos consuetudinis, siue ut nescio quo caritatis uinculo accommodarent se principis uoluntati, ex quo uberiores postea fructus sperarent ad Ecclesie dignitatem et salutem redituros.« Sed illud certius plerumque multa adiuncta rerum latere, que si paterent, in adornanda sanctissimorum ueterum Patrum apologia parum esset laborandum.



CAPUT LXXX. Liber Isidori de uiris illustribus. Editiones huius libri, mss. exemplaria. Prefatio Zaccarie. Harduini deliria contra pleraque ueterum scripta perstringuntur.

 1. Prenotatio Braulionis de Isidori libris subiuncta esse solet huius de uiris illustribus libro. Quod ex Braulionis mente factum constat: sic enim ait: de uiris illustribus librum unum, cui nos ista subiunximus. Ildefonsus in Isidori elogio librum de uiris illustribus non commemorauit, ut Oudinus et Cellierius animaduertunt; sed addere debuissent causam silentii Ildefonso idoneam fuisse quod in prefatione sua ad supplementum, siue auctarium eiusdem libri clare illum expresserit: »Deinceps uir prudentissimus, Hispalensis sedis Isidorus episcopus, eodem ductu quosque uiros optimos reperit, in annotationem subiunxit, siquidem non omnia perscrutatus abscessit.« Et in fine prefationis: »Sane beatissimum Gregorium  sancte memorie Isidorus annotauerat: sed quia non tantum de operibus eius dixit, quantum nos sumus experti, ideo renotationem illius submouentes, queque de illo nouimus, stylo pleniore notamus.« Hunc eumdem librum plerique alii Isidoro adiudicant, cap. 46 et 47 laudati. Sigebertus autem Gemblacensis, qui librum quoque de Scriptoribus ecclesiasticis scripsit, et Isidori Opera recensuit, librum Isidori de uiris illustribus non expressit, quem neque legisse uidetur, ut obseruat Suffridus Petri in epist. dedicatoria, et ad cap. 98 Gennadii: adeoque multi sunt qui in utroque opere Isidori et Sigeberti commemorantur. Oudinus, 715 et Cellierius silentium Sigeberti et Ildefonsi excusant, quod hi operum historicorum Isidori non meminerunt.

2. Tria tamen sunt hactenus uulgata exemplaria,  primum breuius capitibus 33 comprehensum, alterum auctius ad capita 46 protractum, tertium primis illis 33 capitibus constans, adiectis aliis tanquam incerti auctoris tredecim capitibus, que in exemplari auctiori Isidoro ascribuntur. Crediderim errorem aliquem latere in alio Isidori catalogo, a Bayerio not. ad lib. u, n. 216, Biblioth. uet. Hisp., ita indicato: In bibliotheca Cottoniana in Iulio, lit. F, num. 7, pag. 14, exstat Catalogus uirorum illustrium, siue ecclesiasticorum scriptorum a passione Christi usque ad XIu annum Theodosii ex Isidoro Hispalensi. Liber de uiris illustribus, 33 capitibus, quorum primum est de Hosio, comprehensus, prodiit in primis editionibus, ut in Bigneana et aliis. Librum auctiorem 46 capitibus  constantem cum breui Isidori prefatione Grialius edidit notis Ioan. Baptiste Perezii, quas Labbeus in dissert. de Script. eccles. doctissimas uocat, illustratum. Sed fallitur Labbeus cum multis aliis, qui putant notas editionis Regie Matritensis a Loaisa fuisse compositas: quidquid sit, an Loaisa, quod nonnemo asserit, operam suam cum Grialio contulerit, ut editio Regia correcta prodiret. Hic liber recusus fuit a Breulio, qui primum librum de Scriptoribus ecclesiasticis, qualem in editione Bigneana reperit, edidit, deinde editionem Matritensem nactus, antequam suam absolueret, ex ea librum de uiris illustribus auctum sumpsit, inuerso tamen ordine; nam librum Ildefonsi de eodem argumento premisit quem postponendum fuisse idem postea animaduertit.

 3. Loaisa in Collectione Conciliorum Hispanie 33 capita editionis Bigneane produxit, et post Ildefonsi librum de uiris illustribus tredecim alia capita de Xysto papa, etc., adiunxit, que sine certo auctoris nomine protulit. Loaise exemplum alii secuti sunt, et, quod mireris, Aguirrius ipse in collectione Conciliorum Hispanie, qui editionem regiam Matritensem Operum Isidori omnino ignorasse uidetur: nam in libro S. Ildefonsi primum caput, quod est de S. Gregorio Magno, et exstat in editione Matritensi, pretermisit; quia scilicet in editione Loaise illud non inuenit. Preferenda certe est editio Matritensis, ut agnouit etiam Zaccaria in prefatione mox afferenda, quamuis ipse ordinem Fabriciane 716 editionis retinere uoluerit, quia Bibliothecam ecclesiasticam  Fabricii rursus typis committere susceperat.

4. Florezius tom. u. Hisp. sacr. librum eumdem Isidori, nonnullis a se notis recensitum, publicauit ad normam editionis Matritensis, quam etiam secutus fuit doctissimus editor Operum Patrum Toletanorum tom. I, qui eruditis obseruationibus uitam S. Ildefonsi, a S. Iuliano scriptam, et uitam S. Iuliani a Felice Toletano antistite compositam, tom. II illustrauit: siquidem he due uite post Ildefonsi librum de uiris illustribus in editione Matritensi prodierant. Nobis ab hac ipsa editione recedere non licet. Exstant quidem plures Codices, in quibus liber incipit ab Hosio, ut Codex Aemilianensis a Bayerio indicatus, anno 994 scriptus, ubi fol. 346: Hucusque Gennadius. Exhinc Isidorus Spalensis incipit. I Osius  Cordubensis. Sed preter Codices a Zaccaria laudatos alii quoque sunt qui opus integrum exhibent, quale Perezius recensuit, ut modo constabit. Duo quoque Codices ex Bandinio cap. 44 descripti, alter Mediceus, alter Florentinus S. Crucis, initium ducunt a Xysto, quamuis Bandinius addat in Codice Mediceo, cui Florentinum S. Crucis similem dicit, solum 38 esse capita, diuerso etiam ordine disposita. Ac sane ultimum caput indicatur de Seuero, cum in editis et plerisque aliis mss. liber in Maximo Cesaraugustano terminetur. Nic. Antonius, quamuis dubius aliquando heserit de auctore 13 capitum que Loaisa separata ediderat, tamen libro u, num. 112, equum esse pronuntiauit Isidorum auctorem agnoscere. Neque huic iudicio, cum de Isidoro agit, prolato obstat,  quod etiam postea de ea re dubitare uideatur: nam cum bibliotheca uetus opus posthumum sit, et sepe ea que ordine posteriora sunt, anteriori tempore scripta esse contingat, tenendum est eum prius dubitasse, et hanc suam dubitationem litteris consignasse, deinde dubitationem deposuisse, quin ea que in alienis quodammodo locis scripta iam erant, deleuerit morte preuentus, et opus non absolutum relinquens.

5. Manu exarati Codices hi a me uisi sunt, uaticanus 1974, in quo uita Orosii exstat, que a nonnullis Isidoro in libro de uir. illustr. ascribitur, sed falso, ut cap. 96 dicam. Ea uita ad appendices a nobis reiicietur. Codex uaticanus 4827, cap. 97, in quo est Continuatio Ildefonsi ad librum Isidori de  uir. illustr. Codex 717 Regio-uaticanus 119, de quo cap. 99, in quo tantum exstat caput 27, al. 14 de S. Fulgentio. Regio-uatic. 349, de quo cap. 100, librum exhibet de uir. illustr., initio ducto a Xysto, et addito elogio Isidori auctore Braulione. Alius Regio-uatic. 551 ibid. exorditur ab Hosio, ut in editione Bigneana. Codex Urbinas 60, de quo cap. 104, solum habet caput de S. Ioanne Chrysostomo. In Urbinate 382, cap. 104, est liber de uir. illustr. cum Braulionis prenotatione et continuatione Ildefonsi, eo fere ordine quo apud Grialium. In Ottoboniano 302, cap. 105, caput de uita S. Iuliani Toletani. In Ottob. 849, cap. 106, liber de uir. illustr. capitibus 33 et prenotatione Braulionis constans, initio ducto ab Hosio. In Ottobon. 1720, cap.  106, sine titulo et prefatione: De Xysto papa, etc., subiuncta prenotatione Braulionis de S. Isidoro, et libro S. Ildefonsi de uir. illustr.

6. Editionem huius libri simul cum aliis de eodem argumento Zaccaria parauerat, antequam de Isidori omnibus Operibus excudendis cogitationem suscepisset. Habeo eius notas ex uariis auctoribus collectas, quarum mihi suo loco erit usus, et prefationem quam subiicio.


Incipit Isidori Additio ad libros S. Hieronymi et Gennadii de Scriptoribus ecclesiasticis. In nouam hanc editionem Prefatio.

7. Titulum atque ordinem Fabriciane editionis seruaui, ne ab ea nimis abluderet isthec editio. Ceterum fuere que persuaderent utrumque immutandum.  Nam ad titulum quod attinet, cum Braulio, antiquissimus ille rerum Isidorianarum scriptor, doceat disertis uerbis, librum hunc de uiris illustribus fuisse prenotatum, mirum est Loaisam, Mireum, Aguirrium aliosque, eo pretermisso titulo, hunc alium cudisse Additionis ad libros S. Hieronymi et Gennadii de Scriptoribus ecclesiasticis.

8. De ordine dicam, ubi libelli huius editiones percensuero. He autem duas ueluti in classes tribui possunt. Nam iisdem quibus cetera S. Doctoris opera, typis excusus est, Parisiensibus nempe an. 1580, curante Margarino de la Bigne, Matritensibus an. 1599 cum adnotationibus Ioannis Baptiste Perezii tum Canonici Toletani, Segobricensis deinde episcopi; atque iterum Parisiensibus an. 1601, opera Iacobi du Breul. Preterea Suffridus Petri Carthusiensis [Dele Carthusiensis] cum eos, qui scriptorum ecclesiasticorum catalogos texuerunt, suscepisset uno uolumine comprehendere, librum quoque Isidori Colonie an.  1580 emisit in lucem. 718 Sed et illum Garsias Loaisa an. 1593 intulit in Matritensem suam Conciliorum Hispanie editionem. Accessit his Francofurtensis editio Andree Schotti, Societatis nostre uiri doctissimi, qui in Hispania illustrata ipsum hunc libellum rursus typis exprimi iussit, suis adnotationibus explicatum. Mireus an. 1629 eodem libro suam auxit Bibliothecam ecclesiasticam, quam Antuerpie diuulgauit. Cardinalis quoque Aguirrius  suis margini ascriptis, atque Schotti ad calcem reiectis animaduersionibus, emendatum illustratumque commentariolum istud protulit. Mitto, quam pre manibus habemus, Fabricii editionem.

9. Iam uero Matritensis illa editio ad septem mss. libros exacta, presertim uero ad exemplar Fontis Sancti, apud Galisteum Cauriensis diecesis, quadraginta sex capitibus constat, a Sixto Romane urbis episcopo initio ducto. Nam priora quatuordecim capita, si quintum excipias de Osio, cetere editiones  uel plane omittunt, uel ut appendiculam incerti auctoris Isidori et Ildefonsi libellis adiungunt, ab Osio exordium Isidoriano commentario dantes. Atque equidem existimo capita hec uere ad Isidorum spectare cum prefatiuncula, quam infra inuenies. Nihil enim in his capitibus . uossius  ait de Isidoro: Etiam opusculum composuit de XLuI uiris illustribus, quod ms exstat Cantabrigie in bibliotheca Collegii S. Benedicti, et Oxonii in Collegio Mertonensi. Que quidem uerba indicant non qualecunque opus hoc esse, sed ipsum illud in quadraginta sex capita distributum, quod in Matritensi editione habemus. Quamobrem Hispano illi Codici auctoritas accedit duorum Codicum Anglicanorum. Prefatiuncula uero quam Mireus obiicit, nichil habet difficultatis, si ad Hieronymi atque Gennadii libros cum doctissimo Perezio referatur. Itaque immutandus esset ordo, ac Matritensis editio prorsus representanda.

 10. Etsi tamen nec titulum, nec ordinem Fabriciane, ut par erat, abieci, multa tamen contuli, ut libellus iste in nostra hac editione absolutissimus prodiret. Nam Fabricianam editionem cum Matritensi et Aguirriana contendi, atque ex utraque uarias lectiones excerpsi. Adnotationibus quoque Mirei et Fabricii nostras adieci, nec Perezii, Schotti atque Aguirrii obseruationes pretermisi. Qua in re eos imitatus sum qui ueteres auctores cum notis uariorum diuulgarunt, nec enim Fabricii methodus placet, quam tamen in Hieronymo et Gennadio seruaui, typographi et sumptibus parcens, et festinationi indulgens, uaria isthec commentaria seorsim edentis; sed suis queque locis ascripsi, addito tantum auctoris nomine, ubi aliorum animaduersiones exhibeo, ut a meis facile secernantur. Sed ad librum ipsum accedo.

11. Ex hac prefatione colligitur Zaccariam Bibliothecam ecclesiasticam Fabricii recudere cogitasse. Sed etsi festinationem typographi commemorat,  tamen conatus ad exitum perductus non fuit. uidi inter eius iam defuncti schedas fascem magnum chartarum 719 cum ipsa Bibliotheca ecclesiastica Fabricii ad eam quam dixi editionem destinatum. Quod de titulo ait, id ita se habet. Isidorus Hieronymum et Gennadium secutus est: sed ipsius Hieronymi liber a multis de Scriptoribus ecclesiasticis inscribitur, quod ab Hieronymi mente alienum non est. Nam epist. 89 ad Augustinum asserit, quod titulus libri sui a plerisque emendatoribus imperitis, de Auctoribus, dicatur inscriptus, cum appellandus sit de illustribus uiris, uel proprie de Scriptoribus ecclesiasticis. Priorem inscriptionem de uir. illust. elegisse uidetur Isidorus, ut ex Braulione arguitur. Cum unam  et alteram Zaccarie prefatiunculam ad Isidori Opera edenda ab ipso paratam in medium protulerim, cur aut alias eius lucubrationes silentio premerem, aut, si qua inde gloria oriri posset, mihi arrogarem? Audio enim esse aliquos qui, cum nondum uiderint quid ego typis sim commissurus, Zaccariam a me ne nominari quidem uulgo iactant. In quo illi quidem multis de causis uehementer errant. Nam si suum cuique constanter reddo, ut singulis fere paginis perspici potest, etiam ubi res est de scriptis non uulgo notis, cur eam laudem Zaccarie inuiderem? Quid quod mea, qualiacunque sunt, ita a Zaccarianis differunt, ut etiam si ego gloriam ex his in me redundaturam, si auctor essem, intelligam, tamen non possim libere pro meis agnoscere, nisi mea esse negem que re  uera proprio marte conficio? Si qui tamen sunt qui in discernendo diuerso stylo parum iudicio ualent, in ipsis Zaccarianis schedis que penes me exstant, et facile a me cuiuis exhibentur, possunt, si libet, perspicere quid demum Zaccaria egerit. Nam indicia incepti operis, et paucas post lineas intermissi, ita sunt manifesta, ut mirificum consuetudinis Zaccarie in scribendo exemplum id esse possit: ut minus iam miremur, quod cum Historiam concilii Tridentini, auctore cardinale Pallauicino, programmatibus editis, recudere multis auctam notationibus et monumentis confirmatam Zaccaria iam pridem pollicitus fuisset, eamque demum Fauentie edere cepisset, adeo nichilominus imperfectam reliquerit, ut post eius obitum editor uirum aliquem eruditum querere debuerit, qui  posteriora uolumina leuibus nonnullis notatiunculis aspergeret, ut quoquo modo editio absolueretur. Profecto Zaccaria, uir, ut erat, eruditissimus, et qui intimos doctrine recessus et fontes bene perspectos haberet, in multis 720 operibus edendis, presertim in aliorum auctorum libris illustrandis, eum morem tenuit, ut simul et scripta digereret, et prelo traderet, ea fere ductus ratione quam Ioachimus Fortius et secutus ipse fuit, et aliis obseruandam prescripsit cap. 24 de Ratione studii: Dic chalcographis parent sese: librum te dare uelle excudendum, etiamsi ne paginam quidem paraueris. Tum facile totam uoluminis speciem animo concipere, inde singulas partes leuiter in comediarum argumenti modum describere: denique quotidie, quantum illis satis erit, absoluere poteris.  Cum sic inceperis aliquid, perficere debes, uelis, nolis.

12. In Conspectu editionis Isidoriane Zaccaria pollicebatur se argumentis Dupinii contra Harduini opinionem librum de uir. illustr. Isidoro uindicaturum. Cuius rei cum nulla exstet in prefatione mentio, uti neque aliorum Codicum, quorum collationem ad hunc librum recensendum sibi parauerat, perspicuum argumentum est, multo ante eum de hoc libro Isidori edendo cogitasse, ut nuper aiebam, quam de editione omnium Operum adornanda. Argumenta uero Dupinii, que innuit, ad auctoritatem Braulionis et Ildefonsi, quam protuli, referuntur, et ad Honorii Augustodunensis testimonium. Addit Dupinius se Isidori Pacensis uerba non allegare, quia eius Chronicum haud est indubitatum monumentum.  uerum neque Isidorus Pacensis librum Isidori de uir. illustr. commemorauit, neque eius Chronicum suspecte fidei est, nisi fortasse apud aliquem exterum, qui rerum Hispanicarum ignarus Chronicon Isidori Pacensis inter Pseudo-Dextri et aliorum seculo XuII conficta chronica reponendum censuerit. Dupinius contra Harduini opinionem urget similem in hoc et in aliis Isidori operibus stylum esse, atque omnia que in eo libro narrantur, ueritati ac tempori mirifice congruere.

13. Argumenta Harduini quenam fuerint non constat. Nam Dupinius solum refert auctorem Defensionis epistole S. Ioannis Chrysostomi ad Cesarium hanc opinionem Harduino ascribere, quod Isidori liber, uti multi alii, in Gallia recentiori tempore  erant conficti: cuius rei probationes aliquando se exhibiturum auctor eius Defensionis pollicebatur. Quod si Dupinius systema Harduini plane intellexisset, non multum, opinor, illud refellere curasset, presertim allatis in medium Braulionis, Ildefonsi et Honorii Augustodunensis 721 testimoniis, que Harduinus eodem in loco atque Isidori librum ponebat. Eo enim paradoxa, siue erudita potius Harduini deliria spectabant, ut seculo demum XIu omnes ueterum libros, quos pre manibus habemus, exceptis Bibliis Latinis, paucisque aliis, quos pro libitu selegit, ab atheorum quadam societate confictos traderet. Palinodiam cecinit Harduinus, si tamen homo iamtum, ut ego puto, mentis impos tam absurdum systema serio aut concipere aut retractare potuit. Nobis  quidem in eo euertendo morari non decet, ac satis sit indicare obseruationes Patrum Triuultiensium in suis Ephemeridibus anni 1761, artic. 169, tom. II Octobr., et dissertationem domini Maleuille tom. II operis de religione naturali et reuelata e Gallico sermone in Italicum conuersam et editam Rome 1792, tom. I Collectionis Dissertationum Historie ecclesiastice opera u. Cl. Francisci Antonii Zaccarie. Ut de libro Isidori Harduinus dubitauit, ita hoc ipso anno 1796 Marcellinus Molkenbuhr ordin. Minor. in dissert. crit. 18, cap. 4, probare contendit catalogum S. Hieronymi de uir. illustr., quem Gennadius Isidorusque secuti sunt, esse supposititium. Sed quamuis multa doctrina et magno acumine Molkenbuhrus polleat, eius tamen in hac et in similibus, quas excitat, controuersiis argumenta plane ad scepticismum ducunt.

 14. Dubitare aliquis possit num liber Isidori de uir. illustr. auctior uulgato alicubi existat. Nam in Officiis propriis Sanctorum Hispanie ad diem 9 Augusti lectiones SS. martyrum Iusti et Pastoris in secundo nocturno recitantur ex libro S. Isidori et libro S. Ildefonsi de uiris illustribus, ut in rubrica premittitur, cum tamen in libro Isidori edito nulla mentio eorum martyrum occurrat. Sed, ut ego quidem censeo, rubrica minus recte apposita est, sumpto tamen inde fundamento quod hymni in horum martyrum laudem qui in officio Isidoriano recitantur, S. Isidoro a nonnullis ascribuntur, ut cap. seq. dicam, uel potius quod in libro Ildefonsi, qui Isidori libro unitus esse solet, cap. 2, laudatur Asturius  Toletanus, qui diuina reuelatione commonitus, ut ibi narratur, corpora SS. martyrum reperit. Simili de causa hallucinatum existimo Notkerum, qui cum in uno aliquo uolumine Gennadium et Ildefonsum Toletanum antistitem de uir. illustrib. uidisset, in suo libro de uir. illustr. Gennadium Toletanum episcopum bis dixit, scilicet cap. 7 et 11, 722 quem post S. Hieronymum de hoc argumento egisse affirmat,  nulla facta mentione Isidori et Ildefonsi, quem unum episcopi Toletani nomine appellare debuit. Ita etiam Petrus Crinitus quod lib. u de Pet. Lat., cap. 90, ait Isidorum testari, Prudentium in Latinis litteris magna diligentia parique studio institutum, Gennadium fortasse uoluit appellare, non Isidorum. De Orosii uita, que Isidoro tribuitur, paulo ante dixi, cum Codd. mss. indicaui.





Monitum.

 Cum liber Isidori de uir. illustr. in eo systemate quod tenere constitui ultimus sit inter genuina ac certa eius opera, et cum primus hic tomus iustam mensuram iam impleuerit, ea que de operibus dubiis aut supposititiis supersunt dicenda ad alterum tomum necesse est reseruare: in quo scilicet, preter disputationes de multis aliis leuioris momenti lucubrationibus, enucleatius agam de antiquitate et uersione Bibliorum Gothicorum, de liturgia Gothica, de collectione genuina Hispana sacrorum canonum, et altera spuria Pseudo-Isidoriana, necnon de Codice legum Wisigothorum. In his enim omnibus et magnam partem habuisse Isidorum plerique credunt, et quamnam habuerit opere pretium erit inuestigare. Neque a meis Isidorianis abesse uelim diligentem et accuratam recensionem Codicum bibliothece uaticane supra centum septuaginta, preter alios aliarum Urbis bibliothecarum quibus Isidori Opera continentur. Id enim, preterquam quod historie litterarie nonnullam utilitatem afferre potest, in Isidori gloriam quodammodo cedit, et ad eius scripta illustranda plurimum confert.



[ISIDORIANA.]





EMINENTISS. ET REuERENDISS. PRINCIPI, ET D. D. FRANCISCO ANTONIO DE LORENZANA ET BUTRON S. R. E. PRESBYTERO CARDINALI, ARCHIEPISCOPO TOLETANO, HISPANIARUM PRIMATI ET GENERALI INQUISITORI, CANCELLARIO MAIORI CASTELLAE, REGI A CONSILIIS STATUS, PRAECLARI REGII ORDINIS HISPANICI CAROLI III MAGNA CRUCE INSIGNITO, ETC., FAUSTINUS AREuALUS.

Quod huius ipsius anni initio primum Isidoriane editionis uolumen tibi inscriptum ad te, princeps eminentissime, miserim, satis id quidem esse arbitrabar, ut reliqua que consecutura essent uolumina eadem uia etiam sine noua epistola ad te mittenda esse intelligeres. Qui enim diuinare potuissem fore ut hoc ipso anno, legatione perhonorifica a Carolo Iu rege Catholico ac piissimo ad SS. D. N. Pium uI tibi demandata, Romam ipse uenires, mihique ad optatissimum conspectum tuum accedere, colloquio suauissimo frui, et in sacratissimas tuas manus alterum hoc uolumen ueluti aduentorii muneris loco deponere liceret? Iam uero inter faustas populi Romani omniumque ordinum acclamationes, quibus te, fama, etsi satis quidem illa per se magna, longe tamen maiorem, uno ore predicant, nichil aliud reliquum erat quo tibi ego gratularer, nisi ut opus tua auctoritate susceptum, omnibusque nominibus tibi debitum, urgerem et doctoris Hispaniarum Isidori Opera atque doctrinam, quoad eius facere possem, in bono lumine collocare pergerem. Factum est autem perquam commode, quod uehementer letor, ut ex proposita mihi totius operis ratione et scopo multa in hoc maxime uolumine occurrant que ad te peculiari iure pertinent, tibique adeo, ut et auguror et opto, non ingrata sint futura. Quippe et de Bibliis Gothicis, que in sancta Ecclesia Toletana religiose asseruantur, agendum mihi est, et de Officio Isidoriano, siue ueteri Toletano, deque antiquis Hispanie legibus quas Toleti precipue conditas fuisse constat: concilium quoque Toletanum Iu, omnium, quotquot in Hispania habita sunt, celeberrimum, cui Isidorus prefuit, et cuius canones, ut doctissimorum hominum opinio est, digessit, noua recensione illustrandum. Quid illa commemorem que ad nobilissimam patriam tuam, ueterem illam regiamque urbem Legionem spectant; qua in urbe familia tua ab ultima usque antiquitate, non interrupta serie, per certa monumenta memoresque fastos, prime nobilitatis splendorem ac dignitatem prisca fide et auita continentia conseruat, tuetur, promouet? Nam preter Isidori uitam, auctore Canonico quodam Legionensi, in promptu est celebrata iam olim translatio corporis beatissimi nostri doctoris ex Hispalensi in Legionensem urbem, et gloria posthuma innumerabilibus prodigiis ad sepulcrum, in quo sacra eiusdem pignora sub augustissimo Eucaristie sacramento interdiu ac noctu perenni uenerationi exposito, requiecunt, ab omnipotente Deo patratis, mirandum in modum amplificata. De cetero  Creatoris altissimi pietatem efflagito, ut coronam beatitudinis uestre pro integritate fidei et statu Ecclesie sue longo tempore precipiat conseruare.





ISIDORIANA SIuE IN EDITIONEM OPERUM S. ISIDORI HISPALENSIS PROLEGOMENA.



Pars tertia. DE OPERIBUS DUBIIS S. ISIDORI, DEQUE ALIIS EIDEM SUPPOSITIS.



1 CAPUT LXXXI. uersus in bibliotheca S. Isidori. Alia carmina Isidoro ascripta. Hymni S. Agathe et SS. martyrum Iusti et Pastoris Exhortatio penitendi: Lamentum penitentie. Plura Alphabeta Isidoro tributa. Oratio pro correctione uite, et alia contra insidias diaboli, Lamento penitentie subiuncte. Confessio S. Isidori a Constantino Caietano edita quid sit. Alie orationes S. Isidori ex Alcuino.


1. In primo uolumine cum de certis S. Isidori operibus sermo incidit, sepe, occasione data, de  aliis non ita certis disserere opportunum uisum fuit. Nunc tota nostra disputatio ad eorum operum examen conuertitur que aut non certo sunt Isidori, aut eidem afficta uideri possunt. Primus Ioannes Tamayus de Salazar in Martyrologio Hispano ad diem 4 Aprilis carmina bibliothece S. Isidori e Mss. edidit: cuius liberalitati, aiebat Nic. Antonius, occinere libet uirgilianum illud: Timeo Danaos et dona ferentes. Non enim tales sunt quales uideri uolunt mss. Tamayi Codices. Ita solet usu euenire, ut mendaci, etiam cum aliquando uera affert, fides minime adhibeatur. Eadem carmina postmodum Muratorius, ignorans iam edita, inter sua anecdota euulgauit tom. II, hoc titulo: 2 uetustissimi uersus, qui olim in bibliotheca sancti Isidori Hispalensis episcopi  legebantur. Ex Muratorio ea accepit et recudit Fabricius in fine tomi u Bibliothece medii eui. Sed quamuis in Muratorio legissem eos uersus productos esse ex Codice uetustissimo, tamen in Prolegomenis ad Prudentium, pag. 207, dubitaueram nonnichil an uere Codex esset uetustissimus.

2. Deinde alia argumenta nactus, quibus uere antiquissimos eos uersus crederem, in Prolegomenis Iuuenci et Sedulii hoc innui, ac nunc demum aperte confirmo, nullum superesse dubium iam posse quin eiusmodi uersus uetustissimum auctorem habeant, et, ut credere possumus, ipsum Isidorum, quamuis id non ita perspicuum sit. Prodierunt iidem uersus tom. IX Hisp. sacr. a Florezio collati cum editione Muratorii et ms. Codice regie bibliothece Matritensis.  Inter appendices recentis editionis operum S. Isidori bis ex eodem Codice bibliothece regie excusi sunt, primum pag. 47, subiectis uariis lectionibus, atque etiam mendis Codicis et nonnullis discrepantiis ex editione Tamayi; rursus pag. 67, ut a Florezio editi fuerunt, notis Florezii Hispanicis subiunctis, que deinde in fine in sermonem male Latinum conuerse sunt. Inscriptio in Codice bibliothece regie hec est: Incipit titulus bibliothece a domno Isidoro editus. Notat Florezius Muratorium permittere hos uersus Isidoro ascribi: titulum uero ms. Codicis aperte id statuere.

3. De uetustate, quod dicebam, horum uersuum nemo ambigere debet, cum preter Codices bibliothece Mediolanensis et Matritensis in aliis etiam uetustissimis a me reperti fuerint. An autem Isidorus  auctor sit, non perinde certum. Sine certo auctoris nomine unum uersum ex his Iulianus Toletanus in opere nondum uulgato de Arte grammatica laudat num. 355: Ille Origenis ego doctor uerissimus olim; qui in nonnullis editis perperam legitur, Ille ergo Origenes doctor uerissimus olim. Alium, non expresso auctore, Notkerus Balbulus excerpsit de uir. illustr., cap. 5, Sicut ante nos dictum est, Si Augustinus adest, sufficit ipse tibi. In Codice bibliothece regine Suecorum 421, pag. 31, expressa est hec inscriptio: Elogia quorumdam Patrum, incerto auctore. Sunt elogia Hilarii, Ambrosii, Augustini, Hieronymi, ex uersibus bibliothece Isidori.

4. Neque id multum mouere posset, nisi alii quoque  essent Codices, in quibus alius ab Isidoro auctor indicaretur. Codex membranaceus 3 Regine 571, pag. 6 terg., profert elogium S. Augustini hoc titulo: uersus Hieronymi ad beatum Augustinum: Mentitur, etc. Et illico elogium S. Hieronymi, ueluti ab Augustino compositum: Augustinus ad Hieronymum: Te Bethleem celebrat, etc. Difficile autem id uiris doctis persuaderi poterit; nam et hi uersus sequiori Latinitatis euo exarati uidentur, et inter auctores qui laudantur Augustino et Hieronymo nonnulli sunt recentiores, ut Sedulius, Gregorius Magnus, Leander. Grauiorem difficultatem creare potest Codex 1 Archiuii uaticani seculi x circiter in quo sunt Etymologie Isidori, et post epistolam dedicatoriam Isidori ad Braulionem, En tibi, sicut pollicitus  sum, etc., sequitur: Incipit liber Ysidori Etymologiarum. Prologus. Sunt hic plura sacra, etc. Hi sunt primi sex uersus, uti apud Muratorium. Succedunt Patrum elogia hoc ordine, Hilarii, Ambrosii, Augustini, Hieronymi, Ioannis Chrysostomi, Cypriani, Prudentii, Auiti, Iuuenci, Sedulii, Eusebii, Orosii et Gregorii. Tum pro Leandri titulo exhibetur Isidorus, et distichum:

Non satis antiquis doctoribus impar haberis,
   Isidore antistes. Hoc tua dicta docent.

5. Controuersia nonnulla esse potest an istiusmodi uersus in Codicibus ipsis exarati fuerint, an statuis uel imaginibus auctorum suppositi, que pluteis Opera eorum continentibus imponi solebant: de quo ritu plura affert Claudius Clemens in opere de  Musei, siue bibliothece instructione cap. 3, lib. I, sect. 8. Huc referri potest quod in titulo, Cosmas, Damianus, Hippocrates, Galenus, pro disticho dicitur:

Quos claros orbe celebrat medicina magistros,
   Hoc presens pictos signat imago uiros.
Sed, ut ego puto, sermo in hoc disticho potius est de imagine auctorum que initio Codicum appingi consueuerat, ut multis exemplis ostendam cap. 105, num. 32 seqq. Rusticus in epistola ad Eucherium Lugdunensem, a Sirmondo ad Sidonium tom. I Operum edita, sermonem habet de quadam bibliotheca, in qua inter uariorum oratorum et petarum imagines, epigrammatis ornatas, uirgilio quidam uersus erant subiecti: uirgilium uatem, etc. Originem collocandi auctorum imagines in bibliothecis a Pollione  repetit noster Isidorus lib. u, cap. 5 Etymol. Nonnulli uersus armariis ipsis librorum inscribebant, ut arguitur ex carm. 3 Ennodii Ticinensis, de epigrammatis per armaria domni Fausti factis:

Consona diuersis finxisti carmina libris,
   Suscipiat gaudens littera quod tribuit.
4 Quo fortasse respicit aliud eiusdem Ennodii carmen num. 123, hoc titulo: In cubiculo super Codices in ordine positos. Post Isidori elogium additur hic titulus: Omnibus lectoribus Codicis istius: Conditur hic iuris series amplissima legum. Id est elogium Theodosii, Pauli et Gaii, omissis his nominibus que in editis pro titulo apparent. Ex quo colligi licet istiusmodi uersus uel ab Isidoro uel ab alio auctore  Codici legum fuisse appositos; quod idem crediderim de ceteris, quos libris eorum auctorum qui laudantur affixos fuisse suspicor, a Braulione, uel ab alio inde in unum ueluti corpus collectos, ac titulo bibliothece Isidori insignitos. Ac fortasse hi erant Codices quos Isidorus ad Braulionem cum Etymologiarum opere misit, de quibus Isidorus in epistola, Tue Sanctitatis, etc., sic ait: Codicem Etymologiarum cum aliis Codicibus de itinere transmisi. Hec si ita sunt, satis est simile uero Isidorum ea carmina in auctorum laudem composuisse: quibus Braulio elogium Isidori addiderit, alius uero, qui omnes eos uersus Isidori esse putauerit, pro Isidore antistes substituerit Leander uates cum titulo Leandri. Potuit etiam accidere quod Isidorus eo disticho Leandrum  laudauerit, et alius idem elogium in Isidorum conuerterit.

6. Hoc interim certum in uetustissimo Codice Mediolanensi asseri, eos uersus olim lectos fuisse in bibliotheca Isidori; in alio Matritensi, eum titulum bibliothece ab Isidoro editum, ut de Tamayi ms. exemplari nichil dicam. Preterea Codex Regio-uaticanus 215, seculi IX circiter, inter alios uersus ad rationem prosodie comprobandam pag. 125 ex Isidoro, ut ibi exprimitur, laudat hunc uersum: Te quoque nostra tuis promit bibliotheca libris, qui exstat in elogio Hieronymi. Antiquissimus est etiam Codex uaticano-Palatinus 276, in quo pag. 39 terg., post Isidori expositionem in libros Regum et Machabeorum, hec est inscriptio: Isidorus Palanensis  episcopi hi exstant uersus. Titulus bibliothece: Sunt hic plura sacra, etc.

7. uerum obstabitne his quod alicubi hi primi sex uersus S. Damaso ascripti legantur? Minime. Non enim stylum Damasi redolent, qui nunquam in suis uersibus a ablatiui singularis prime declinationis breue protulit, ut pete sequentium temporum consueuerunt, et Isidorus uers. 4:

Prata uides plena spinis et copia florum
5 Caue igitur ab Eugenio de Leuis, qui inter sua Anecdota Taurini edita sex primos uersus bibliothece Isidori, Sunt hic plura sacra, etc., quos pridem uulgatos nesciebat, pag. 17 seq. sub Damasi nomine uulgauit, quia eos aliis Damasi carminibus stylo  simillimos credidit, et Damaso ascriptos reperit in quodam Codice membranaceo bibliothece Noualiciensis, seculi, ut ait, forsan IX aut X, in quo Epistole S. Pauli erant cum prefationibus S. Hieronymi. Duo alia carmina idem Leuisius Damaso affingit, que neque Damasi stylo, neque etati congruunt.

8. Cum autem in Codice quem dixi Palatino-uaticano inscriptio, Titulus bibliothece, tanquam peculiaris his sex uersibus prefigatur, et in Codice modo laudato Noualiciensi dicatur id Carmen in Epistolas D. Pauli apostoli, merito aliquis dubitet, an bibliothece nomen accipiendum sit pro sacris Bibliis, significatione antiquis temporibus frequentissima, etiam apud Isidorum lib. u Etymol. cap. 5. Apertissime  hanc interpretationem innuunt duo postremi uersus:

Hic gemine radiant ueneranda uolumina legis,
   Condita sunt pariter hic noua cum ueteri.
Ubi Muratorius, Fabricius, Florezius aliique ediderunt gemme pro gemine: ac solet quidem in mss. confundi m cum in: sed sensus clare exigit gemine, uti sine ulla dubitatione legitur in Mss. nostris Archiuii uaticani et bibliothece uaticano-Palatine, cui accedit Codex Noualiciensis apud Leuisium.

9. Hec etiam erat consuetudo ueterum, ut similes uersiculos Bibliis prefigerint uel subiungerent. In parte secunda carminum S. Eugenii Toletani, carm. 59, titulus est: uersus in bibliotheca.

Regula quos fidei commendat noscere libros,
   Hos nostra presens bibliotheca tenet.
 Quinque priora gerit ueneranda uolumina legis.
Atque ita pergit de libris Noui ac ueteris Testamenti: ubi, ut uides, Isidorum expressit in eis uerbis ueneranda uolumina legis. Clarius Isidorum imitatur Aluarus Cordubensis, cuius exstat carmen tom. XI Hisp. sacr., p. 281: Aluari uersus in bibliotheca Leouigildi:

Sunt hic plura sacra, sunt uero dogmate clara:
et uers. 3:

Hic noua cum uetera pariter sunt clare decora.
Iam eo seculo IX usus inualescere ceperat ut nominatiuus pro ablatiuo adhiberetur, ut uetera 6 pro ueteribus; quod ab Aluaro et eius equalibus obseruatum passim fuit. Non ergo uerba abbatis Speraindeo ad Aluarum Florezius sollicitare debuit, qui sic edidit: Sanctarum Scripturarum testimonia producam,  et cum doctorum dicta ut qui uero connectam, que respondendo conscribam. Annotauit: Lege: cum doctorum dictis atque uero. Imo retinendum connexis uerbis: cum doctorum dicta ut quiuero, connectam, scilicet connectam, ut potero, cum doctorum dictis. Sic in responsione ad secundam partem interrogationis Aluari: Hanc enim questionem dum ex Scripturarum dicta personas, etc.

10. In uersibus autem Aluari Florezius coniicit legendum Septuaginta duos mittens sub uagina biblos; in ms. est sub uargina: malim ego sub margine. Eodem tom. XI Hisp. sacr., p. 525, sunt uersus Cypriani archipresbyteri Cordubensis ad petitionem Zoili, filii sui, in finem bibliothece quam scripserat Saturnino archidiacono. Zoilus bibliorum exscriptor  ita loquitur:

Laudum uota tibi Zoilus gratus persoluere nitor,
Christo redemptori, etc.
Primus uersus recto stabit talo, si demas uocem Zoilus, que fortasse ex inscriptione irrepsit, uel uocem gratus. In his uersibus biblia dicuntur theca sine alio additamento: in aliis autem eiusdem Cypriani, qui precedunt pag. 522 ad petitionem Adulfi pro alio exemplari bibliorum, uocantur librorum theca. Quedam alia huius generis carmina legere poteris apud Blanchinum tom. II Euangeliarii Quadrupl., p. 593 seq., ubi occurrit bibliotheca eadem quantitate syllabarum qua apud Isidorum:

Rex benedicte, tibi placeat bibliotheca, Carle,
   Testamenta duo que relegenda gerit.

 11. Neque tamen dici potest primos omnes illos sex uersus tituli bibliothece Isidori sacris bibliis fuisse affixos, cum asseratur multa illic esse sacra, multa mundialia; esse rosas, esse spinas. Existimo igitur ultimum distichum, Hic gemine radiant, etc., compositum fuisse pro Codice aliquo. ueteris ac Noui Testamenti: duo alia que precedunt, uel pro bibliotheca, id est loco quo libri reponuntur, uel fortasse pro aliquo Codice in quo plura essent miscellanea sacra et profana, et quidem carmina: nam uers. 2 legitur.

Ex his si qua placent carmina, tolle, lege:
qui tamen in Codice archiuii uaticani desideratur.  Codex etiam Matritensis regie bibliothece in primo titulo a ceteris discrepat: nam primum bibliothece 7 titulum applicat illis uersibus qui in aliis Codicibus de uolumine legum intelliguntur; tum addit: Item alius titulus: Sunt hic plura sacra, etc., ubi omittit duos postremos uersus, qui sunt de Nouo et ueteri Testamento: Hic gemine radiant, etc. Quod autem antiquissima fuerit opinio, uersus de quibus agimus ab ipso Isidoro fuisse compositos, ut sue bibliothece, hoc est armario librorum, affigerentur, ex uetustissimo catalogo bibliothece Laurissane, quem cap. 46 recensui, demonstratur, ubi inter Opera Isidori refertur: Breuiarium eiusdem super diuine historie libros, et uersus qui scripti sunt in armaria sua ab ipso compositi.

 12. In editione noua Operum S. Isidori Matritensi, pag. 50 Append., adduntur octo uersus hexametri, qui, ut dicitur, exstabant in Codice 4, 6, 17, bibliothece, opinor, regie post expositionem B. Isidori in Cantica canticorum: Hunc cecinit Salomon, etc. uidi etiam ego hos ipsos uersus in Codice uaticano 650, de quo cap. 94, post expositionem in Cantica, que Gregorio Magno ascribi solet, et in alio Casanatensi G. III, 1, de quo cap. 107, ante expositionem Brunonis Astensis in Cantica, ex quibus correctiores eos exhibebo. Nunc satis sit monere post primum uersum illico sequi, Qui tenet egregias, etc., nullo interiecto uacuo spatio pro alio uersu, quod editio Matritensis indicat. Ac recte procedit sensus, etiam  si nullus superaddatur uersus. Confer que de his uersibus dixi cap. 65, ubi de expositione in Cantica uerba feci.

13. Alia sunt carmina que Isidori nomine circumferuntur. Montfauconius in Bibl. Mss. laudat Codicem 1512 bibliothece Colbertine Regie Parisiensis, in quo sunt pemata Sedulii, Isidori Minoris, Eugenii Toletani. Hic, ut opinor, est Codex indicatus in catalogo bibliothece Regie Parisiensis 1093, partim IX, partim X, partim XIu seculi, in quo preter Sedulium et Dracontium sunt sancti Isidori episcopi Hispalensis carmina nonnulla. Tamayus Salazar in Martyrologio Hisp. ad diem 20 Martii Isidoro tribuit epitaphium S. Martini Dumiensis, Pannoniis genitus, etc., quod Sirmondus edidit post Eugenii Toletani carmina pag. 58, atque ipsi Martino, ut uidetur, adiudicat. Ac sane Martinus ipse de se loquitur:

 Teque, patrone, sequens famulus Martinus eodem
Nomine, non merito, hic in Christi pace quiesco:
quod de sanctissimo uiro Martino Isidorus minime dixisset. Bayerius in not. ad Bibl. uet. Hisp., lib. u, 8 num. 181, aduertit in Escurialensi Codice seculi XI ineuntis inscripto, Forum iudicum, seu Wisigothorum leges, post librum tertium esse pemation de gradibus consanguinitatis sub hac rubrica: uersiculi domini Isidori de adfinitate, uel gradus hominum: incipit:

Aspice pendentes ex iuris arbore natos.
Hi uersus, ut puto, exhibent Isidori doctrinam de consanguineis et affinibus libr. IX Etymol. cap. 6 seq., similes aliis uersibus quos ego producam ex  Codicibus bibliothece Palatine num. 282 et 283. Existimo autem alium potius quam Isidorum auctorem esse.

14. Fabricius cum Bollandianis ad diem 5 Februarii, p. 596, Isidoro tribuit duos hymnos in honorem S. Agathe, quorum unus incipit, Adesto, plebs fidissima, alter, Festum insigne prodit coruscum. Exstant quidem duo hi hymni in Breuiario Isidoriano, ut uocant, sed non propterea ab Isidoro eos esse compositos dicendum est, nisi aliunde constet, cum multi alii aliorum hymni in eodem Breuiario Mozarabico sint. Hac de causa cap. 3, num. 6, dixi hymnum Urbis Romulee in die festo septem Apostolicorum temere S. Isidoro a Constantino Caietano adiudicari.  Et ut aperte dicam quod sentio, isti duo S. Agathe hymni neque Isidori sunt, neque eius temporis. Hernandezius in notis ad conspectum editionis Zaccariane eos Isidoro abiudicandos pronuntiat. Uterque rhythmicus tantum est: secundus omnino metri leges respuit: et quamuis nonnulli uersus primi metrici sint; quippe uersum iambicum dimetrum facile est etiam sine studio effundere; alii etiam fortasse correctione adiuuari possint: tamen auctor metri curam habuisse non uidetur. Illud uero magis urget quod in primo hymno mentio fit, ut ego quidem puto, Mahometici imperii stropha 12:

Que olim conciues tuos
Magno ab igne eruis,
Tu redde nos iam liberos
 Iugo remoto pessimo.
Quodnam hoc est iugum pessimum? Respondebunt fortasse, qui post euersionem imperii Gothici officia propria in Breuiarium et Missale Mozarabicum non irrepsisse contendunt, sermonem esse de imperio Gothico, antequam Gothi ad fidem catholicam conuerterentur. Sed preterquam quod iugum pessimum potius Mahometanorum tyrannidem innuit, cum ante conuersionem Gothorum gustus aliquis bone Latinitatis in Hispania remaneret, difficile est credere eo tempore tam inscitos hymnos compositos fuisse. Alie mihi sunt rationes quibus censeo officia propria Gothica 9 Mozarabum tempore nonnullum accepisse incrementum, quas meliori loco exponam. Festum S. Agathe indicatur in Kalendario Gotho-Hispano Francisci de Pisa, preteritur uero in Orationali Gothico ueronensi.

 15. Hymnis S. Agathe antiquior elegantiorque est hymnus in festo SS. Iusti et Pastoris martyrum die 6 Augusti:

O Dei perenne uerbum Patris ore proditum,
Organum qui imbecille admoues infantium, etc.
Hunc, siue Latinitatem, siue metri regulas spectes, iam Isidoriano euo aut paulo antiquiori ascribere poteris. Blanchinus in not. ad Orationale Gothicum cum Tamayo in Martyrol. Hisp. hunc hymnum Asturio episcopo Toletano, et primo Complutensi, cui corpora sanctorum martyrum diuinitus reuelata fuerant, adiudicat: idque satis ueri simile Florezius censet tom. uII Hisp. sacr. pag. 177. In officiis propriis Hispanicis nouem strophe eiusdem hymni recitantur ad uesperas a tertia stropha: Ecce Iustus,  ecce Pastor ambo iuncti sanguine, premissa rubrica: Hymnus B. Isidori: quod in aliis non accidit, etiamsi petiti sint ex Breuiario Isidoriano, siue Mozarabico. Dixi etiam cap. superiori lectiones eorumdem martyrum pro secundo nocturno extractas dici ex lib. S. Isidori, et lib. S. Ildefonsi de uir. illustr. Certe non magnam auctoritatem in istiusmodi rubricis constituo; sed neque ullam uideo rationem cur alteri potius quam Isidoro hymnum adiudicem: qui, ut dixi, etatem Isidori redolere mihi uidetur. Primus uersus,

O Dei perenne uerbum Patris ore proditum,
Initium est etiam hymni in laudem S. Iacobi apostoli, qui in Breuiario Isidoriano reperitur. Nonnullos uersus hymni SS. Iusti et Pastoris ad rationem cantus et metri in Hymnodia Hispanica reformaui.

16. Carmen quoddam astrologicum, quod incipit  Tu forte in luco, etc., quale sit, et an sit Isidori, satis pro rei dignitate cap. 76 disserui. Eodem loco dixi de quodam compendio metrico libri de Natura rerum, quod S. Eugenio Toletano malim ascribere. Sane primi pematis uersus de septem diebus Eugenii sunt, ut ex eius operibus et ex nonnullis mss. Codicibus uaticanis constat. In Codice tamen Palatino 930 titulus deletus est. Continet hic Codex plures uirorum illustrium epistolas nondum editas; et quamuis rubrica recentiori notatum sit, pauca esse bona pleraque inutilia, non inutiliter tamen excuderentur: adeoque nonnullis gratum, ut opinor, 10 faciam, si paulo diligentius Codicem descripsero.  Est membranaceus in 4, charactere minusculo seculi X circiter, mutilus initio: epistole sunt principum, episcoporum, abbatum, etc. Permiscentur uersiculi, quorum aliqui uidentur esse auctorum epistolarum, ut in prima:

Illius ob nomen, quem summum credimus omnes,
Da mihi, quod petii, teneas quo gaudia celi.
Pag. 4 terg. ad imperatricem C. scribit Humberdus abbas. Pag. 5 epistola Bobbonis archiepiscopi Wormatiensis, ut ex aliis epistolis colligitur. Pag. 9 sine auctoris nomine profertur Iuuenci uersus:

   . . . . . . . Sed ille,
In cuius manibus ruralis pala tenetur,
Iuuencus lib. 1, uers. 378, ait:

Illius et manibus ruralis pala tenetur.

17. Succedunt pag. 14 seqq. littere conuiciose ad  Karolum et Karoli ad Diethericum, etc. Agitur de Lothario, cui Carolus successit. Pag. 20 inseruntur quidam uersiculi enigmatici, quibus docetur, adhibita postmodum explicatione, quo pacto campanis sonitus clarior reddi potest. Sermo instituitur de quinque campanis Coloniensibus, pro quibus certa batelli mensura prescribitur. Pag. 41 epistola cleri Wormatiensis et Morguntini ad H  imperatorem tam pium quam sapientem contra Fridericum Wltdensem. Pag. 47 uersiculi Eugenii Toletani de plagis Aegypti sine auctoris nomine: Prima plaga Aegypti, etc., lib. I carminum n. 20. Pag. 48 terg. inscriptio: Incipiunt sententie philosophorum de omnibus rebus contra querulos sermocinandi. Quedam proferam Ciceronis uerba que in eius operibus  mihi non occurrunt. Diffinitio Ciceronis, Nulle sunt occultiores insidie quam he que latent in simulatione officii, ut in aliquo necessitudinis nomine. Nam eum qui palam est aduersarius facile cauendo uitare potes; et Troianus equus idcirco fefellit, quia formam Minerue mentitus est. Omnium communis est inimicus, qui est hostis suorum. In fine sunt uersus, quos iam indicaui, Eugenii Toletani de uII diebus, ubi uers. 2 legitur splendifluus, et uers. 6, reptans hominesque sagaces; cetera respondent editis.

18. Quod si nonnullis carminibus que in uetustis Isidori Codicibus reperiuntur, locum inter appendices dare uelimus, fortasse non indignum uidebitur pemation, quod libros Etymologiarum precedit in antiquissimo Regio-uaticano Codice 1953 seculi uIII 11 uel IX, post epistolas Isidori ad Braulionem  et Braulionis ad Isidorum. Sunt uersus in Deipare laudem, quique uideri possint inuocatio ad opus perficiendum, nisi si forte aliquantulum obstet quod diuerso quamuis ueteri charactere sint exarati. Potius autem quam Isidoro eiusmodi uersus Ildefonso adiudicauerim, cuius celeberrima est in beatam uirginem pietas, et cuius operum librum quartum uersibus prosaque concretum fuisse, Iulianus Toletanus in eius uita tradidit. Exemplar hoc Etymologiarum collatum uidetur cum alio, in quo Ildefonsus post breue chronicon libro u in fine aliquid addiderit: nam charactere antiquo, non tamen prime manus, legitur: Colligitur omne tempus ab exordio mundi usque in presentem gloriosi Reccesuinthi annum X, qui est era  DCLXuI, anni u DCCCLuII. Residuum sexte etatis Deo soli cognitum est. Hoc tempore Ildefonsus Toletane sedi preerat, qui sicut librum Isidori de uir. illustr. auxit, et ad sua tempora perduxit, ita etiam Historiam regum Gothorum continuasse dicitur.

19. In animaduersionibus u. C. Hernandezii ad Conspectum editionis a Zaccaria adumbrate, quas cap. 42 protuli, obseruatur Exhortationem penitendi, a Breulio inter Isidori opera relatam, fere totam metricam esse. Recte id uir doctus animaduertit, si tamen metrum non propria significatione accipiamus, sed latiori, scilicet pro uersibus politicis, in quibus prosodie ratio non seruatur. Nam in ea Exhortatione, que hactenus more solute orationis edita fuit, nullus est uersus proprie metricus, siue recta  syllabarum quantitate constans. uersus in quibus metri lex contemnitur rhythmici uocantur, non uulgari sensu quo rhythmus pro uocum consonantia accipitur, sed quatenus rhythmus numerum sonat: etenim syllabarum numerus, non quantitas attenditur. Politici etiam a Grecis dicuntur. uersus Exhortationis penitendi numerum syllabarum uersus hexametri seruant, ac similes sunt illis quibus Commodianus in suis instructionibus usus est, qui ita incipit:

Prefatio nostra uiam erranti demonstrat,
Respectumque bonum; cum uenerit seculi meta.
Simili modo Exhortatio penitendi distribuenda est:

Cur fluctuas, anima, merorum quassata procellis?
Usquequo multimoda cogitatione turbaris?
Mens confusa tediis, itineris deuia carpens.
 12 Atque ita porro opus exscribendum est, non, ut Breulius edidit, continuato textu ueluti soluti sermonis.

20. Ex ms. Codice bibliothece S. Mauri Fossatensis, quondam regularis, hoc opusculum Nic. Faber transcribi curauit, inde Breulius acceptum edidit. Omissum fuit in editione recenti Matritensi Operum S. Isidori, uti plura alia a Breulio editioni regie Matritensi superaddita. Inscriptio apud Breulium est: S. Isidori archiepiscopi Exhortatio penitendi cum consolatione et misericordia Dei ad animam futura iudicia formidantem. Nic. Antonius suspicatur ex misericordia. Exemplar ms. nescio an aliud inueniatur, et an sit diuersum ab eo quod in bibliotheca Tigurina suo tempore exstare Conradus Gesnerus in Bibliotheca  sua affirmabat; nam hoc etiam Tigurino Codice tria uel quatuor hec opuscula a Breulio simul edita comprehendebantur. Neminem uideo qui ante Hernandezium dubitauerit an hoc opus triaque alia que Breulius subiecit, scilicet Lamentum penitentie, Oratio pro correptione uite, Oratio contra insidias diaboli, genuini fetus sint Isidori. Nihil in his esse ait Oudinus quo Isidoro abiudicentur. Cellierius nichil ea quatuor opuscula continere affirmat quod Isidoro indignum sit. Nic. Antonius de Exhortatione penitendi: Nec abhorret, inquit, ab stylo, et instituto, ac more nostri piissimi scriptoris. Quod autem addit auctorem uernaculum libri, ualerio de las historias, inscripti, meminisse inter alia Isidori opera lib. uI de Consolatione animarum, id non ad Exhortationem  penitendi ego refero, sed ad Synonyma.

21. Theophilus Spizelius huic atque aliis duobus sequentibus opusculis ex editione Breuliana locum dedit in systemate operum, quod inscripsit: Selecta doctorum ueterum scriptorumque ecclesiasticorum de uera sinceraque ad Deum conuersione monumenta et documenta. Auguste uindelicorum 1685. Premisit autem Exhortationem ad penitentiam, siue orationem, Deus omnium mirabilium, etc., tum Alphabetum penitentis subiunxit, ac denique Exhortationem, quam dicit secundam, ad penitentiam cum consolatione ad animam futura iudicia formidantem, que primo loco a Breulio statuitur. Prefatio Spizelii ad hec tria Isidori opuscula ita se habet.

 22. Quem post impensam profanis studiis plurimam operam illustrem ualde sacre metanee proselytum egisse, atque a uanis ad sana studia conuersum facem quasi litteratis sincere penitentibus pretulisse, decima institutionis nostre sectione ostendimus, eumdem nunc sistemus Isidorum, 13 insigni preclaroque penitentie preconio maxime conspicuum; percepturi, quanto pietatis feruore deuios a uirtutis Christiane semita mortales ad penitentie studia proprio suo exemplo sit exhortatus, atque ad uite morumque corruptissimorum emendationem excitarit. Singularem autem obseruationem meretur, quod morti uicinus Isidorus Hispalensis ad doctoris Hipponensis exemplum antiquam illam suam contubernalem penitentiam aduocauerit, in cuius ueluti manu sinuque moreretur; testem laudabimus Redemptum clericum, qui obitum beati Isidori recensendum duxit, atque nouissima eius acta dictaque commemoranda: Expandens, etc. Confer Constantini Caietani trigam  SS. episcoporum, etc.

23. uana studia quod uocat Spizelius, in que olim Isidorus incubuerat, probare nolim, nisi intelligat profana, ex quibus tamen non leuis utilitas in sacras disciplinas redundat. In exhortatione penitendi Hernandezius alienam ab Isidoro existimat mentionem Cypriani magi, postea sacerdotis et martyris, quem non commemorant ulla Hispanie Sanctoralia. uerba Exhortationis sunt: Sicque Surius, Cyprianus ex mago sacerdos et martyr. Suspicatur Hernandezius legendum, Sicque Syrus Cyprianus, et cur Surius uel Syrus ab auctore Cyprianus credatur, ad Bollandianos die 26 Septembris lectorem delegat. Eo loco Bollandiani num. 75 et seqq. ostendunt S. Cyprianum, qui prius magus fuit, non ex patria urbe Antiochia Syrie  fuisse, sed altera synonyma ciuitate, et forte Antiochia Pisidie metropoli. Sane rhythmus non constaret, si legeretur Surius: cum Syrus stare poterit. Sed ego censeo legendum, Sicque Cyprianus ex mago sacerdos et martyr, reiecto nomine Surius ad marginem, ubi hec nota nunc legitur, De eo tomo u de Sanctis, die 26 Septembris, sine nomine auctoris, qui de Cypriano agit eo tomo u. Breulius igitur ad marginem scripsit Surius de eo tom. u de Sanctis, die 26 Septembris, et ex margine litterarum compositor nomen Surius imprudenter in textum intrusit. Omnia mirum in modum respondent: Surius ad diem 26 Septembris tom. u de probatis sanctorum Historiis ex Metaphraste profert uitam et martyrium SS. Cypriani et Iustine; ubi aduertit in eo lapsum uideri Metaphrastem,  quod hunc Cyprianum Carthaginis episcopum dicit.

24. Nihil uero est cause cur mentionem Cypriani primum magi, deinde episcopi et martyris, Isidoro indignam existimemus. Cur Isidorus credere non potuit quod uiri doctissimi, antiquiores eo, Gregorius Nazianzenus et Prudentius, quem ab Isidoro lectum 14 constat, aperte affirmarunt, et Metaphrastes aliique deinde tradiderunt? Plura dixi in comment. ad hymn. 13 Perist., que nunc repetere non uacat, cur potius grauissimis auctoribus magicas ante conuersionem Cypriani episcopi artes asserentibus credendum sit, quam recentioribus aliis, quantumuis criticis, argumento neganti in hac questione utentibus.

 25. Ex Codice etiam ms. bibliothece S. Mauri Fossatensis Breulius uulgauit Lamentum penitentie duplici alphabeto editum, exceptis tribus litteris, id est A, B et N, in quibus aliquantis uersibus multiplicatur, ubi exorat pro indulgentia peccatorum. Metricum opus, ait Nic. Antonius , more etatis que sonum tantum, non strictas prosodie leges obseruabat. uersus retinent syllabarum numerum qui trochaicis proprius est, neglecta quantitate.

Audi, Christe, tristem fletum amarumque canticum,
Quod perculsus et contritus modulatur spiritus.
Cerne lacrymarum fluxus, et ausculta gemitus.
Hec est prima stropha, atque ita procedunt alie numero 110.

26. Hoc ipsum carmen, sed mutilum, et sexaginta  duas tantum strophas continens, exstat in uita Isidori, auctore Canonico quodam Legionensi, uulgo Luca Tudensi existimato, a Bollandianis editum. Auctor uite ita prefatur, ut Nic. Antonius, qui ad Bollandianos exemplum eius uite misit, refert in bibliotheca: »Scripsit postquam edidit alphabetum rudium, alphabetum uerbalium, alphabetum theologicarum distinctionum, atque alphabetum librorum, oratione finem faciens, orationis: scripsit alphabetum futuros plangens Gothice gentis errores, simul euersionem, in quo quotidie Domino psallebat: quod in hoc opere duximus annotandum. Incipit alphabetum orationis ad tentamenta repellenda aduersarii, et Dei gratiam promerendam, editum a sancte recordationis Isidoro Hispalensis Ecclesie archiepiscopo.«  Ex quo titulo fortasse emendari poterunt uerba superiora: oratione finem faciens, scripsit orationis alphabetum, uel, ut interpungunt Bollandiani, oratione finem faciens, orationis scripsit alphabetum. Ambrosius Morales lib. XII, cap. 21, in libro ms. collegii Complutensis se hoc carmen legisse testatur: Bayerius duplici exemplo in bibliotheca Escurialensi illud reperiri affirmat. Miratur Nic. Antonius eiusmodi alphabetum desiderari in editione 15 regia Matritensi. Mirandum nunc magis est desiderari in editione recenti Matritensi. Monet editor in prologo non fuisse sue editioni insertum, quod sero admonitus fuerit exstare in Actis Sanctorum? Sed cuius negligentie fuisse dicam, quod neque ipsum Nic. Antonium legerit, neque editionem Breulianam, minime quidem raram, pre  oculis habuerit?

27. Contra Alphabetum penitentie Hernandezius nichil obiicit: nichilominus cum Exhortatione penitendi et duabus sequentibus orationibus ad apocrypha illud reiicit. Est tamen peculiaris ratio cur hoc Alphabetum Isidoro adiudicetur; nam in multis mss. illud exstare constat; auctor uite Isidoro ascribit; et longe ante Sigebertus inter alia Isidori opera recensuit: Lamentum penitentis, distinctum alphabeto, addita oratione; ex quo, ut puto, Trithemius designauit, Lamentum penitentis, lib. I. Auctor uite S. Isidori asserit in hoc alphabeto orationis Isidorum planxisse futuros gentis Gothice errores euersionemque. Fortasse respexit ad hec uerba:

 Aggrauasti manum plage super me ualidius,
Carnem dira flagellorum ultione conterens,
Cede, ferro, sorde, peste, tenebrarum carcere.
uerum eiusmodi orationes, siue carmine siue prosa pro penitentium usu confecte, plerumque et peccata omnia que homines solent committere, et penas quas Deus solet infligere, comprehendebant, ut ab omnibus promiscue recitarentur; quin necesse sit ad prophetiam aliquam de gentis Gothice euersione confugere. Auctor certe antiquus, doctus et pius est; neque uideo cur ab Isidoro recedendum sit. In ultima stropha ipse auctor carmen Alphabetum nominauit:

Gloriam iam uigil canam Alphabetum finiens.

28. De reliquis autem Alphabetis, que auctor uite commemorat, nichil aliunde expiscari potuimus. Nic. Antonius in Bibliotheca ueteri primum uocat Alphabetum  rudium; sed cum opus id posthumum fuerit, fortasse aliquando accidit ut eius uerba minus bene ab editore fuerint intellecta. Nam Bollandiani ex exemplo quod Nic. Antonius ad eos misit ita referunt: Scriptis postquam edidit Alphabetum Papie iudicum, Alphabetum uerbalium, etc., et in nota subiiciunt: An Patrie? Nicolaus Antonius annotat mendum hoc emendari non posse, quod indicati Alphabeti nullus meminerit. Fabricius 16 in Bibl. med. coniicit legendum, Alphabetum patronymicorum. Cum auctor uite coniungat hec Alphabeta, innuere uidetur omnia similiter carmine aut rhythmo fuisse composita. Alioquin possemus suspicari sub his titulis latere uocabula nominum per Alphabetum distincta, que libro X Etymologiarum comprehenduntur, et librum  Differentiarum, quo differentia uerborum alphabetico ordine explicatur, aut glossarium Isidori nomine iam olim insigne. Et decimus quidem liber Etymologiarum fortasse seorsum etiam prodiit: quod de aliis pariter siue libris, siue titulis iudico, ex quibus uel in compendium redactis, uel nichil omnino mutatis opus Etymologiarum magna ex parte coaluit. Alphabeti titulo opus anonymum exstat in Codice Regio-uaticano 164 membr. in-8: Alphabetum narrationum ad uitam recte informandam conducentium. Pezius pref. ad tom. I Thesaur. Anecd., num. 12, recenset ex bibliotheca Mellicensi Alphabetarium diuini amoris Nicolai Kempli de Argentina, Carthusiani.

29. Ab Alphabeto penitentis seiungere non licet orationem quam ex predicto ms. Breulius edidit, sic  inscriptam: Incipit oratio sancti Isidori archiepiscopi pro correptione uite ad flenda semper peccata. Eam cum Lamento penitentis Sigebertus coniunxit: Lamentum penitentis, distinctum alphabeto, addita oratione. Imo auctor ipse initio sic refert: Idcirco consurgens ad te lamentationum clamoribus, prece multifaria pietatis tue pulsans auditus, per alphabetum quod premisi, singulas eius litteras rigans  flumine lacrymarum. Duo argumenta Hernandezius profert ut hec oratio Isidoro non ascribatur, primum quod auctor uulgata uersione sacre Scripture utitur, quam seculo uII non uersabant nec sancti Patres, neque interpretes Hispani. Alterum, quod ex Isidori lib. uI Etymologiarum, cap. ult., et libr. II Sentent.,  cap. 13, desumpta sunt que de penitentia et satisfactione in ea oratione dicuntur.

30. Ad uersionem Latinam bibliorum quod attinet, minime est mirandum si quando Isidorus aliter uerba sacre Scripture proferat quam in Gothicis Bibliis leguntur: cum enim in aliorum Patrum scriptis in primis uersatus esset, et plerumque aliorum uerbis magis quam suis loqueretur, consequens est ut loca sacre Scripture que ab eo allegantur, non debeant semper ad uersionem que in Bibliis Gothicis exstat referri. Rem acu tetigit uir doctus Mariana 17 in not. ad lib. I contra Iudeos, cap. 2: »Hoc Isidori Psalterium, quo Mozarabes utuntur, nos deinde Hispanicum Romani et Gallici comparatione uocabimus. Ex his omnibus Psalteriis toto hoc opere ab Isidoro  testimonia adducuntur, prout commodius erat aut promptius memoria suggerebat. Sed et reliquis diuinarum Scripturarum libris promiscue Hieronymi uersione et antiqua uulgata Latina editione utitur: utraque enim eius etate circumferebatur, ut Gregorius docet initio Moralium: et ipsemet Isidorus indicat lib. uI Etymol. cap. 4 . . . . Sepe etiam, ut hoc loco fecit, ex uariis interpretationibus unum testimonium contexit.«

31. Imbecillum ergo argumentum est quod ex uerbis sacre Scripture in Oratione allegatis petitur ad ostendendum eam Isidori non esse. Neque tamen intelligo cur Hernandezius neget seculo uII in usu fuisse apud Hispanos uersionem Bibliorum uulgatam. Quam enim aliam uersionem Biblia Gothica exhibent,  excepto psalterio, quod cum psalterio basilice S. Petri congruit, nisi uersionem ipsam S. Hieronymi, que in nostra uulgata agnoscitur? Sunt quidem nonnulle discrepantie inter Biblia Gothica et uersionem, qualem nunc habemus, uulgatam: sed ex exemplarium diuersitate hoc discrimen petendum est, uel etiam ex eo quod Isidorus, ut nonnullis placet, uersionem, que in Bibliis Gothicis exstat, recognouit: quod tamen minus certum puto. Sed de Bibliis Gothicis alibi uberius erit agendum. Nunc tantum aduerto, in Oratione pro correptione uite nonnulla esse Scripture sacre loca, que ex Bibliis Gothicis desumpta sunt, ut ex Ierem. cap. II, uers. 23, cursor leuis explicans uias tuas. Ita Oratio et Biblia Gothica: uulgata: uias suas. Neque Sabatierius ex ueteri Italica  aut ex Patribus profert lectionem que in Bibliis Gothicis et in Oratione exstat. Non dubito quin plura huiusmodi occurrent Biblia ipsa Gothica, que Toleti asseruantur, cum Oratione conferenti. Multa enim sunt in Oratione que a nostre uulgate lectione aperte discrepant.

32. Quod autem in Oratione quedam sint que ex libris Etymologiarum et Sententiarum petita possint uideri , parum obesse debet; nam iam sepe monui, neque monere sepius me pigebit, Isidoro hanc fuisse scribendi rationem, ut non minus ex suis quam ex aliorum scriptis compilaret que ad rem opportuna essent. Id et alios plerosque 18 Patres, presertim  sequioris etatis, fecisse constat, et nisi in Isidoro pro certo ponimus, fere omnia eius opera facile in dubium reuocare poterimus.

33. Subdidit Breulius Orationem diui Isidori contra insidias diaboli, que breuis est, et uel pro ipso Alphabeto penitentis composita fuit, uel pro alio alphabeto ex iis que interciderunt, uel fortasse pro Exhortatione penitendi, que uersibus etiam rhythmicis seu politicis constat, ut uidimus. Hernandezius nichil peculiare contra hanc orationem profert: sed inculcat eiusdem incerti auctoris esse atque orationem de correptione uite. Rectius pronuntiat orationem a Constantino Caietano diuulgatam non differre a capite siue sectione ultima libri I Synonymorum. Caietanus inscripsit: Oratio, uel confessio B. Isidori  episcopi et doctoris. Notam hanc subiecit: Hanc a S. Isidoro Hispalensi episcopo confectam orationem preterquam quod ex ms. perantiquo Codice bibliothece nostri cenobii Sublacensis nos exscripsisse meminimus, nichil aliud de ea habemus animaduersione dignum. At cum ipse Canisium Posseuinumque reprehendat, quod librum de Conuersis in libris Sententiarum Isidori contineri non aduerterint, excusatione caret, quod hanc suam Orationem in libris Synonymorum non detexerit. Edita postea fuit a Tamayo de Salazar in Martyr. Hisp. ad diem 4 Aprilis: et ex bibliotheca Florentina S. Marci indicatur a Bandinio tom. Iu Cod. Latin. plut. 19, Codice 10 membr. in-8 seculi XIII, qui olim fuit ad usum Fr. Antonii Bindi ordinis Minorum, in quo sunt Gregorii Magni et aliorum quedam, et  pag. 361 B. Isidori oratio: Incipit, Succurre mihi, et desinit, Trinitas sancta, etc., ut apud Caietanum.

34. Quasdam Isidori orationes, quarum alii non meminerunt, Alcuinus descripsit in opere cui titulus: Officia per ferias, seu psalmi secundum dies hebdomade singulos, quibus in ecclesia cantantur, dispositi, cum orationibus, hymnis, confessionibus, et litaniis. Feria 5 est Oratio Isidori pro omnibus Christianis: Pie exaudibilis, Domine Deus, etc. Sabbato: Oratio sancti Isidori: Beatissimi serui illi quos, cum uenerit Dominus, inuenerit uigilantes. Beata uigilia, etc. Post litanias inter alias orationes Oratio sancti Isidori: Tu, Domine, uerus doctor, et prestitor, aduocatus et iudex, etc. Item eiusdem: Quo fletu mala mea flere incipiam, quibus lacrymis facinora mea lugeam! etc.  Illico, Oratio sancti Isidori: Succurre mihi, Deus meus, 19 antequam mors ueniat, etc. He due orationes ex Synonymorum libris excerpte sunt, sed non omnino iisdem continentibus uerbis; ac fortasse Isidorus ipse eas in Officia ecclesiastica retulit. Alioquin Alcuinus orationes profert ex aliis etiam Patrum operibus a se collectas: atque hac ratione ex Isidoro quoque potuit orationes conficere, quamuis libros ecclesiasticos Hispanie non uiderit. Oratio Succurre mihi, Deus meus, antequam mors ueniat, ex lib. I Synonymorum uersus finem deprompta, breuior est apud Alcuinum quam apud Constantinum Caietanum, qui eam edidit nomine Orationis, uel Confessionis beati Isidori, ut modo dicebam.



CAPUT LXXXII. Opera quedam Isidori nomine edita, de quibus an eius sint dubitatur. Nonnulla ex Isidori Synonymis contexta. Libri de norma uiuendi et de contemptu mundi. Collectum de lacrymis, siue opusculum de Institutione bone uite. Speculum humanitatis, siue Modus recte uiuendi.


1. Cum multa opera aliis etiam Patribus siue exscriptorum negligentia, siue hominum peruersitate, siue pio quorumdam scriptorum, qui ipsi latere uoluerunt, studio, siue denique casu imputata sint, que uere eorum non sunt, nichil mirum esse debet si Isidori quoque nomine, cuius fama medio euo late percrebrescebat, plura opuscula in uulgus sparsa fuerint. In hoc numero reponi possunt excerpta quedam, siue opuscula ex Isidori libris consarcinata,  quamuis, ut sepe innui, nequaquam ab Isidori ingenio et more alienum puto, quod suas ipse scriptiones pro temporum ratione uario modo contexeret, ac diuersis titulis reformaret. De Synonymis cap. 70 disputatum fuit: ex eo ueluti fonte multi riuuli emanarunt.

2. Margarinus de la Bigne edidit opusculum de Norma uiuendi ex ms. Codice bibliothece S. uictoris ad muros Parisienses. In exemplari meo editionis Bigneane nota ms. est hunc librum de Norma uiuendi uideri esse partem posteriorem, siue secundum librum operis Synonymorum. uerum Synonyma, quamuis in editione Bigneana in duos libros distincta non sint, tamen etiam in 20 ea editione duos, quos alii distinguunt, libros sub uno titulo complectuntur:  et Norma uiuendi ex ipso Synonymorum opere excerpta est, non ita disposita, ut distinctus eiusdem operis liber censeri possit. Putabat Bigneus se primum hoc opusculum edere; sed longe ante prodierat.

3. In uolumine uaticano Editorum 6963 in-4 plura sunt opuscula simul compacta, et que eodem circiter tempore impressa typis uidentur. Primum est Francisci Mataratii Perusini de componendis uersibus hexametro et pentametro opusculum: uenetiis 1468. Deinde Iacobi Publicii de Arte oratoria. Item ars memorie cum figuris. Sequitur traditio morum, uenustatem complectens:

Moribus, et uita quisquis uult esse facetus,
Intente uideatque legat presentia letus.
 Subiicitur interpretatio germanica. Hoc exordium, nisi fallor, alicubi appositum pemati leonino, quod Faceto tribuitur, ansam prestitit fingendi petam Facetum nuncupatum; quia scilicet a nonnullis pema ipsum Facetus dicitur ab ultimo uerbo primi uersus. Succedit Tractatulus Synonymorum Isidori de uite presentis regimine, non tam iucundus quam utilis. Capitulum 1 de Norma uiuendi. Age, fili, ut oportet, etc. Desinit, ne bonum, quod accepisti, despicias. Sunt capita 16, totidem atque in editione Bigneana; sed in hac aliter sunt diuisa et desunt tituli. Caput 11 in ueteri editione est de doctrinatione. Hec antiqua editio iisdem characteribus et simili charta est atque alia que in eodem uolumine sequuntur,  scilicet Historia de spiritu quodam coniurato per priorem Fratrum Predicatorum , et Lucius Florus, quem in fine impressisse dicitur Conradus Gallicus in oppido Liptzensi 1487. Eodem uolumine compacta est curiosa Epistola de miseria curatorum, siue plebanorum. Incipit: Secutum est semper, etc., amantissime Ioannes, etc. Recensentur diaboli, qui parochos uexare solent: Primus diabolus inter omnes est ipse collator, etc. Tertius diabolus est coca tua domina, etc., que nisi ab omnibus esset despecta meretrix, nullatenus domus tue fuisset facta dispensatrix, etc.

4. Breulius ex Bigneana editione sumpsit opusculum de Norma uiuendi, cui hoc breue monitum premisit: Isidorus de norma uiuendi. Hec norma uiuendi  ex Isidori Synonymis, ac libro de contemptu mundi hinc inde maiore ex parte excerpta, potius quemdam consarcinatorem habet auctorem quam Isidorum. Neque enim credibile 21 est tantum uirum crambem bis coctam nobis opponere unquam statuisse. Ubi fortasse legendum erit apponere. Sed, ut dixi, non ita efficax est hec ratio, ut quibusdam fortasse uidetur. Etsi enim uerum est normam uiuendi excerptam esse ex Synonymis, ut consentiunt Cellierius, Bellarminus, Dupinius, Caueus, Placcius et alii, tamen dubitari adhuc potest an ab ipso Isidoro excerpta fuerit. Eam exstare in bibliotheca Escurialensi lit. M, plut. 3, n. 3, testatur Bayerius. Omissa nichilominus fuit in utraque Matritensi editione. Diuersum quoddam exemplar ego edam ex Codice Borgiano, de quo  cap. 107, num. 31.

5. Plura eodem aut simili titulo sunt opuscula, que aliis auctoribus ascribuntur. In Codice uaticano-Palatino 327 est S. Bernardi formula honeste uite: Petis a me, frater. Ibidem alia anonyma: Dilectionem tuam; que rursus recurrit in Codice Palatino 399. In Codice uero Palatino 386 exstat S. Augustini tractatus breuis De honestate uite religiose, Petis a me, frater. In Codice Regio-uaticano 444 S. Bernardi formula honeste uiuendi: Si quis. In Codice uaticano Ottoboniano 56 sermo S. Bernardi, De moribus et honestate uite. Petisti a me. In Codice Chisiano Sententiarum Isidori est etiam Bernardi formula honeste uite; sed notatum est auctorem esse Bernardum Siluestrum, cuius pariter est epistola de re familiari  bene administranda inter Opera S. Bernardi. Bernardus cognomento Siluester idem est ac Bernardus Carnotensis seculi XII scriptor, cui Fabricius tribuit quidem epistolam ad Raimundum Castri Ambrosii de modo rei familiaris utilius gubernande, non uero formulam honeste uite. Nonnulli etiam hoc titulo donant excerptum ex epistola S. Hieronymi ad Nepotianum.

6. Alia est formula honeste uite, que Senece tribuitur in Codice uaticano 993, et in alio pariter uaticano 1783. Sed re uera est S. Martini Dumiensis, siue Bracarensis, cui ascribitur in Codice uaticano pergam. 634. Martini episcopi de quatuor uirtutibus cardinalibus liber unus, qui formula uite honeste inscribitur,  deque earum excessibus, id est uitiis, cuius prologus ad Mironem regem: Gloriosissimo, etc. Non ignoro, etc. Consonat Codex uaticanus chartaceus 5370, et Ottobonianus 1354, in quibus etiam est prologus ad Mironem regem. Edita fuit post alios a Florezio tom. Xu Hisp. sacr. Non dissimilis est inscriptio, de Institutione bone, siue, 22 ut alii habent, noue uite, que alteri opusculo ex Isidorianis excerpto tribuitur, ut paulo post dicam.

7. Prodiit etiam in editione Bigneana sancti Isidori de contemptu mundi libellus aureus; recognitore, ut in Operum indice notatur, Huberto Schutteputeo, Canonico Louaniensi. Opusculum in sua editione Breulius admisit, hoc prefixo monito: In hoc libello multa repetuntur, que prius in libris Synonymorum,  seu Soliloquiorum iisdem fere uerbis predicta sunt: quorum quidem nonnulla, ut per otium licuit, annotabimus. Denique eosdem habet interlocutores, hominem et rationem, ut addubitem num ab alio collectus fuerit. Prefatio est, uenit ad manus meas quidam liber Ciceronis, cuius forma, etc., que uerbis nonnichil mutatis ante Synonyma in editione Matritensi legitur, ut capite 70 dixi, ubi de opinione etiam Breulii uerba feci, qui Consolationem Ciceronis indicari existimat. Hic de Contemptu mundi libellus in utraque editione Matritensi pretermissus fuit.

8. uidi uenetam huius libelli editionem cum aliis opusculis. 1. Ioannis Gersonis, cancellarii Parisiensis doctorisque celeberrimi, de Imitatione Christi, et de Sacramento altaris, uenetiis, 1555, in-16. Quod a  plerisque aliis Thome a Kempis adiudicatur. 2. D. Leonis pape de conflictu uitiorum atque uirtutum libellus: Apostolica uox clamat, etc., qui Isidoro quoque nostro a nonnullis tribuitur, ut cap. 84 dicam. 3. S. Isidori de contemptu mundi libellus aureus: uenit ad manus meas quidam liber, cuius forma, etc. Deest Ciceronis. Desinit cum Breulio: donum sanctum acceptum retine. Sequitur aliud opus de Contemptu mundi, siue de miseria conditionis humane, Innocentio papa III auctore. Aliam editionem libelli Isidoriani uenetam, anni 1523, in-8, laudat Fabricius in Bibl. med., qui Breulii sententiam de Consolatione Ciceronis in prologo indicatam sequitur.

9. Nic. Antonius censet opus Isidorianum de Contemptu mundi idem esse cum Synonymis, aliquantulum  licet uarians, ut fere sunt quecunque ex antiquis ad nos peruenerunt. Sed potius est compendium, aut excerptum ex Synonymis, ita tamen ut nonnunquam quedam noue sententie interserantur, aliquando eadem Synonymorum uerba longo contextu repetantur.

10. Inscriptio de Contemptu mundi in aliis etiam operibus uetus 23 est, et a multis usurpata. Isidorus cap. 41 de uir. illustr. fratrem suum Leandrum edidisse refert unum ad Florentinam sororem de institutione uirginum, et contemptu mundi libellum. In Codice uaticano 3499 est opus Eucherii Lugdunensis episcopi de Contemptu mundi et secularis philosophie ad ualerianum propinquum suum: Bene allegantur, etc. In alio uaticano 4257 Bernardus, de Contemptu  mundi: Mundus, etc. In alio uaticano 1699 indicatur fragmentum Senece de Contemptu mundi: Licet gremium tuum, etc., quod fortasse spectat ad formulam honeste uite Martini Dumiensis. Codex Palatinus 193 exhibet sermonem S. Augustini de Contemptu mundi: Audite, fratres, etc. Alius est sermo de Contemptu mundi sine auctoris nomine in Codice Regio-uaticano 261. uidete, quomodo caute ambuletis, etc. Liber Augustini spurius de Contemptu mundi tom. IX editionis Louaniensis est sermo laudatus, Audite, fratres, etc., qui in editione Maurinorum inter appendices uoluminis uI relatus fuit. Barthius lib. Lu Aduers., cap. 5, uerba quedam profert ex Rogerii nomine inscripto libro, de Contemptu mundi.

11. Pemata etiam hoc titulo insignita exstant.  Codex Ottobonianus 3325 refert Carmen de Contemptu mundi, Utilis est, etc., auctore Fr. Bernardo ordinis Minorum. Codex chartaceus est seculi Xu, in quo sunt etiam Ouidii nomine carmen de Speculo medicine: Nil tibi; comedia Plauti, siue liber Birrie , Grecorum studia, et Aesopice fabule uersibus, Ut iuuet, et prosit, etc., quas in Codice etiam Urbinate 352 exstare monui in Prolegom. ad Dracontium num. 70, ubi obseruaui Labbeum has fabulas, quas nundum editas existimabat, in animo habuisse typis uulgare. Sed multo ante prodierant, ac plures earum editiones Fabricius indicat in Biblioth. Lat. uet. lib. II, cap. 3, num. 1, in not., ubi aduertit auctorem ab aliis Accium, ab aliis Salonem, ab aliis Romulum seu Romalium, ab aliis Bernardum  uocari.

12. Bernardus ordinis Minorum auctor carminis de Contemptu mundi diuersus est a Bernardo Morlanensi, seu Morlacensi, aut Morlauensi Cluniacensi, qui anno circiter 1130 libros tres de Contemptu mundi carmine dactylico leonino scripsit, sepius typis recusos. In Codicibus uat. 5158 et 5161 est carmen Contemptus mundi inscriptum: Chartula nostra tibi, etc., sine auctoris nomine.

24 13. Auctores qui in celebri controuersia de auctore libri de Contemptu mundi et Imitatione Christi aut pro Thoma a Kempis, aut pro Ioanne Gersen Benedictino, aut pro Ioanne Gerson, aut pro aliis scripserunt, accurate Fabricius in Bibl. med. uerbo Kempis Thomas recensuit. In Codice Palatino  414 papyraceo inscribitur: Thomas de Kempis de Imitatione Christi et Contemptu uanitatum mundi. In Palatino 719 Anonymi, de Imitatione  et contemptu omnium uanitatum mundi: Qui sequitur me, imperfectum opus in fine. Codex Ottobonianus 530 continet Excerpta ex Ioanne Gerson, aliisque in priuatum usum: Qui sequitur me, etc., quod est initium eiusdem libelli. Codex est etiam chartaceus. In alio Ottoboniano recentioris etatis num. 3155 est Anonymi Coniectura de libris de imitatione Christi eorumque auctoribus, et in alio pariter Ottoboniano 3164 Constantini Caietani Apologia pro Ioanne Gersen abbate uercellense aduersus Rosweydum: que nescio an aliquantulum ab edita discrepet. In Conatu  chronico-historico Papebrochii ad seriem Romanor. pontific. dissertatio 45 est, An Petrus de Corbaria credi possit habere partem in libris de Imitatione Christi controuersis inter Ioannem Gersen et Thomam a Kempis.

14. Libellum de Contemptu mundi Isidori nomine uulgatum inter genuina eius opera Zaccaria reponebat; cum tamen opuscula de Norma uiuendi et de institutione bone uite, que perinde ex Synonymis prodeunt, ad spuria reiiceret. Ex Codice ueronensi seculi Xu, quem cap. 43, n. 35, descripsi, typis committere constituerat libellum de Institutione bone uite, quem nondum editum putabat. Sed iam eum magna ex parte publici iuris fecerat Tamayus de Salazar in Martyr. Hisp. die 25 Februarii, pag. 252, qui inscripsit, Collectum de lacrymis, siue de Institutione  noue uite. Existimat fragmentum esse epistole, et S. Isidoro Hispalensi falso tribui. In meo, inquit, Ms., ubi hec recitatur epistola, litteris Gothicis exarata, hoc inuenitur titulo: Tractatus S. Isidori Hispalensis de institutione noue uite; et in margine eisdem litteris iste: Alii hanc epistolam tribuunt S. ualerio abbati uirgitensi, quam ad Iustum presbyterum scriptam autumant, quod est uerius. Desinit, adimpletisque legis uerbis uitam eternam assequeris. Omittit alia que in Mss. nostris adduntur, et quedam ex superioribus, et in multis nonnichil discrepat. Opinionem Tamayi, S. ualerio institutionen noue 25 uite adiudicantis, secutus est Guilielmus Caue ad annum 680.

15. In Codicibus mss., in quibus alia ualerii Bergidensis, siue, ut Tamayus scribit, uirgitensis opera  exstant, Florezius, qui ea tom. XuI Hisp. sacr. edidit, epistolam de Institutione noue uite, ualerio a Tamayo ascriptam, non reperit, eamque a ualerii stylo abhorrere censet. Sane cum ex Isidori Synonymis opusculum excerptum sit, non aliter ualerio tribui potest, nisi tanquam excerptori, aut consarcinatori. Bayerius in not. ad bibl. uet. anceps hac in re est. In not. ad num. 216 lib. u primum ait, in duobus Codicibus Escurialensibus reperiri Isidori Collectum de lacrymis, diuersum, ut ipsi uidetur, ab aliis affinis argumenti opusculis; quod incipit: Dilecte fili, dilige lacrymas, noli differre eas. Desinit: uide, quisquis hec legeris, ne quod legendo respicis, uiuendo contemnas: quod et ipsum eodem initio, ac fine, ac sub titulo, Collectum S. Isidori, exstare monet in Bibliotheca  monasterii Alcobacensis, ut apparet ex Catalogo Olisipone 1775 edito, a Tamayo S. ualerio tributum. Rursus in eadem nota addit, nonnullos Isidoro ascribere epistolam, siue tractatum, De institutione noue uite: que potius S. ualerii Montensis, seu Bergidensis, creditur. Idem argumentum in not. ad n. 370 lib. u retractat, ubi aduertit idem esse initium Institutionis noue uite apud Tamayum, et Collecti de lacrymis, sed fortasse diuersa esse opuscula, quamuis ab eodem fonte descendant: tandem ex utriusque collatione colligit, Collectum de lacrymis, in duobus mss. Escurialensibus exstans, longe uberius esse, ac duplo minimum auctius pre tractatu de noue uite Institutione, a Tamayo edito.

 16. Res ita se habet: siue opusculum inscribatur Collectum de lacrymis, siue de Institutione noue uite, aut, ut in Codice ueronensi, bone, siue alio modo, ut de uaticanis Codicibus mox dicam, idem est excerptum ex libris Synonymorum, partim etiam ex libris de norma uiuendi, et de contemptu mundi. Collectum de lacrymis dicitur ex initio, quo mentio fit de lacrymis: Dilecte fili, dilige lacrymas. Hoc initium petitum est ex capite, De lugendis semper peccatis, aut in aliis editionibus, de Humilitate. Alius titulus est de Institutione bone uite, ea ratione qua simile aliud opusculum de norma uiuendi inscribitur. Cap. 44, n. 29, Codicem Florent. S. Marci de Ortu et Obitu Patrum recensui, quo exstat epistola beati Ambrosii episcopi 26 ad quemdam suum discipulum de Moribus et honestate uite eodem initio: Dilecte  fili, dilige lacrymas: quod non dubito quin idem sit atque opusculum nostrum de Institutione bone uite: nam et alibi etiam aliquem Isidori librum in mss. Ambrosio ascriptum reperi, et in Codice Palatino uaticano 832 sub epistole titulo de Moribus et honesta uita libellus hic de institutione bone uite: aliquantulum contractus beato Ambrosio archiepiscopo ascribitur eodem initio: Dilecte fili, dilige lacrymas, etc. Desinit: uide, quisquis hic  legis, ne quod legendo respicis, uiuendo contemnas. Codex uaticanus 351, seculi XIu circiter pergam., p. 217, sine titulo exhibet hunc libellum: Dilecte fili, dilige lacrymas, etc. Desinit Ex reuerentia enim amor procedit. In indice operum manu eadem, siue eiusdem temporis exprimitur hec inscriptio: Synonyma  beati Isidori Hispalensis episcopi. Congruentior est inscriptio in Codice uaticano Palatino 327 chartaceo, de quo cap. 103, pag. 148: Incipiunt flores beati Ysidori: Dilecte fili, dilige lacrymas, noli differre eas, etc. Desinit aut iustificatur, aut damnatur. Expliciunt quedam Excerpta, siue flores beati Ysidori.

17. Hec est causa cur etiamsi idem sit ubique initium opusculi, finis tamen diuersus est in exemplaribus fere omnibus: quia in excerpto transcribendo facile alius plura, alius pauciora seligit. Cum autem idem sit initium in omnibus, consentaneum est suspicari, antiquum ac fortasse Isidoriani temporis esse hoc opusculum, quod per manus librariorum eas uarietates acceperit, quas in mss. Codicibus obseruamus. uerba, que ex mss. Escurialensibus Bayerius  allegat, ueluti postrema Collecti de lacrymis, exstant fere eadem uersus finem libri de Norma uiuendi. In exemplari ueronensi quedam sunt, que desumpta uidentur ex cap. 2 et 17 lib. II de Offic. eccles. Sed cum communia hec ipsa sint Synonymis, excerptor hec tantum fortasse pre oculis habuit. Aliud est opusculum ex Synonymis pariter desumptum, titulo Sermonis insignitum, de quo cap. 70 dixi.

18. Excerptum quoque est ex Synonymorum libris Speculum humanitatis, editum seculo Xu, ut ex uetustissimi characteris genere colligo. Exemplar, quod penes u. C. Petrum Emmanuelem Hernandezium exstabat, eminentiss. meus patronus cardinalis Lorenzana ad me transmitti curauit. Editum opusculum  puto sine auctoris 27 nomine; certe nomen auctoris in hoc exemplari non comparet, uti neque anni nota, aut editionis locus. Prima hec occurrunt uerba: Speculum humanitatis. Hic introducuntur persone duorum scilicet deflentis hominis et admonentis rationem . Homo: Anima mea in angustiis es, etc. Legendum est, non es: sic alia passim menda interseruntur. Finis: Iam scis, quid scit  recte uiuere: deinceps uide ne contemnas uiuendo quod audisti modis monendo: fiat, fiat. Amen. Explicit Speculum humanitatis, uel modus recte uiuendi. Corrupta sunt extrema uerba: simili tamen modo libri de Contemptu mundi et de Norma recte uiuendi desinunt. Eiusdem ferme tituli celeberrimum, olim presertim, opus est Roderici Sanctii de Areualo, Speculum  uite humane.



CAPUT LXXXIII. Alia opera, Isidori nomine edita, dubia aut supposititia. Testimonia sacre Scripture. Liber de Ordine creaturarum. Dacherii prefatio. Liber fidei catholice. Professio fidei. De ecclesiasticis dogmatibus. uezzosii prefatio in hunc librum. Petri Emmanuelis Hernandezii Obseruationes de Bracario episcopo Hispalensi auctore eiusdem libri.

1. Perantiquus Codex ueronensis, quem Maffeii uerbis cap. 44 descripsi, post Proemia, librum de Ortu et Obitu Patrum, et Allegorias Isidori, exhibet Testimonia diuine Scripture: quam Isidorianam collectionem esse Maffeius existimabat, et edere cogitabat. Ac fortasse hoc opus indicabatur in catalogo Gotwicensi seculi XII, de quo cap. 46, num. 8,  hoc expresso titulo: Sententie Isidori de utroque Testamento. Quanquam collectio illa sententiarum non solum testimonia diuine Scripture continet, uerum etiam post hec ueluti altera parte testimonia quorumdam Patrum exhibet. Post Maffeii obitum Zaccaria inter alia Isidori opera, a se edenda, Testimonia diuine Scripture reposuerat, ut dixi cap. 41; que tamen in Conspectu edito editionis Isidoriane silentio preteriit, quod iam in Itinere litterario per Italiam pag. 189 publici iuris fecisset, Isidori uerum opus esse negans. Premisit Monitum, quod hic sisto.

28 2. ueteribus Patribus fuit in more positum Scripturarum Patrumque testimonia colligere ad aliquid comprobandum, nulla addita explanatione, aut ex illis argumentatione. Celeberrimi hac in re sunt  Cypriani Testimoniorum aduersus Iudeos libri tres, quibus nuper accessit exhortatio S. Cypriani de Penitentia an. 1751 a Cl. P. Ioanne Chrysostomo Trombellio edita . Ad eamdem fere formam conscriptus est, qui uulgo tribuitur Prospero, de Promissionibus et Predictionibus Dei. Leo quoque Magnus post Ephesinum latrocinium testimonia quedam Patrum contra Eutychianam heresim a se collecta in Orientem misit, que uossius in editione S. Gregorii Thaumaturgi Grece diuulgauit; tum multo auctiora, atque ordine immutato ad Leonem Augustum perscripsit, atque epistole sue subiecit CLXu Balleriniane editionis, Cacciariane CXXXuIII. Quid? quod Pelagius ipse, uti ex S. Hieronymo accepimus in primo aduersus Pelagianos libro , Testimoniorum libros scribens, se imitatorem, imo expletorem operis  B. martyris Cypriani scribentis ad Quirinum fatebatur.

3. Hec exempla secutus est auctor Testimoniorum, quem primus e tenebris eruo ueronensis Codicis beneficio. Cl. Maffeius Biblioth. ueronensis Ms. parte prima pag. 88 ita Codicem hunc describit: Eiusdem forme libro, mixto itidem, uetustoque, ac ad typographicum ut plurimum accedente charactere, continentur hec: 1. Orditur liber Premiorum, Dialogus S. Hieronymi presbyteri. Nec premia memorat, nec dialogus est, aut D. Hieronymi opus, sed illud Isidori de quo Braulio Proemiorum librum unum. 2. uita uel obitus sanctorum qui in Domino precesserunt. 3. Incipit opuscula S. Isidori, ac si que antecedunt ad alium pertinerent. Liber sequitur, a supposititio Pseudo-Dextri Chronico alteri Isidoro perperam tributus, de nominibus Legis et Euangeliorum, quem titulum a Braulione, ut uidetur, accepit. Eum Guil. Caue inter deperditos recenset, imo nunquam exstitisse suspicatur, cum ambigat an idem sit cum libro Proemiorum;  at uulgatus non semel est Allegoriarum titulo. 4. Incipiunt testimonia diuine Scripture: collectio est Sententiarum primo ex uetere et Nouo federe; deinde ex libro collationum, et de sententiis Euagri ad fratres, procul dubio Euagrii Pontici: decerpitur etiam de libris Ambrosii et Prosperi, et afferuntur Testimonia de libro S. Martini, non illius Turonici episcopi, sed iste pater fuit monachorum. Martinum Bracarensem intelligo, qui in Gallecia plura monasteria condidit, Patrumque Aegyptiorum sententias a Greco sermone transtulit. »Argumentum est, ex Hispania allatum Codicem, uel ex Hispano saltem transcriptum, non enim in alia prouincia Martinus Bracarensis pater uocaretur monachorum. Abrumpitur denique simul cum dimidiato libro collectio hec, quam, cum eiusmodi plures inspexerim, ineditam reputo, et a S. Isidoro, quamuis hucusque non innotuerit, profectam plura uidentur suadere. Nam in Codice reperitur, Isidori tantum scripta retinente;  titulus anteriori libello prefixus, Opuscula S. Isidori, innuit, non unum tantummodo eius opusculum sequi: ex Hispano conterraneo precipue excerpit; labor demum Isidori genium apprime referens, 29 quem optime Sixtus Senensis dicit,« in legendis, colligendis, cooptandisque dictis, ac sententiis, et rapsodiis ueterum Patrum desiderium habuisse inexplebile. »Eodem, quo congeries ista, nomine Isidori liber de Fide catholica appellatur in chronico Fontanellensi ex Dacherio , nempe Testimoniorum de Christo et Ecclesia. Mirum quidem esset ex Gregorio Magno et Augustino nichil huc Isidorum contulisse; sed mutilus liber est, ut dixi, et compilatio abrupta. Ea quoque incidit mihi cogitatio, opus istud indicari, cum Isidori Sententie ab antiquis scriptoribus laudantur; huic enim multo magis quadrat denominatio, quam libris de summo Bono, qui etiam tres sunt, cum Ildephonsus Sententiarum librum unum numeret. Ceterum capitulis moralia prefiguntur argumenta, primis exceptis, qui  de uno Deo et de distinctione Personarum. In hoc argumentum uersiculi asseruntur hi ex Ioannis Epistola:« Quoniam tres sunt, qui testimonium dant in terra, Spiritus, aqua et Sanguis; et tres unum sunt in Christo Iesu: et tres sunt qui testimonium dicunt in celo, Pater, uerbum, et Spiritus, et tres unum sunt.

4. Hactenus Maffeius. Et doctissimo quidem uiro facilis assentior, Hispani hominis esse, quos damus, Testimoniorum libros, Isidori Hispalensis esse nunquam adducar ut credam. Nam Idelphonso, qui librum unum Sententiarum Isidoro tribuit, Braulionem Cesaraugustanum opponimus, qui tres omnino Sententiarum libros, eosque S. Gregorii Magni floribus respersos a S. Isidoro prodiisse commemorat; quales ii sunt qui etiam de Summo Bono prenotantur. Et uero perridiculum foret ut hec Testimonia Isidoro adiudicemus, libros de Summo Bono  contra omnium manuscriptorum Codicum fidem illi eripere. Atqui si Idelphonsum uelimus libri unius Sententiarum nomine non libros de Summo Bono, sed hec Testimonia indicasse, facile criticus quispiam, animaduertens libros de Summo Bono ab Idelphonso fuisse minime commemoratos, eius silentium urgebit ad illos Isidoro abiudicandos. Quis enim credat Idelphonsum libros illos silentio preteriisse, qui et doctissimi sunt, et ad Ecclesie confirmandam doctrinam maxime faciunt, dum Testimoniorum, que moralis tantummodo sunt argumenti, libellum hinc illinc nullo ordine conrasum non silet? Neque etiam Scripturarum uersio eadem est Isidoro, que auctori huic nostro; sed utraque inter se maxime discrepat. Quod uero aiebat Maffeius, hec testimonia in eo Codice reperiri, qui nonnisi Isidoriana contineat, nullius est roboris ad rem presentem. Norunt enim qui mss. Codices peruolutarunt, nec librorum inscriptionibus, nec ordini quo exarati sunt fidendum satis. Ipsum hunc Codicem inspiciamus. Priora  opuscula duo, qui Codicem exarauit, uidetur omnino Isidoro abiudicasse; alterum quidem proemiorum omnino, cum S. Hieronymo tribuat; alterum minus quidem aperte, sed quantum coniectando assequi possumus, non obscure, cum post illud opusculum primo occurrat inscriptio: Incipit Opuscula Isidori. Quis ergo opusculi auctor? Hispanus fuit; iterum aio; fortassis etiam Isidoro paulo antiquior. Nam etsi liber mutilus est, tamen suspicari facile possumus eum qui Martini Braccarensis testimonia paulo post Scripturarum testimonia collegit, Isidori 30 sententias ante aliorum omnium dicta in medium fuisse allaturum, cum Isidori nomen apud Hispanos tanta semper fuerit celebritate.

5. Utut est de auctore, utilissimum opusculum hocce negauerit nemo. Nam et multa hinc licebit expiscari que ad uersionem Scripturarum Hieronymianam cum ceteris comparandam faciunt, et nouum ex Hispaniis testem suppeditat pro Ioanneo de sanctissima  Trinitate testimonio. Nec inutile fortassis fuerit Patrum qui hic recitantur locos cum editis exemplis conferre, quod mihi non licuit.

6. De editionis porro ratione hec habe. Nulla in Codice exstat librorum diuisio. Cum tamen, si unum Deuteronomii locum excipias, eumque misere corruptum, qui post Cassiani sententias in Codice descriptus fuit, Patrum dicta continenti oratione post Scripturarum testimonia reddantur, atque hoc titulo Incipiunt Testimonia diuine Scripture prenotetur operis initium; mihi in mentem uenit totum opus in duos libellos tribuere, quorum alterum Scripturarum, alterum collecta Patrum testimonia exhiberet. Quare necesse fuit ut ad imitationem tituli illius quo inscribi librum in Codice dixi, alterum confingerem, quo secundum libellum prenotarem. Ceterum religiose Codicem ipsum describi curaui, non orthographia tantum uetere diligenter seruata, sed sphalmatis ipsis fere retentis. E re lectorum fortasse fuit, ut singulis sententiis loca ascriberem, ubi in Scripturis  aut apud Patres habentur; uerum ad id tantum mihi otii non fuit. Initio quidem adnotata sunt; sed quod in ipso Codice ascripta repererim. Hec hactenus.

7. Unica tantum ratione permotus est Zaccaria ut opusculum hoc Isidori esse neget, quod Scripturarum uersio non eadem est Isidoro que auctori Testimoniorum, sed utraque inter se maxime discrepat. Difficile tamen est id persuadere, presertim cum Zaccaria Hispani hominis, Isidoro etiam fortasse paulo antiquioris, opus esse fateatur: et cum aliunde Isidorus plerumque Scripture uerba desumeret, ut apud alios Patres quos transcribebat exposita reperiebat.  Non igitur absurda est opinio Maffeii, qui ab Isidoro opus profectum arbitrabatur. Ac potuit accidere ut Isidorus post tres Sententiarum libros, ex Gregorio et Augustino potissimum collectos, nouam hanc collectionem ex sacris litteris et aliorum Patrum lectione ordinaret: et hec esset idonea causa cur nichil huc ex Gregorio et Augustino contulisset, quod Maffeio mirum uidebatur; etiamsi aliunde liber mutilus non esset, et compilatio abrupta. Queri illud potest quisnam sit liber ille Sententiarum, ex quo postreme sententie excerpte dicuntur. Non dubito quin liber sit Prosperi, qui Sententias ex Operibus Augustini collegit seorsum etiam editas Helmstadii per Ioannem a Fuchte anno 1613 in-8. Inter 31 omnia Prosperi Opera tom. I, pag. 316,  edition. uenet. 1744. Titulus est: Sententiarum ex Operibus S. Augustini Hipponensis episcopi delibatarum liber unus. Singula capita singulis sententiis nullo inter se ordine connexis absoluuntur; adeoque multo utilior fuit Isidori industria, qui tribus Sententiarum libris ex Gregorio, Augustino aliisque Patribus systema quoddam theologicum instituit, ut superius cap. 67 dictum.

8. Liber de Ordine creaturarum Isidoro ascribendus uidetur, ut pluribus confirmaui cap. 23, ubi etiam monui a me edendum cum uariis lectionibus, a u. C. Thoma Dendrade diligentissime collectis ex ms. Codice Florentino. Nunc solum apponam ea que Dacherius in prologo ad tom. I de hoc opere prefatus est.

9. Tertium occupat locum S. Isidori Hispalensis  episcopi de Ordine creaturarum liber, quem Braulii Cesaraugustane ciuitatis episcopi rogatu edidit. Eius quanquam scriptorum ecclesiasticorum nomenclatores tam ueteres quam neoterici haud meminerint, stylum nichilosecius Isidori ac mentem adeo in promptu mihi uisus est preseferre, ut germanum illius fetum existimauerim in dubium reuocare posse neminem. [a 1Kb] Codicem non procul ab auctoris euo exaratum, e nobili nostro S. Remigii Remensis monasterio depromptum, euulgamus. Celebrior est Isidorus, perfectissimum sanctitatis et omnigene eruditionis exemplar, quam ut debeat penicilli mei rudibus lineis adumbrari. Iamdudum multis illum encomiis celebrarunt Isidorus Pacensis in Chronico, Braulius ille, siue Braulio in Prenotatione librorum S. Isidori, Ildefonsus Toletanus, ac Sigebertus de Scriptoribus ecclesiasticis. Florebat Heraclii temporibus. At enim uerba titulo apposita silentio minime sunt pretereunda: Braulio episcopo urbis Rome: quorum  gratia elucidandorum addidi, Hoc est Cesarauguste. Hesi, fateor: siquidem apud Scriptores Cesaraugustam Romam aliquando fuisse nuncupatam, nusquam licuit aduertere; ni forte dixeris quod olim Romanorum colonie urbem precipuam uocitari Romam, quemadmodum Constantinopolim, etsi ratione dissimili, imperatores, quadam prerogatiua appetiuerint Hispani. Nolim tamen hac in re coniecturis indulgere, sed perspicacioribus relinquens arbitrium, ad alia propero.

10. Librum de Dogmatibus ecclesiasticis, multis aliis tributum, primus et unus Margarinus de la Bigne inter Opera Isidori edidit ex Bibliotheca u. C. Petri Danielis Aurelianensis, inscripsitque, Isidori  Hispalensis episcopi de doctrina et fide ecclesiasticorum dogmatum libellus. Breulius non solum ab Operibus Isidori eiusmodi opusculum reiecit, sed etiam hoc de eo monitum post libros de ecclesiasticis officiis apposuit: »In Operibus S. Isidori, anno Christi 1580 32 Lutetie impressis, sequebatur libellus de ecclesiasticis Dogmatibus, quem nos integrum inter Opera diui Augustini repertum sustulimus. Quanquam nec Augustini, nec Isidori est, sed Gennadii Massiliensis presbyteri non satis catholici: eiusque nomine citatur a multis, ut a S. Thoma quodlibeto 12, articulo 10, a Magistro Sententiarum lib. II, distinct. 8, ab Walafrido Strabone lib. de Rebus ecclesiasticis, cap. 20. Propterea hunc libellum Louanienses reiecerunt in appendicem tom. III  diui Augustini cum antidoto.«

11. Inter opera que Trithemius Isidoro adiudicat, aliis ignota, Nic. Antonius recenset ecclesiasticorum dogmatum librum unum, quem ex Placcio obseruat et Augustino, et Alcuino, et Fulgentio, et Gregorio pape preter Isidorum tribui solitum. Sed preterquam quod a Bigneo ex ms. Codice Petri Danielis nomine Isidori liber editus fuit, Trithemius ex Sigeberto hoc opus Isidoro tribuere uidetur. Nam Sigebertus inter alios Isidori libros commemorat librum ecclesiasticorum Dogmatum. Et quamuis Fabricius in Bibl. med. suspicetur Sigebertum loqui de tribus libris Sententiarum, qui certe a Sigeberto alio titulo non sunt nominati, tamen Trithemius diuersum aliud opus intellexit, et, ut uidetur, illud ipsum  quod multis aliis tribuitur. Monui iam cap. 67 Bayerium nulla idonea causa dubitasse num Robertus Coccus, qui librum de Ecclesie dogmatibus male Isidoro tribui asserit, ad libros Sententiarum id retulerit. Neque enim dubium quin librum de ecclesiasticis Dogmatibus uulgo ita appellatum Coccus intellexerit.

12. Nescio an ad hunc librum de ecclesiasticis Dogmatibus referendum sit, quod in catalogo ueteri bibliothece Fuldensis seculi X circiter Cod. Palat. 1877 indicatur: Exemplar fidei S. Hieronymi, et symbolum quod composuit Theodorus archiepiscopus Britannie, et symbolum XII Apostolorum, et in idem symbolum tractatus cuiusdam, EXEMPLAR FIDEI S. ISIDORI, et scriptum pape Damasi ad Paulinum Antiochenum. Fortasse Fides sancti Isidori dicitur quedam  professio fidei, que in Codice 2 archiuii uaticani, de quo cap. 107, Etymologiis inserta est, tanquam aliquid ad eas pertinens; que proinde locum inter appendices obtinebit.

13. Quod autem ab Aenea Parisiensi contra Grecos Isidorus in Fide catholica laudatur, Fabricius in Bibl. med. num. 12 id exponit de duobus libris contra Iudeos, qui etiam de Fide catholica 33 inscribuntur. Quedam sententie libelli de ecclesiasticis Dogmatibus reperiuntur apud Isidorum lib. II de Offic. eccles., cap. 24, siue Isidorus ex antiquiori libro eas sumpserit, siue potius recentior alius auctor ex Isidoro. Neque enim tam certum est, ut multi putant, Gennadii opus esse. Cum uetera exemplaria,  et antiqui scriptores de auctore huius libelli tantopere discrepent, ex uno Codice, quem Bigneus allegat, et ex testimonio dubio Sigeberti, aut etiam clariori Trithemii, Isidoro illum ascribere non ausim. In inuentario et in indice bibliothece uaticano-Urbinatis Cod. 1504, pag. 62, indicatur Isidori liber de ecclesiasticis Dogmatibus: Diuine, etc. Sed in eo chartaceo Codice Isidori tantum sunt tres libri Sententiarum, et liber Differentiarum rerum: pagina uero 62 occurrit tabula capitum, et initium libri tertii Sententiarum, qui incipit, Diuine sapientie, etc.

14. In Bibliotheca ueteri uaticana Codex 458 pergam. in-fol. paruo inter alia Augustini opera fol. 113 refert: Eiusdem de ecclesiasticis Dogmatibus:  ac rursus Codice 466 Augustino tribuitur. Sed in inuentarii margine hec est nota: In hoc etiam libello non habentur que in impressis ponuntur post capp. 21 et 24, et est Gennadii Massiliensis. Nihilominus Augustino ascribitur in Codicibus 473, 514, uaticanis, et Codice 4982 pariter uaticano, sub hoc titulo: Libellus contra omnes hereses de fide catholica: Credimus in unum, etc. Codicem 473 cap. 93 describam. Codex etiam Ottobonianus 459 sic refert: Aurelii Augustini Diffinitiones de ecclesiasticis Dogmatibus: Credimus unum, etc. Eiusdem confutatio catholica quorumdam capitulorum: Quoniam Christiane, etc. Est membr. in-fol. Alius Ottobonianus 612 membr. in-fol. Augustini exemplar uere fidei: Credimus, etc. Codex Palatinus 191 papyrac. Augustini de definitione Dogmatum ecclesiasticorum: Credimus unum, etc.  Consonat alius Palatinus pergam. num. 213. At Codex Regio-uaticanus 83 papyr. sic in inuentario enuntiatur: S. Augustini, seu potius Gennadii Massiliensis, liber de ecclesiasticis Dogmatibus.

15. Gennadio aperte tribuit Codex uaticanus 655 pergam. in-fol., p. 170, Gennadius de dogmatibus ecclesiasticis: Credimus unum Deum. Nota hec in inuentario adiicitur: Est uere Gennadii; reperies et in Alcuino. Eadem inscriptio nomine concilii Niceni uatic. Codice 4152 profertur: Definitio dogmatum ecclesiasticorum: Credimus 34 unum Deum, etc. In Codice Regio-uaticano membr. in-8, sine auctoris nomine: Definitio dogmatum ecclesiasticorum; capitulis constans nouem, in fine mutila. Codex uaticanus 1348 membr. seculi XI aut seq. continet peculiarem  quamdam collectionem canonum, cui premittitur tractatus de Fide sancte et indiuidue Trinitatis: Credimus unum esse Deum: opus ex initio libelli de Dogmatibus ecclesiasticis aliisque auctoribus collectum. Desinit: rationemque coniungere.

16. Hec ex mss. Codicibus uaticanis. Supra cap. 43 dixi, hunc de ecclesiasticis Dogmatibus libellum in Codice ueteri Barberinio seculi uIII aut sequentis, nomine Augustini inscriptum exstare. Contra cap. 44 monui in antiquo Codice Lucensi, quem Mansius descripsit, Gennadio ascribi; qui tamen Codex multum ab editis discrepat, ut Mansius testatur, nonnullis uariis lectionibus in medium allatis. Idem Mansius in Supplemento ad Biblioth. med. Fabricii  uerbo Gennadius eiusdem Lucensis Codicis meminit, in quo ait representari librum de ecclesiasticis Dogmatibus sub hoc titulo: Incipit de Dogmatibus ecclesiasticis sedis episcopi Maxiliensis. Hoc loco omissum est nomen Gennadii, fortasse errore typographi. Suspicatur uero Mansius legendum ecclesiastice sedis, sed melius traiicietur de Dogmatibus ecclesiasticis Gennadii episcopi sedis Massiliensis, qui error, ut Gennadius episcopus Massiliensis diceretur, apud multos ueteres irrepsit. Etsi autem recentiorum communis est hec opinio, Gennadium presbyterum Massiliensem auctorem esse libelli de ecclesiasticis Dogmatibus, antiquiores tamen hac de re plurimum inter se dissentiebant.

17. Nam preter uarietatem Codicum Fabricius in  Bibl. med. pro Augustino stare ait Abonem abbatem, Ioannem Scotum et Rabanum: Petrum uero Abailardum et Gratianum iam sub Augustini, iam sub Gennadii nomine hunc librum laudare, nomen S. Fausti episcopi Massiliensis eidem libello in quodam Codice preferri: Ratramnum auctorem dicere Gennadium Constantinopolitanum episcopum. Longe plures recenset pro Gennadio Massiliensi, scilicet Adrianum I papam, Alcuinum, Florum, ecclesiam Lugdunensem contra Gotheschalcum, Walafridum Strabonem, Algerum, Petrum Lombardum, Thomam Aquinatem et Trithemium. In epistola synodica concilii Francofordiensis anno 794, idem opus Augustino 35 adiudicari uidetur apud Labbeum t. uII Conc., c. 1039, nam post S. Ambrosii quedam uerba laudatur  Augustinus: »Item sanctus Augustinus in libro Enchiridion, etc. Item in Expositione catholice fidei: Non ergo duos Christos, neque duos Filios, sed Deum et hominem unum Filium; quem propterea unigenitum dicimus, manentem in duabus substantiis, sicut ei nature ueritas contulit«: que sunt uerba capitis 2 libri de ecclesiasticis Dogmatibus. Placcius uerb. Aurel. Augustinus ait male hunc librum tribui Fulgentio, Gregorio et Tertulliano, Elmenhorstium ad Tertullianum probare Gennadii esse, sed capita quedam ex epistolis Celestini et Conciliorum esse desumpta, cum desint in ms. Codice, ubi Gennadio tribuitur: Bernardum uindingium Augustinianum Hispanum in suo Critico Augustiniano castigato pag. 58 obseruare caput 53  de quotidiana communione a sententia Augustini alienum esse.

18. In hac opinionum uarietate eruditissimus uir Hernandezius in suis animaduersionibus ad Conspectum Zaccarie cap. 42 productis diuersam a ceteris omnibus uiam tenuit. Censet quippe auctorem libelli de ecclesiasticis Dogmatibus esse Bracarium, antistitem Hispalensem ab Isidoro quartum; quo de argumento dissertatiunculam a se edendam pollicetur. Interea mihi Hispaniam sacram relegenti hec de Bracario occurrunt tom. IX pag. 24 seqq. Bracarius, siue Bracarius diuersus a Bachiario, cuius Opera a Muratorio, a Florio, et demum a Florezio tom. Xu Hisp. sacr. edita sunt, in catalogo Emilianensi  episcoporum Hispalensium, quem cap. 24 exhibui, recensetur quarto loco post Isidorum. Hunc Bracarium aliquod opus edidisse colligit Florezius ex epistola 2 Ioannis Hispalensis ad Aluarum Cordubensem, que est 6 inter epistolas Aluari editas tom. XI Hisp. sacr. Ita enim ait Ioannes Hispalensis: Sed et ea que Bracarius episcopus in suis dogmatibus per omnem suam ecclesiam dicit agnoscenda, inter cetera ita instituit: Animas hominum non esse ab initio inter ceteras intellectuales naturas, nec in semel creatas, etc. Esse autem Bracarium hunc scriptorem eumdem atque Bracarium Hispalensem episcopum inde comprobatur quod cum Ioannes Hispalensis eum rursum nominat, noster dicit: Hieronymus quintam opinionem ueriorem esse dicit, quam et NOSTER  BRACHARIUS affirmauit. Hoc fere sensu Aluarus Cordubensis, Ioanni Hispalensi scribens, ait pag. 114: Audi tuum Isidorum inquientem; et pag. 140: 36 Nam et egregius uester, imo communis noster Isidorus quid in Differentiarum de beato dicat Ruspensi Fulgentio, etc. Nam Isidorus communis Hispanie doctor habebatur.

19. Quid autem Bracarius scripsisset, Florezio non constabat. Ioannem autem Hispalensem libellum de ecclesiasticis Dogmatibus innuere certum est; non quia opus dogmata inscribere uidetur: nam hoc communi uerbo ueteres libros quosuis dogmaticos intelligebant; sed quia uerba Bracarii exhibent totum cap. 14 libelli de ecclesiasticis Dogmatibus. Ubi autem apud Ioannem Hispalensem legitur nec in  semel, Florezius corrigit, nec simul: atque ita quidem legitur in editione Institutionum theologicarum uen. Thomasii. Sed genuina lectio est nec insimul, ut innuitur etiam in editione Bigneana, ubi est in simul. In mss. sepe e pro i occurrit, ut insemel pro insimul. Neque ignotum hoc aduerbium est antiquis etiam non malis Latinitatis auctoribus. Simile uerbum occurrit apud Aluarum, pag. 137, ex S. Hieronymo: Neque eas in semel  creatas in principio. Constat igitur auctoritate Ioannis Hispalensis, qui seculo IX floruit, Bracarium, qui seculo uII post annum 660 sedem Hispalensem tenuisse uidetur, opus de ecclesiasticis Dogmatibus conscripsisse, ut Ecclesiam suam instrueret.

20. Difficile sane est tam efficax aliud testimonium  pro Gennadio, aut Augustino, aut aliis reperire. Ac fortasse Hispalensis titulus, in ms. aliquo Codice perperam exaratus, ansam prebuit suspicandi opus esse Augustini; et potuit aliquis ex Hispalensi facere Hipponensem, ut contra in inuentario bibliothece uaticane Codice Palatino 286 Augustinus dicitur Hispalensis: Incipiunt omelie beati Augustini episcopi Ispalensis in epistolam canonicam primam beati Ioannis apostoli de caritate in nomine Domini amen. Prefatio: Ecce nunc sanctitas uestra, etc. Homilia: Quod erat ab initio, etc. Quis est, qui manibus tractet, etc. De uocis Hispalensis magna perturbatione in mss. Codicibus dixi cap. 24. Idem quoque Hispalensis nomen fortasse effecit ut alicubi opus Isidoro  potius quam Bracario, ignoto plerisque episcopo, ascriberetur. Nolim tamen dissimulare difficultatem nonnullam mihi suboriri, ne Bracarium auctorem credam, quod cum in Hispania unum tantum uideamus Ioannem Hispalensem qui opus commemorauerit, Bracarioque tribuerit; extra Hispaniam idem opus multorum manibus etiam seculo uIII terebatur, 37 atque aliorum nomine inscriptum uulgo erat. Quid ergo, si Ioannes Hispalensis inter aliquas schedas Bracarii libellum offendens, Bracarium auctorem credidit, quod alium ignoraret? uerum iudicium cohibendum, donec Hernandezii dissertatio, quam dixi, in lucem prodeat.

21. Cum tantus hic uir inter appendices Isidorianas libellum de ecclesiasticis Dogmatibus referri  posse crediderit, eum recudere cogitaui non ex editione Bigneana, sed ex alia quam uezzosius curauit tom. III Institution. Theologic. uen. Thomasii cum nonnullis notis ac uariis lectionibus; qui ita de opere ipso prefatur:

22. Gennadio presbytero Massiliensi, quem floruisse constat quinto exeunte Ecclesie seculo, opus presens iis uerbis in indiculo suo Institutionum Theologicarum tribuit Thomasius, quibus denotare uidetur nullum ipsi fuisse dubium quin ei sit tribuendum. Que uero esse possint aliis ea de re dubitandi rationes, deteguntur in Admonitione, quam clarissimi Maurini editores Operum S. Augustini eidem premisere pag. 75 Appendicis ad tomum uIII editionis Parisiensis anni 1688. Dissentiunt enim ueterum charte inter se, dum auctorem designant illius, et alie Hipponensi Augustino tribuunt, Patero episcopo alie, alie Alcuino, alie Gennadio. Maurinorum  hanc laudat editionem eodem in Indiculo Thomasius, ei tamen preponere uisus est illam que legitur in tomo II Antuerpiensis editionis Operum S. Augustini anni 1577, queque occurrit et in tomo I Opusculorum eiusdem S. Augustini uenetiis editorum anno 1547, ob necessariam, ut ipse Thomasius ait, additionem complurium capitulorum, quam fortasse ob causam et rationem permoti Maurini suum exemplum huic alteri pretulere. Nobis Thomasium sequi religio sit, oportet: Antuerpiensem in presentia exhibemus, collatam tamen atque comparatam ad Maurinam; huius enim uariantiis in adnotationibus indicatis, perinde nobis esse uidetur ac si utramque daremus.

23. Quibusdam locis uezzosius in notis sensum catholicum explicat, quo nonnulle propositiones huius libelli excipi debent. Esse autem in hoc opusculo Semipelagiani erroris uestigium aliquod negat  Natalis Alexander dissert. 4 seculi u uersus finem, quamuis Gennadium auctorem agnoscat.

24. »Respondeo secundo, inquit, et, ut mihi quidem uidetur, probabilius, librum illum de ecclesiasticis Dogmatibus a Gennadio, iam ex heresi Semipelagiana resipiscente, fuisse editum. Misit enim ille librum de fide sua ad Gelasium Romanum pontificem, ut ipsemet asserit, quem illum esse uerisimile est quem de ecclesiasticis Dogmatibus inscripsit. An uero Semipelagianis erroribus male olentem librum ad Gelasium misisset, quem nouerat Fausti et Cassiani libros 38 censoris stigmate inussisse. quod initium salutis humanis uiribus tribuissent? Ex hoc igitur Gennadii libro colligi non potest quenam  fuerit Semipelagianorum sententia, cum in eo nequaquam Semipelagianus sit.«

25. Hec ego de libro de ecclesiasticis Dogmatibus eiusque auctore ita collegeram, cum ex Hispania ad me delata est Dissertatio quam indicaueram u. C. Petri Emmanuelis Hernandezii, quam ex Hispanico sermone in Latinum conuertendam et huic loco inserendam censui.


De auctore libri de ecclesiasticis Dogmatibus Petri Emmanuelis Hernandezii Obseruationes.

26. Cum nonnullum studium ac laborem in his obseruationibus digerendis insumpserim, huius opere pretium me fecisse existimabo, si tandem id quod mihi propositum fuit obtinuero, scilicet librum, de ecclesiasticis Dogmatibus, inscriptum, qui ab aliis perperam Augustino affingitur, ab aliis probabilius  Gennadio Massiliensi, genuinum opus esse cuiusdam episcopi Hispani, qui seculo uII exeunte uiuebat. uerum quo pacto in hanc ego cogitationem inciderim, primo loco exponam.

27. Legenti mihi tom. XI Hisp. sacr. epistolam inter alias Aluari Cordubensis sextam, ab Ioanne Hispalensi ad Aluarum data, hec notanda uerba occurrerunt: »Sed et ea que Bracarius episcopus in suis dogmatibus per omnem suam ecclesiam dicit agnoscenda, inter cetera ita instituit: Animas hominum non esse ab initio inter ceteras intellectuales naturas, nec in semel [Forte nec insimul] creatas, sicut Origenes fingit, neque cum corporibus per coitum seminantur, sicut Luciferiani, et Cyrillus, et multi Latinorum presumptores affirmant, quasi nature consequentia seruiente: sed dicimus corpus tantum per coniugii copulam germinari: Dei uero iudicio coagulari in uulua et configi [Forte et confingi], atque formari: et formato iam corpore, animam creari et infundi, ut uiuat in utero homo  ex anima constans et corpore, et egrediatur uiuus ex utero plenus humana substantia . . . Hieronymus opinionem ueriorem esse dicit, quam et noster Bracarius affirmauit.«

28. Hec, ut aiebam, perlegenti subiit mihi in mentem, paucis ante diebus me tom. I S. Martini Legionensis edit. Segouie 1782 eamdem sententiam, Animas hominum non esse ab initio, etc. legisse, S. Augustino ascriptam. Cum locum relegissem, et obseruassem, sententiam desumptam ex cap. 14 libri de ecclesiast. Dogmatib., ut in nota marginis pag. 577 expressum est, diuino beneficio acceptum retuli, quod hac uia uerum auctorem celebrati illius libri reperissem. Ita enim tunc arbitrabar rem euidenter a me compertam teneri, ac sine ulla mora annuntiari debere eiusmodi operis auctorem Bracarium antistitem fuisse.

39 29. uerum cum animum aduertissem ad expendenda rationum momenta quibus idem opus Gennadio tribuitur, hanc opinionem satis probabilem esse  comperi, cuius argumenta ante sunt euertenda quam iudicium nostrum, siue potius Ioannis Hispalensis, seculi IX scriptoris, statuatur. Pretereo igitur eorum sententiam qui librum de ecclesiasticis Dogmatibus S. Augustini fetum esse censent, quorum e numero est laudatus S. Martinus Legionensis, qui seculo XII floruit, et Magister sententiarum in nonnullis editionibus parum correctis, ac fortasse alii recentiores. Nihil etiam dicam de Gratiano, qui eumdem librum Paterio adiudicat, nichil de Trithemio aliisque, qui Alcuino ascribunt. Mihi enim unice propositum est eorum rationes impugnare qui Gennadii Massiliensis nomine libellum de ecclesiasticis Dogmatibus enuntiarunt.

30. Iuuerit tamen ante scire quinam hi fuerint, presertim antiquiores; nam qui recentiori tempore a seculo XII scripserunt, ex illis hanc opinionem hauserunt. Preit omnibus Adrianus pontifex I qui  cap. 59 epistole ad Carolum Magnum, anno 787 date, ita refert: In sacris predictis conciliis predecessorum meorum sanctissimorum pontificum hec oblata sunt testimonia, id est, sancti Gennadii Massiliensis episcopi, qualiter ueneranda sint corpora uel reliquie sanctorum, capit. 40 Sacrorum corpora et precipue beatorum reliquias ac si Christi membra sincerissime honoranda, et basilicas eorum nomine appellatas uelut loca diuino cultui mancipata, affectu piissimo et deuotione fidelissima adeundas. Si quis contra hanc sententiam uenit, non Christianus credatur, sed Eunomianus.

31. Hoc Adriani testimonium, quod ualidissimum omnium est, neque theologi Louanienses, neque Maurini editores Operum S. Augustini, pro Gennadio allegarunt. Solum debilitari poterit Adriani auctoritas, si dicatur inter alios errores historicos qui paucis his uerbis continentur, recensendum esse quod Gennadio liber de ecclesiasticis Dogmatibus attribuatur. Nisi uerba hec essent pontificis Romani,  Baronius aperte improbasset quod Gennadius sanctus appelletur, qui etsi a Pelagianismi macula apud S. Gelasium se purgauit, tamen apud multos a Semipelagianismi labe purus non est.

32. Baronii de Gennadio iudicium ad annum 490, num. 45, hoc est: Quod ad Gennadii doctrinam spectat, ipsum aliquando . . . impugnando Pelagium, fauisse Pelagianis erroribus, qui eius scripta accurate perlegerit, intelliget. uideas ipsum . . . in illam . . . Pelagianorum classem reiiciendum, qui intrinsecus fauentes Pelagianis erroribus, exterius uisi sunt impugnare Pelagium. Precedenti numero ascripserat uerba ipsius Gennadii: Ego Gennadius Massilie presbyter . . . opus de fide mea misi  ad B. Gelasium urbis Rome episcopum.

33. De Semipelagianismo uero Gennadii hec Norisius lib. II Hist. Pelag., cap. 16, Ex Semipelagianorum laude, ac Prosperi reprehensione fuisse illum   Semipelagianum, nullus iure inficias ibit. Quod si postmodum Gennadium Norisius ab hoc errore liberat, non id simpliciter facit, sed tantum quod ad librum attinet de ecclesiasticis Dogmatibus, quem Gennadii esse credidit.

40 34. Quidquid id est, imo etiamsi Gennadius in fide catholica obierit, ut laudatus Annalium scriptor arbitratur, tamen nunquam sustineri potest illum fuisse sanctum. Atque hic est primus in re mere historica lapsus Adriani, quod Gennadium obiter sanctum appellauerit. Alter subinde similis error est, quod episcopum Massiliensem Gennadium dixerit: id enim omnino falsum est, cum liquido constet tantum fuisse presbyterum, ut tradit Pagius in Baronium num. 21 eodem anno: Gennadii episcopatus prorsus commentitius . . . presbyter enim tantum fuit Massiliensis.

35. Hoc ipsum contra Platinam tuentur theologi Louanienses et Maurini editores Operum S. Augustini: auctores quoque Gallie Christiane, col. 636:  tom. I edit. Paris. 1731, et alii, qui Sigebertum Gemblacensem reiiciunt quod Gennadium episcopum nuncupauerit; quo in errore uersatus etiam fuit Baronius, Adriani pontificis auctoritate permotus. B. Notkerus Balbulus, qui anno circiter 890 Notitiam suam de illustribus uiris, qui ex intentione sacras Scripturas exponebant, etc. scribebat (tom. I Anecdotor. Pezii pag. 1;  Gennadium semel, atque iterum episcopum Toletanum uocat, pre ceteris hallucinatur: si tamen is error Notkeri est, et non illorum qui eius opus ediderunt.

36. Iam cum Adrianus in uno tantum uersu bis offenderit, haud temere affirmari poterit eum in nominando auctore libri de ecclesiasticis Dogmatibus deceptum ex aliquo testimonio illi simili quo inductus fuit ut priora illa duo assereret.

 37. Facile esset sustinere ceteros patronos eiusdem sententie ex Adriano, quo certe posteriores sunt, eam exscripsisse, atque illius auctoritate permotos omnes errasse. uerum nostram opinionem alia uia defendere placitum est. Scilicet reiecto pontificis Adriani testimonio ob eas rationes que exposite sunt, Ioannis Hispalensis pro Bracario testimonium ceteris omnibus antiquius est. Walafridus quidem Strabo, qui eodem tempore quo in Hispania Ioannes Hispalensis uiuebat in Germania, in opere de exordiis et incrementis Rerum ecclesiasticarum, cap. 20, auctorem libri de ecclesiasticis Dogmatibus Gennadium laudat. uerum aduertere oportet testimonium Strabonis testimonio Ioannis Hispalensis recentius esse.

38. Strabonis opus non nisi post annum 840 scriptum fuit, ut ostendit Cellierius : Ce qu'il  dit de la mort de Louis le Débonnaire est une preuue qu'il ne composa  ce traité  qu'après l'an 840. At epistole amebee Aluari Cordubensis et Ioannis Hispalensis ab anno 820 ad 830 a Gomezio Brauo collocantur , nec dissentit Florezius .

39. Itaque decem minimum anni maioris antiquitatis pro Hispano stant, qui Germanorum hac de re opinionem penitus ignorabat, cum Germani, unica fortasse Adriani auctoritate inducti, librum de quo agimus 41 Gennadio Massiliensi presbytero adiudicarent. Contra in Hispania grauiora testimonia esse debuerunt ut liber Bracario ascriberetur: neque enim credendum est id a Ioanne confictum. Bracarius ab anno 656 ad 681 episcopatum tenuit; nam mense Decembri anni 656 adhuc episcopus Hispalensis erat Fugitiuus, et mense Ianuario anni 681 iam sedem Hispalensem regebat Iulianus siue quicunque  alius episcopus, qui concilio Toletano XII interfuit.  Inter hos duos episcopos Bracarius uixit. 

40. Centum post annis aut paulo amplius uiuebat Ioannes scriptor seculi noni ineuntis, siquidem anno circiter 820, ut ante exposuimus, Aluarus epist. 5, n. 2, sic Ioannem alloquebatur: Crede mihi, frater, imo etate pater. Ut eo anno Ioannes Hispalensis pater Aluari Cordubensis dici posset, necesse est ortum Ioannis anno circiter 750 affigere: siquidem Aluarus exeunte seculo uIII, aut ineunte IX, natus est. Igitur Ioannes, graui aliquo fundamento nisus, opus de ecclesiasticis Dogmatibus Bracario ascripsit, eoque etiam magis quia ad uirum nobilem in primis eruditum Aluarum scribebat, quem non constat Ioannis opinionem reiecisse: quandoquidem epistola Ioannis, in qua Bracarii fit mentio, posterior alia alterius  ad alterum non exstat. Alioquin Aluarus uerum operis auctorem ignorasse uidetur: nam num. 7 epistole 5 idem opus Hieronymo, nisi fallor, adiudicat, quanquam magis puto eum locum confusum esse.

41. Expensis igitur Ioannis et Walafridi assertionum fundamentis opinionem Ioannis preferendam censeo: que cum latuerit donec eam P. Florezius in lucem protulit, mirum non est si a nemine adoptata fuerit. Mirandum tamen Florezium, cum primum eam tom. IX, tract. 29, cap. 6, pag. 220, produxit, non animaduertisse de quo opere sermo esset. Postquam enim fragmentum epistole, Sed et ea que Bracarius, etc., edidit, pag. 223 adiunxit: Ignotum nobis an id opus  existat: sed allatum fragmentum ad indicandum auctorem deseruire potest, si opus comparuerit.

42. Itaque ex Florezii sententia Bracarius auctor est operis, in quo fragmentum reperiatur. Sed ut  uidimus, id non tam est euidens quam ipse existimabat. Ex eius quidem rationibus perspicuum est Bracarium antistitem Hispalensem fuisse. Quare laudi Ecclesie Hispalensis uerti potest quod, ut nos certe opinamur, opus produxerit spatio decem seculorum ad nostram etatem ubique celebratum: nam et in Germania, et in Italia, et in Gallia prope finem seculi uIII iam cum plausu legebatur.

43. Seculo IX Florus presbyter, siue quis alius nomine Ecclesie Lugdunensis, contra errores Ioannis Erigene scribens, Pelagiano errore opus eiusmodi fedatum pronuntiauit. In Biblioth. Patrum tom. Iu, part. II, col. 253 edit. Paris. 1624, et tom. Xu, pag. 611 edit. Lugdun. 1677, exstat liber nomine Ecclesie Lugdunensis contra Ioannem Erigenam scriptus anno circiter 850, cuius auctor Florus creditur, ubi cap. 2 hec habentur: 42 Quod autem sentire . . . hominem absque laboris sui studio ad Deum peruenire non posse, non est catholicum, sed Pelagianum. Inuenitur in libello cuius titulus est Dogmatum ecclesiasticorum,  quedam talis definitio. Sed omnino, ut . . . et alia nonnulla in eodem libello, Pelagiani erroris est.

44. Idem censuerunt theologi Louanienses, qui editionem operum S. Augustini emendarunt, e quibus Henricus Cuyckius, qui tomum III correxit, in appendice pag. 380 edit. Antuerp., approbantibus ceteris illius academie theologis, hac censura librum de Dogmatibus notauit: »Liber hic non est catholici scriptoris, sed Gennadii Massiliensis in Gallia presbyteri . . . de factione Gallorum, contra quam congregatum fuit concilium Arausicanum II. Porro ut sepius in catalogo uirorum illustrium graues habet errores, sic et in his Dogmatibus ecclesiasticis quedam habet a lectore cauenda . . . Nusquam in hoc libro meminit peccati originalis, aut baptismatis infantium in remissionem peccatorum. Cumque multos nominet hereticos, nusquam meminit Pelagii, aut catholici dogmatis contra eum prolati. Sed contra diligenter inculcat animas non esse ex traduce, eo quod sciret Pelagium inde  suum dogma statuere.« Hanc censuram Maurini in sua editione transcripserunt, neque ab ea dissenserunt.

45. At eruditus cardinalis Norisius loc. cit., has opiniones perpendens, opus de ecclesiasticis Dogmatibus tam pulchre uindicat, ut nichil supra: »Mihi, inquit, horum iudicia non probantur. Et in primis minime Pelagianum est dicere homini ad salutem obtinendam necessarium esse laborem, si labor non ex solis nature uiribus, sed ex gratie premouentis uirtute prodeat. . . Quam sententiam . . . tradit Arausicana synodus post canon. 25 . . . . Neque . . . . Semipelagianus uocari potest, quod dixit: Ut acquiescamus salutifere inspirationi, nostre potestatis est. Nam etiam cum eligimus bonum, preparatur uoluntas a Domino. Hinc S. Augustinus ait: . . . Cum aliis preparetur, aliis non preparetur uoluntas a Domino, discernendum est . . . quid ueniat de misericordia eius, quid de iudicio. Cui sententie Gennadius totus  inheret. Etenim cap. 56 paucis uerbis . . . initium salutis ac consummationis in diuine gratie uirtutem refundit . . . Cum de opere prauo disserit, id in solius arbitrii electionem reiicit: at dum de opere recto et sancto, non iam solam electionem ob oculos ponit, sed Deum auxiliantem et preparantem uoluntatem, ut bonum eligat.«

46. Monueram hanc Norisii apologiam ad librum potius de ecclesiasticis Dogmatibus quam ad Gennadium ipsum uindicandum pertinere: atque, ut puto, iam id confirmatum est. Obseruandum enim omnia loca que proferuntur, ex eo libro excerpta esse. Apologia autem his uossii uerbis absoluitur: Speramus . . . non improbaturos iudicium hoc nostrum, qui illum animi candorem prestare antiquorum monumentis sciunt, quem ad labores suos censendos a posteritate . . . optant afferri. Immune ergo est ab omni errore opus de ecclesiasticis Dogmatibus, immunis eius auctor, Bracarius scilicet, ut nostra fert opinio:  Gennadius quoque, 43 quamuis illud non scripserit, immunis sit etiam, per nos licet, ut Baronius censuit.

47. Habes omnium rationum momenta, quibus liber iste Bracario nostro restitui debet. uiri docti quorum iudicio eas committo, quam sint probabiles iudicabunt. Sed certe minime negabunt, ut arbitror, saltem tam esse probabiles quam que pro Gennadio Massiliensi producuntur.

48. Ratramni monachi Corbeiensis sententiam tacitus preterii, qui cap. 5 libri contra Grecorum opposita opus de ecclesiasticis Dogmatibus Gennadio patriarche Constantinopolitano, anno 471 e uiuis sublato, adiudicauit. Eam enim neminem secutum uideo preter editorem ultimnm Spicilegii Acheriani, qui tom. I edition. Paris. in fol. anni 1723 in ima pagina hec notauit: Qui hunc Gennadii librum edidere, cum nullum eius nominis scriptorem nossent preter Massiliensem presbyterum, alienum fetum ei supposuerunt. Quorum ignorantiam Ratramnus hoc loco   redarguit. Sed cum Ratramnus anno circiter 867 opinionem hanc suam protulerit, antiquiores profecto sunt due ille de quibus disseruimus. Neque alios, qui Ratramni opus legerunt, eius sententie subscripsisse scimus: neque eam editor noua aliqua ratione confirmat.

49. Atque, ut finem faciam, obseruatione dignum est tres eiusdem seculi scriptores, Ioannem Hispalensem, Walafridum, et Ratramnum, in Hispania primum, alterum in Germania, tertium in Gallia, de auctore eiusdem libri, quem omnes manibus uersabant, tam diuersa iudicia protulisse.

50. Absolutis iam his meis obseruationibus, duo de eodem libro notanda mihi occurrerunt tom. III Operum S. Leonis a presbyteris Balleriniis ueronensibus editorum uenetiis 1757, sed que ad uerum auctorem indagandum non faciunt. Eruditi illi uiri pag. CLXXXIX seq. Codicem seculi IX memorant ubi id opus S. Augustino tribuitur: pagina uero CCLXI alium seculi, ut ipsis quidem uidebatur, uIII, ubi is  qui opus in compendium redegit, siue librarius quasdam sententias excerpsit hoc titulo: Ex epistola Felicis pape ad Sicilienses episcopos. Editorum indicium ultro sequimur, qui ita censent: Forte . . . abbreuiator idcirco Felicem papam eidem  prefixit, quia hoc opusculum in aliqua collectione reperit post epistolam Felicis ad episcopos Siculos.



44 CAPUT LXXXIu. Exegesis, siue Expositio Misse, an sit Isidori? Opus de canone mystici libaminis Isidoro recentius uidetur. Plura ac uaria exemplaria Expositionis Misse. Exhortatio humilitatis S. Martini Dumiensis alicubi Isidoro ascripta. Conflictus uitiorum atque uirtutum multis auctoribus tributus. Compendium metricum huius operis. uersio Gallica.

1. In noua Matritensi editione Operum S. Isidori  inter appendices pag. 54, edita est Expositio in Missa, subiecta hac parum eleganti nota: uidetur repugnare, hanc expositionem esse S. Isidori, quia hec liturgia suo tempore non erat in usu. In margine indicatur, Expositionem desumptam esse ex Codice seculi IX. Incipit: Dominus uobiscum: Salutat populum, etc. Desinit: et omnes respondeant: Deo gratias. Prodierat iam hoc opusculum, ut ex Nic. Antonio colligitur: Exegesin, inquit, in Misse canonem Parisiis editam per Carolum Guillard 1548 in-8 uidimus in bibliotheca Sapientie Romane. Et catalogus quidem uetus Sapientie hunc librum indicat: sed nunc desideratur, siue furto subreptus, siue extra ordinem in alieno aliquo pluteo collocatus. Bayerius in nota ait Exegesin primum Parisiis seorsim prodiisse anno  1648; sed, ut arbitror, error numeri incidit, 1648 pro 1548, quem annum Nic. Antonius designat. Fabricium et Zaccariam, qui Exegesin Misse, Parisiis editam, ex libris Isidori de Officiis ecclesiasticis esse decerptam putant, parum uidisse, cap. 69, num. 11 obseruaui.

2. Bayerius plura congerit pro Exegesi Isidoro uindicanda contra notam editoris quam protulit; que, ut ait, longe Latinior, neque tamen propterea uerior legitur quoque in eiusdem editionis prologo. Testatur duos codices huius Exegeseos exstare in bibliotheca Escurialensi, alterum anno 954 exaratum, ut in eodem manu ceua legitur, sub hac epigraphe, Expositio in Missa, indesignato auctore, ex quo in noua Matritensi editione recusa fuit: alterum seculi, ut  uidetur, XIII inclinantis aut exeuntis, cum expresso Isidori nomine. Existimat ergo, non immerito a Trithemio, 45 Eisengreinio, Gesnero, Fabricio et aliis eam Isidoro ascribi, presertim cum doctrina et stylus ab Isidorianis non abhorreant: ut mirum sit eam non exstare in Matritensi Grialii editione.

3. Diuersus a duobus Codicibus a Bayerio allegatis est, ut uidetur, Codex Escurialensis Iu, f. 9, descriptus a Rodriguezio de Castro tom. II Biblioth. Hisp., p. 324, in-8. membran. seculi X aut ineuntis XI, characteribus obscuris, multis compendiis, titulis et litteris initialibus rubris: qui olim fuit ecclesie principis Hispalensis, aliquando penes P. Marianam exstitit, ab hoc remissus 1583. Titulus in operculo: Tractatus Misse B. Isidori. Eiusdem liber  Differentiarum. Item liber Proemiorum. In primo folio: Incipit Tractatus Misse a principio usque ad finem editus a beatissimo Isidoro: Rodriguezius asserit hunc tractatum eumdem omnino esse atque opus de Canone mystici libaminis in fine collectionis Hittorpiane de Officiis eccles. Rome 1591 Hugoni a S. uictore ex coniectura ascriptum. Si Codex eius etatis est quam Rodriguezius indicat, Hugo auctor operis de Canone mystici libaminis esse nequit. Ego putarem librum eiusmodi recentioris temporis esse, et per etatem quidem Hugoni tribui posse. Canon Misse Romane in eo explicatur, sed diuerso modo atque in Exegesi Misse, que in noua editione Matritensi prodiit, sed tanquam Isidoro supposita, repugnante, ut dixi, Bayerio.

 4. Contrario editoris recentis argumento Bayerius respondet, post alias incerte auctoritatis, que circumferuntur, liturgias Gelasium I seculo u Sacramentorum prefationes composuisse, deinde seculo uI Gregorium Magnum Codicem Gelasianum reformasse: qui ritus in Hispania ad eius usque cladem perseuerauit; dein uero Mozarabum tempore nonnichil immutatus, et seculo XI S. Gregorii uII auctoritate restitutus, perpetuo in Hispania obtinuit, et usque obtinet, ut conferenti hodiernum Misse ordinem cum hac Exegesi et cum Sacramentarii Gregoriani exemplo e uaticano 900 et amplius annorum Codice a Muratorio tom. II Liturgie Romane edito manifestum fiet. Habebat etiam Bayerius penes se in uetere 500 annorum Codice Gregorianam liturgiam  Grece uersam, eodem ordine quo Exegesis nostra, procedentem: que Latine exstat in bibliotheca Laurentiana Medicea tom. II Catalogi, plut. 29, n. 39, col. 57, descripta sub titulo: De ordine Misse, 46 et expositione uerborum eius. Addit Bayerius, non solum liturgie, sed et psalterii Romani usum Gothorum tempore in Hispania obtinuisse. Ac tandem concludit potuisse Isidorum in priuatum, siue aliorum usum Romane liturgie exegesin conscribere, etiamsi ea liturgia Isidori euo in Hispania recepta atque usitata non fuisset.

5. His rationibus Bayerius Exegesin Misse Isidoro laborat uindicare. At qua parte contendit, ordinem Misse, qui nunc ex Romano ritu fere ubique in Ecclesiis Latinis uiget, Isidori quoque tempore in Hispania  obtinuisse, prorsus irritus eius conatus est. Nam liturgia Gothica non in Missali Romano, sed in Mozarabico, quod etiamnum exstat, querenda est. Ac nemo negauerit inter Mozarabicam et Romanam missam ingens esse discrimen, quantum quidem ad quosdam peculiares ritus et preces attinet. Isidorus ipse in libris de Officiis ecclesiasticis non misse, que nunc est Romana, partes, sed Gothice, que nunc Mozarabica dicitur, singillatim exponit. Neque enim Mozarabes a ritu Gothico recesserunt, aut eum immutarunt: sed cum sancte retinuissent, tandem S. Gregorius uII obtinuit, ut ritus Romanus Gothico, siue Mozarabico, in Ecclesiis Hispanie, paucis exceptis, substitueretur. Hac in re longe a Bayerio dissidet Florezius, qui tom. III Hisp. sacr., pag. 212  seqq. probare conatur Hispanos misse ordinem a Romanis pontificibus olim acceptum semper conseruasse: deinde diuersum a Romano apparuisse, quia pontifices ipsi Rome iustis de causis quasdam mutationes inuexerunt: Galleciam seculo uI et usque ad annum 633, quo a concilio Toletano Iu idem ritus pro omnibus Hispanie ecclesiis prescriptus fuit, missam Romanam diuersam ab antiqua Hispana siue Gothica habuisse. Sed quamuis in ipso Ecclesie exordio idem modus generalis celebrandi eucaristiam Rome et in Hispania obseruatus fuerit, quod uerum puto, tamen paulatim et Rome summi pontifices, et in Hispania Patres Ecclesie Gothice seorsum quasdam orationes et precandi formulas addiderunt; inde magna ea diuersitas nata.

 6. Quod si in Gallecia, ac fortasse in nonnullis aliis Hispanie partibus, ordo Romanus misse usque ad annum 633 in usu erat, ut uult Florezius, altera Bayerii ratio probabilior uidebitur, potuisse Isidorum Exegesin misse Romane ad priuatum, uel ad aliorum usum conscribere: que scilicet multis Hispanis utilis esse 47 posset. Querendi hic locus est an Isidori tempore canon misse Romane esset, qualis in Exegesi representatur. Codex Muratorii, quem Bayerius allegat, non multum ab eo tempore distat. In multos ego etiam incidi ueteres Codices, quibus canon misse Romane, qui nunc exstat, paucis uerbis mutatis, reperitur. Codex Ottobonianus uaticanus 576 exhibet missale monasticum antiquum membran. in-4 charactere Longobardico, siue ut uocant Beneuentano,  cum notis musicis Petro Aretino antiquioribus. Incipit: Ad te leuaui animam meam, Deus, etc. Excita, quesumus, Domine, potentiam tuam, etc. Sequitur Dominica II aduentus, etc., fere ut in nostris Missalibus. Sunt misse S. Nicolai, S. Ambrosii, S. Siluestri, et post Epiphaniam S. Mauri abbatis, etc.

7. In Quadragesima officia de feriis et dominicis. In sabbato sancto plura de benedictionibus olei, salis, etc., et hec peculiaria de baptismo per trinam immersionem: »Et sic accipiens illum de manibus eius, baptizet eum sub trina mersione, dicens: Et ego te baptizo in nomine Patris: semel et mergat. Et Filii: et mergat iterum. Et Spiritus sancti: et mergat tertium in modum crucis: primum ad orientem  uerso capite infantis, et pedibus ad occidentem: secundo ad meridiem, et tertio ad septentrionem. Cum surrexerit infans a fonte sacro, facit crucem de chrisma in uertice eius cum pollice, dicens orationem, etc.« Postea est explicatio orationis dominice, a presbytero fieri solita: Pater noster, qui es in celis: Hec libertatis uox est, etc. Deinde expositio symboli: litanie preparatio ad missam, etc. Succedit Canon misse, Te igitur, etc., ut in Missalibus hodiernis. Ibi una cum famulo tuo papa nostro ill., et abbate nostro ill. Est etiam Memento, ut dicunt, defunctorum. In oratione, Libera nos, etc., quidam sancti adduntur, Dei genitrice Maria, et beato Michele archangelo, et sanctis apostolis tuis Petro et Paulo, Andrea, et beatis confessoribus tuis Martino, Gregorio,  Benedicto, Mauro, atque beata Scholastica cum omnibus sanctis, etc. Post festa sanctorum est Ordo sponsalium cum rubrica, benedictione annuli, missa, etc. Commune apostolorum, martyrum, etc. Desunt in fine nonnulla folia. Codex ad seculum X fortasse pertinet.

8. Occurrit etiam Canon misse in Codice Regio-uaticano 191, seculi X, circiter, post Isidori libros de Officiis ecclesiasticis, et 48 quedam alia. uere dignum, et iustum est, etc., usque ad Sanctus, sanctus, sanctus. Te igitur, clementissime Pater, etc. Papa nostro illo, et omnibus, etc. Post Damiani nomen in margine notatur inserendum necnon illorum quorum hodie solemnitatis in conspectu glorie tue celebratur triumphus. Postea bis dedit discipulis suis,  non deditque. Et, unde et memores sumus, Domine, nos tui serui, etc., gratia repleamur per Christum Dominum nostrum. Nobis quoque peccatoribus. Deest Memento defunctorum: quod etiam omittitur in nostra Exegesi, que cum canone misse huius Codicis apprime congruit.

9. Antiquissimus etiam est Codex uaticanus 1146, in quo est Canon misse fere ut nunc recitatur. Ibi: »una cum famulo tuo papa nostro illo, etc., Cosme et Damiani  . . . Memento etiam, Domine, et eorum nomina qui nos precesserunt cum signo fidei, et dormiunt in somno pacis  Ipsis, etc. In fine rubrica est: Hec a cenobio Dionysii uenit. Incipit Expositio misse. Primum in ordine, etc.« Intelligo cenobium Parisiense S. Dionysii. Codicem hunc describam cap. 95. In recensendis aliis mss. Codicibus plura huius generis occurrent.

10. Constat igitur ex mss. antiquis exemplaribus canonem misse qui nunc habetur uetustissimum esse, paucis quibusdam uerbis fortasse pro diuersitate ecclesiarum, aut additis aut mutatis: adeoque hac ex parte non facile reuinceretur, qui Exegesin Isidori opus esse contenderet. Nihilominus res mihi ualde dubia est; neque puto Isidori tempore, in Hispania presertim, Apostolici nomine pontificem Romanum ueluti per excellentiam fuisse appellatum, ut in Exegesi  appellatur ad ea uerba; Memento, Domine, famulorum famularumque tuarum, et omnium circumstantium: pergit enim auctor: Sacerdos antea orauit pro Apostolico et episcopo suo.

11. Inueni hanc ipsam expositionem misse in mss. Codicibus uaticanis, sed sine auctoris nomine, scilicet in uaticano 1146 membr. in-fol., ubi post anonymas alias expositiones misse pag. 20 est Expositio misse: Dominus uobiscum. Salutat sacerdos populum, et orat ut Dominus sit cum illo. Desinit: nuntiatum sit de ministro, et omnes respondeant, Deo gratias, amen. Nota recens initio 49 est: Hec excerpta uidentur ex Alcuino, uel ex alio auctore. Codex est seculi X circiter, in quo multa sunt ad ecclesiasticos ritus pertinentia, suo loco describendus. Eamdem  misse expositionem inueni in Codice uat. Palatino 485 eiusdem etatis, ubi pag. 16 terg. est alia expositio. Primum oratio, Deus omnipotens, miserere, etc., tum: Primum in ordine misse antiphona ad introitum canitur, etc., pag. 18 terg. Deinde post orationem secrete dicitur a sacerdote: Dominus uobiscum: sacerdos orat, salutando populum pro clero et plebe, etc. Desinit pag. 27 terg. commendauit apostolos. Illico rubrica, item incipit alia expositio misse, Dominus uobiscum; salutat sacerdos, etc. Desinit et omnes respondeant, amen. Finitum est expositio. Iterum incipit expositio de competenti. Expositio, que incipit, Dominus uobiscum, salutat, etc., est ea que alicubi Isidoro ascribitur.

 12. Isidori nomen inuenio in Codice Ottoboniano seculi X circiter opusculo de Ordine misse inscriptum; sed hoc aliud est ab Exegesi misse, ut ex ipsa rubrica patet: De ordine misse uel orationibus que in ea continentur in libro Officiorum Isidori capitulo 15, scilicet libri I: Ordo autem misse, etc., peragit orbis. Sequitur, Celestinus uero natione Campanus pontifex Rome XLu constituit, ut antiphona, id est introitus et psalmus Dauid ante sacrificium psalleretur, quod ante non fiebat, nisi tantum Epistola Pauli recitabatur, et sanctum Euangelium. Ita alia huiusmodi adduntur. Rursus citatur Isidorus, et interseruntur ea que Romani pontifices diuersis temporibus prescripserunt, ut Damasus XXXIX  natione Spanus constituit, ut psalmi die noctuque canerentur per  omnes ecclesias, qui hoc precepit presbyteris, uel episcopis, aut monasteriis.

13. Plura alia sunt exempla Expositionis misse ab Exegesi que Isidoro ascribitur diuersa, alia edita, alia inedita, alia cum nomine, alia sine nomine auctoris. In uaticanis Codicibus 1143, 1146, anonyma misse expositio Primum, etc. In alio uaticano 1121, Alberti Magni super Canonem misse ex libro eius de Officio misse: In corpore naturali, etc. In uat. 4862 Alberti Magni Expositio misse: Ecce ego declarabo. In Codice uaticano 4074 est Innocentii Expositio misse et canonis: Nota causas quare, etc. In uat. 4578 pergam. in-fol. Remigii Antisiodorensis Expositio misse: 50 Celebratio misse. In uat. 4396 Expositio oblationis misse: Te igitur. In uat. 7150  Expositio misse Romane: Quoties contra.

14. Bibliothece Regio-uaticane Codex 214 membr. in-4 exhibet Flori Magistri expositionem in canonem misse: In mysterio, etc. Codex 435 expositionem misse antiqui scriptoris: Primo, etc. Codex 446 misse Romane expositionem: Quoties, etc., que mutila est in fine. Codex 524 Canonis misse expositionem nomine Petri Damiani, Qui pridie. Codex 612 membran. in-8 Misse expositionem, Masculi, etc.

15. Fratris Bernardi de Parentinis ord. Predic. expositio misse, Quoniam, etc., exstat in Codice Palatino uaticano 345. Henrici de Hassia Expositio misse in alio uat. Palatino 717. Anonyma alia Expositio misse in Cod. Palatino 1578 seculi X circiter: incipit: Celebratio misse in commemoratione  passionis Christi peragitur, etc. Finis ut sunt animalia et bestie. Expositio misse, atque symboli finit: que uidetur esse expositio misse iam descripta ex Codice Florentino S. Marci cap. 44, ubi Isidorum citari dixi.

16. Codex 6 bibliothece uat. Ottoboniane seculi X circiter in-8, continens plura miscellanea, pag. 9 refert: Incipit ordo qualiter episcopus, uel presbyter, preparare se debeant ad diuina officia. In primis psalmus, Quam dilecta, etc. Oratio pro statu Ecclesie, et pro omnibus uiuis, quibus debitores sumus: Suscipe, sancta Trinitas, hanc oblationem pro imperatore nostro illo, et sua uenerabili prole, etc., et nostre congregationis salute, etc. Inseritur etiam oratio pro defunctis. Sequitur pag. 11 terg.: In Christi nomine  incipit Expositio misse: Missa, ut beatus Isidorus dicit, dicta est ab emittendo. Est breuis expositio misse Romane, mutila in fine. In alio Ottoboniano 257, est Paschasii Ratberti de corpore et sanguine Domini opus cum prologo metrico: Regis adire sacra, etc. Eiusdem, ut uidetur, Expositio misse, Missa, ut beatus Isidorus, etc. In Ottoboniano 567 Expositio misse, Dicit Apostolus: in alio etiam Ottoboniano 943 Expositio misse edita in cenobio S. Dionysii. Primum ordine.

17. Ioannes Cochleus Moguntie 1559 edidit Speculum deuotionis circa missam, ubi est Expositio misse ex mss. Eystatensi et Misnensi, recusa ab Hittorpio ex alio ms. Incipit: Missa pro multis causis celebratur:  que fortasse est Hildeberti Cenomanensis 51 episcopi, inter cuius opera est Expositio misse, »Fugienda est sacerdotibus, etc., et mox, Missa pro multis causis celebratur, etc. Prodiit deinde Speculum misse ex antiquissimis quibusdam ac uetustissimis catholice Ecclesie Patribus, a Ioanne Cochleo primum laboriose collectum, nunc uero a F. Nicolao Aurifico Senensi Carmelita recognitum, auctum et locupletatum, uenetiis apud Franciscum Ziletum 1572, in-8.« Opera sunt Amalarii de Officio misse, Walafridi de Rebus ecclesiasticis, Expositio misse ex duobus uenerande uetustatis Codicibus Misnensi et Eystatensi: Missa pro multis causis celebratur, etc., Petri Damiani liber inscriptus, Dominus uobiscum, Honorii Augustodunensis Gemma anime,  Micrologus, Petri abbatis Cluniacensis Nucleus de sacrificio misse, Bernonis libellus de quibusdam rebus ad missam spectantibus, Hildeberti uersus de mysterio misse, Ordo misse, auctore Ioanne Burchardo, Nicolai Aurifici opusculum de antiquitate, ueritate ac ceremoniis misse. In Spicilegio Dacherii tom. I, opusc. 6, profertur epistola Isaaci Lingonensis episcopi in Canonem misse: Ecce quod diu, etc. Odonis Cameracensis episcopi Expositio Canonis misse prodiit uenetiis 1569, in forma minori: incipit: Te igitur, etc. Quia dignum et iustum est, etc. Ioannis Burchardi de Argentina Italice l'ordine della messa, uenetiis 1566.

18. Cum tot tamque uarie prodierint expositiones misse, et cum Isidori doctrina in Officiis ecclesiasticis  et in liturgia explicanda insignis fuerit, non est mirandum quod anonyma aliqua expositio alicubi ipsi ascripta fuerit, quamuis fortasse eius non sit. Bandinius tom. II Cod. Latin. bibliot. Medic. Florent., plut. 29, describit Codicem 39 membr. in-4, seculi XIII, in quo reperiri ait S. Isidori et aliorum Opera, et num. 9 refert, Anonymi de ordine Misse et expositione uerborum eius: incipit: Missam beatus Petrus. Desinit: operatur effectum. Item num. 22 Compendiosa expositio canonis Misse: incipit: Dominus uobiscum: salutat sacerdos. Desinit, a sacerdote domum iubetur, adiuuante Domino, etc. Initium idem est atque in Exegesi que Isidori nomine uulgata est; sed postrema uerba non consentiunt: neque Florentinus Codex, ut uidetur, hanc  secundam expositionem Isidoro ullo modo adiudicat.

19. Inter appendices editionis noue Matritensis pag. 42 ex codice ms., in quo Isidori nomen preferebat, edita est Exhortatio 52 humilitatis: Quisquis nutu Dei, etc. Sed obseruat editor hanc Exhortationem esse S. Martini Bracarensis, ut liquet ex tom. Xu Hisp. sacr. Scilicet Florezius inter alia S. Martini Exhortationem humilitatis edidit, et recensuit ad duos mss. Codices, alterum Toletanum, alterum bibliothece regie Matritensis, et ad editionem Tamayi. Opusculum a me collatum cum editione Florezii, et cum editione noua Matritensi Operum S. Isidori multo magis correctum prodibit, nimirum inter opera Isidori dubia aut supposita.

 20. Libellum de Conflictu uitiorum atque uirtutum Cyprianus Suarez ad editionem regiam Matritensem emendauit, Isidorique opus esse ex mss. Codicibus, ex stylo et Sigeberti testimonio collegit. Ioannes Grialius potius credidit esse opus Ioannis Chrysostomi de Compugnantia uirtutum et uitiorum, quod Isidorus ipse in libro de uir. illustr. commemorat, posteriori tamen tempore auctum et interpolatum, et pro uario interpretum ingenio non uno modo expositum. Nic. Antonius cum contrarias hinc inde sententias retulisset, et in his Mabillonii, qui auctorem asserit Ambrosium Autpertum, abbatem S. uincentii ad uulturnum Beneuenti, et Constantini Caietani, qui Mediolanensem aliquem Benedictinum auctorem censet, ampliandum sibi edixit.  Bayerius notat unum Caueum e recentioribus hoc opusculum Isidoro ascribere ex Sigeberto, et aliunde, ut ipse ait: Dupinium, Placcium, Cellierium, Oudinum et Fabricium Ambrosio Autperto tribuere: Bellarminum inter apposita Isidoro recensere: in bibliotheca Escurialensi opus id non exstare. Sed Labbeus quoque ex Sigeberto et mss. Codicibus Isidoro opus hoc ascribit, in quo aduertit mentionem fieri Regule S. Benedicti. Et quamuis Ildefonsus et Braulio eius libelli non meminerint, obseruat scite Braulionem admonuisse alia esse Isidori opera preter a se recensita. Longam de hoc libello orationem Constantinus Caietanus pag. 29 contexuit, quam hic apponere iuuat.

21. Librum denique illum, de Conflictu uitiorum et uirtutum, qui uariis auctoribus tribuitur, nos ex Isidori  scriptorum catalogo reiecimus. Nam inter opera Magni Leonis Lutetie an. Dom. 1511 et uenetiis 1553 impressus legitur, non autem in nouis editionibus. Apud S. Augustinum quoque tomo IX exstat. Sed neutrius esse bene iudicarunt Louanienses theologi: maxime propter assutam ei quamdam narrationem de monacho a demone uexato, et epilogum commemorantem S. Benedictum, 53 hisce doctoribus longe posteriorem. In Operibus S. Ambrosii Rome anno Christi 1585 impressis, liber hic ad Simplicianum directus habetur: sed ad tomi u partem posteriorem cum aliis libris, de quorum auctoritatibus [Forte auctoribus] non certo constat, relegatus: et quidem ea narratione et epilogo suo decurtatus. Arnoldus Wion  eumdem librum Magno Gregorio ascribendum censuit: etenim ita ille: »Scripsisse fertur et librum unum de Conflictu uitiorum et uirtutum, qui sub eius nomine ms. reperitur in bibliotheca  nostra S. Benedicti Mantuani: citaturque a multis, ut domno Ioanne Bertels, abbate Luxemburgensi, dialogo uIII in Regulam S. P. Benedicti, et aliis pro parte eiusdem sancti. Postremo etiam stylus ipse indicat alterius non esse quam S. Gregorii. Ioannes uero Grialus  pro S. Isidoro his rationibus certat: Isidori autem esse opusculum  et Codices illius nomen preferentes, et stylus  et Sigeberti testimonium optimo uiro persuaserant. Nos  hoc fuisse opus illud credimus quod Isidori ipsius etate Ioannis Chrysostomi nomine ferebatur. Sic enim ille de Chrysostomo, in libro de uiris illustribus. Ad personam quoque cuiusdam nobilissime matrone Gregorie reperitur opus eius insigne, de Conuersatione uite, et institutione morum, siue de Compugnantia  uirtutum et uitiorum. Ergo scripturarum uarietates tam multas interpretibus potius quam librariis ascribemus.«

22. Ceterum nos uarias hasce ac inter se pugnantes scriptorum opiniones ueritatis unius nitori restituendas utcunque uoluimus. Ac in primis Grialii et Wionis pace dixerim, librum de quo disserimus, sicut neque Ambrosii, Augustini, seu Leonis esse, ita neque Gregorii, aut Isidori. Quod uero ex illius stylo argumentum sumitur, inualidum plane est ac prorsus inane: cum is non solum Isidori Synonymorum libris, ut dicebat Grialius, sed ut Wion uolebat, Gregorii etiam scriptis consimilis sit. Et eo maxime quod ratiocinatio omnis a scriptorum dictione seu stylo, qui pro rei temporisue inconstanti sensuum facultate solet esse diuersus, desumpta, ut plurimum hallucinari credatur. Arguitur secundo a mss. Codicum titulis: quod si hoc argumentum profecto ualeret, unus et idem liber non uni auctori aliquoties concedi deberet, quando diuersis inscriptus reperiatur  doctoribus in manu exaratis uoluminibus uariis. Quamobrem et Sigebertum, uirum alioqui doctissimum, post quingentesimum ab Isidori etate et in Germania scribentem, fuisse deceptum, absque iniuria dici potest. Quid? quod Grialius ipse nec constans esse uidetur in sua opinione: quandoquidem et hoc de uirtutibus et uitiis opusculum, quod Isidoro primum tribuerat, illud idem esse postea affirmarit quod de Conuersatione uite et institutione morum Chrysostomus scripsit. Quam ut assequatur sententiam, illum omnino negat epilogum, qui supponitur iam dicto libro de uirtutibus et uitiis. uerum cum is hec ambo opuscula toto celo inter se differant, non est cur Grialius istius rei culpam, et gratis quidem, interpretibus inferat: neque certe est cur Breulius assutam epistolam uocet eiusdem libri epilogum, cum peroratio illa libro ipsi utpote germana, longe ab epistole 54 scopo aberret. Et quia solidiora pro ueritate argumenta, quibus res omnis  absoluatur, ex ipsius libri epilogo colligere possumus, ea de causa nos illum ex perantiquis exemplaribus petitum, in hunc locum referre opere pretium duximus: ita enim se habet.

23. »Tu autem, homo Dei, uigilanti studio attende que dico: et mihi adhuc magis stupenda narranti fidem prebeto. Cuiusdam relatione nuper cognoui quod dico. uir quidam religiosus, atque in monastico habitu constitutus, nostro nunc tempore antiqui hostis est inaudita tentatione pulsatus: ita ut idem malignus spiritus uestimentorum eius particulas extra illum etiam incompositas immunda colluuione crebrius fedaret. Que in tantum erat horrenda, fetida et noxia, ut pars uestium, quam tetigisset, nulli deinceps esset usui apta, quanquam fuisset abluta. De quo cum interrogatus fuissem, cur omnipotens Deus talem uersuto serpenti potestatem in eum dederit, respondi, ut cordis eius immunditiam foris ostenderet: quod nunquam in exteriori habitu fecisset, nisi interiorem omnino corrupisset, aut  infidelitate et blasphemia, aut certe inani et uana gloria. Sanies quippe intus in corde, foras per uestimenta fluit. Quem, quia longe positus, ego quidem non uidi, sed tamen, ut arbitror, hec in illo uere preuidi. Quod si non est ita, nunquid tamen factum putatur sine causa? Est preterea gestum, ut in eo munditiam cordis feditas illa seruaret, ne hanc callidus hostis inanis glorie macula fedaret, sicuti Paulus , ne de magnitudine reuelationum tumeret, stimulum carnis accepit. Sit itaque horum quodlibet, aut certe si non fuerit, nunquid tamen extremum si positurus sum, uerum non erit? uerum est omnino, uerum est, quod dico, non esse colluuionem illam extrinsecus anime noxiam, si ipsa seruare studuerit intus cordis munditiam.

24. [a 1Kb] »Interea, sicut tu ipse indicare curasti, audio quosdam apud uos dicere non posse aliquem  in patria sue natiuitatis perfectum esse, illud in argumentum assumentes, quod Dominus dixit: Nemo propheta acceptus est in patria sua . Quos primum oportet ratione ueritatis refelli, et sic demum qualiter intelligenda sit prolata sententia, demonstrari. Audiant igitur patienter, qui hec dicunt, quia dum sensum sacre Scripture prudenter non considerant, pene omnes sanctos contemnunt. Si enim ita est ut asserunt, ergo quotquot ex Romanis conuersi apud Romanos degunt, quotquot ex Grecis apud Grecos, quotquot ex Italis apud Italos, quotquot ex Gallis apud Gallos, quotquot ex Hiberis apud Hiberos, quotquot ex Germanis apud Germanos, quotquot ex Aquitanicis apud Aquitanicos, quotquot ex Britannicis apud Britannicos, quotquot ex Anglicis apud Anglicos, religiose uiuunt, imperfecti erunt. Ecce Paulus et Antonius ex Thebeis apud Thebeos perfecti sunt: ecce Hilarion ex Palestinis apud Palestinos perfectus est: ecce Macarius ex Aegyptiis apud Aegyptios perfectus est: ecce Oxirinchus  ciuitas ex propriis ciuibus tota perfecta est: ecce  Protasius et Geruasius in propria hac Mediolanensi ciuitate [a 1Kb] , propriaque domo manentes, ac per decem annos monachorum uitam exercentes, ita perfecti fuerunt, ut martyres fierent. An forte nostra sola prouincia extra hanc regulam erit excepta, ut non de 55 propriis, sed tantum de exteris habeat monachos? Satagendum igitur magis est, ut ubi quis fuerit, iuxta perfectorum regulam uiuat, non parentum, non propinquorum, non affinium illecebris a uia perfectionis declinet. Sic certe, iuxta Saluatoris sententiam , patri, matrique, fratribus, sororibus, uxoribus, filiis, domibus, agris et cunctis que possidet, renuntiare ualebit. Hoc autem dico, non quo successores qui de regno ad regnum, de publico ad eremum transeunt, summa laude non ducam; sed quo illos etiam qui magis affectibus patriam fugiunt quam gressibus, felices atque perfectos ostendam. Obsecro itaque illos qui hoc apud uos  fieri posse denegant, ut uigilanti studio considerent cur non dixerit Dominus: Nemo propheta perfectus est in patria sua. Sed ibi quid aliud intelligendum est nisi quia acceptum dixit, nequaquam receptum? Quodque de prophetis antiquis et seipso intelligi uoluit, qui apud incredulos Iudeos non fuerunt accepti, sed magis spreti, Stephano ad eos dicente: Quem prophetarum non sunt persecuti patres uestri, qui prenuntiabant de aduentu Iusti, cuius uos nunc homicide et proditores fuistis ? Quis autem non uideat quante temeritatis quanteque sit presumptionis aliquem sibi prophete nomen assumere? Tu igitur cum caritatis affectione tales redargue, et iuxta Regulam Patrum uiuere semper stude, maxime autem sancti confessoris Benedicti. Non declines ab ea quoque, nec illi addas quidpiam, nec minuas. Totum enim quod sufficit habet, et nusquam minus habet. Cuius uerba atque imperia sectatores suos perducant ad celi palatia.«

 25. Ecce, frater carissime, inter ceteras meas occupationes hunc tibi sermonem nocturnis horis licet inculta uenustate dictaui atque conscripsi: quem quia epistolarem modum transire cognoui, libellum potius  nuncupare malui; in quo si edificationis aliquid repereris, hunc legendum et aliis tradere debes.

26. Superiora hec, que iam retulimus, non modo habentur in editis Augustini uel Leonis nomine exemplaribus omnibus, uerum etiam mss. aliis perantiquis, ut pote bibliothecarum Casinensis et S. Benedicti Mantue. Sed et hunc Epilogi contextum ad librum ipsum necessariam connexionem habere, cuilibet ex industria rem perscrutanti, patere poterit. Unde ea exemplaria que Isidori nomine impressa leguntur, mutilata prorsus iudicari debent. Primum, quia libri conclusio adeo frigida est, ut lectoris animus ex ea  dictione suspensus remaneat, et quidpiam aliud in ea desiderare uideatur: ita enim habet: Tu autem, homo Dei, uigilanti studio attende que dico: ipso adiuuante qui uiuit et regnat in secula seculorum. Amen. Indignus esset prorsus Isidoro  in librum suum tam imperfectus perorationis terminus. Secundo, quia ultima eius libri sententia, que alias diminuta est, ut integra sit, cum ea que in notris exemplaribus exstat necessario connecti debet. Cuiusdam enim monachi exemplum, quod ibi narratur, illusionum nonnisi praxis est aduersum nos malignorum spirituum, quorum fraudulente tentationes ante ipsum eiusdem Epilogi principium immediate iam descripte fuerant. Tertio, quia opusculum ipsum a monacho 56  ad eiusdem professionis uirum scriptum esse dignoscitur, ut clarum fit ex eius presertim capitibus 11, 12, 13, in quibus agitur de uigiliis, psalmodia, manuum labore, loci stabilitate, et similibus monacho Benedictino familiaribus exercitamentis. Sed hec in cuius gratiam  pertractentur, cap. 15 insinuatur, dum dicitur: Si igitur secularibus uiris ita est periculosa cupiditatis industria, quanto magis periculosior illis est qui habitu et conuersatione iam seculares esse desierunt, qui totum quod uiuunt, Domino esse deuouerunt? Que omnia, cum optimam habeant, imo necessariam fere connexionem cum iis rebus que in fine nostrorum exemplarium discutiuntur, uerissima quidem, non assuta, uel conficta, debet iudicari eorum Epilogi enarratio. Postremo, illud in eodem Epilogo satis superque existimandum est, quod eius auctor uniuersum quoque librum exarasse fatetur: ait enim: »Ecce, frater carissime, inter ceteras meas occupationes hunc tibi sermonem nocturnis horis licet inculta uenustate dictaui atque conscripsi: quem quia epistolarem modum transire cognoui, libellum potius  nuncupare malui.« Quare Ioannes Grialius gratis certe asseuerabat: »De Epilogo uero non est quod laboremus: nam constat esse alienum. Neque ex additamento coniecturam de  auctore facere Louanienses theologi debuerunt.« Sed dicant mihi Grialii defensores, cum ille in recensendis aut corrigendis Isidori scriptis multos affirmet tam sibi quam doctis uiris aliis usui fuisse Codices uetustissimos eosdemque uel Gothorum, uel Longobardorum, uel Romanorum manu exaratos, cur ad librum istum de Conflictu uitiorum et uirtutum deueniens, tantum asseruit: Neque item constare potuit quot ueteres Codices acceperit? uiris tamen prudentibus hoc diiudicandum relinquo.

27. ualidissimis itaque rationibus huius libri integritate comprobata, iam non Isidorus uel Gregorius eiusdem auctores censeri debebunt. Iis namque, etsi monastica Benedictinorum professio, que de ipso libri auctore asseritur, rite conueniat, alia tamen in eodem libro contenta palam contradicunt. Cum enim obiectioni illi qua dicitur: »Nemo propheta acceptus est in patria sua,« ibi responderetur, statim subiunxit: »Si enim ita est ut asserunt, ergo quotquot ex  Romanis conuersi apud Romanos degunt, quotquot ex Grecis apud Grecos, quotquot ex Italis apud Italos, quotquot ex Gallis apud Gallos, quotquot ex Hiberis apud Hiberos religiose uiuunt, imperfecti erunt;« et paucissimis interiectis: »Ecce, ut ad uicinos nostros ueniamus, Protasius et Geruasius IN PROPRIA HAC Mediolanensi ciuitate, propriaque domo manentes, ac per decem annos monachorum uitam exercentes, ita perfecti fuerunt ut martyres fierent. An forte nostra sola prouincia extra hanc regulam erit excepta, ut non de propriis, sed tantum de exteris habeat monachos?« Istius ergo libri compilator Italo-Benedictinus cum fuerit, etsi humilitatis causa proprium nomen pretermiserit, doctrinam tamen animarum saluti proficuam occultandam neutiquam uoluit.

28. uidi editionem uenetam eiusdem opusculi anni  1555, 57 post librum de Imitatione Christi Ioannis Gersonis cancellarii Parisiensis falso titulo insignitum, cui subiungitur D. Leonis pape de Conflictu uitiorum atque uirtutum libellus: Apostolica uox clamat, etc. Clauditur epilogo, quo de Mediolanensi ciuitate et S. Benedicto fit mentio: qui deest in quibusdam mss. Codicibus et in editionibus S. Ambrosii, S. Isidori, et in Erasmiana S. Augustini. uincentius Bellouacensis lib. XXII Spec. Histor., cap. 27, inter Gregorii Magni Opera reponit Commentariolum super Cantica, et librum de Conflictu uirtutum et uitiorum; quem tamen, addit, plerique ascribunt Augustino. Bandinius tom. I Cod. Latin. bibl. Medic., plut. 19, ex Codice 29 chart. partim seculi XIu, partim seculi Xu, profert, num. 45, Augustini liber de Conflictu uitiorum  et machina uirtutum. Incipit: Apostolica uox clamat per orbem, etc. Desinit et propitio Christo uictor existas. Diuersus est finis in aliis exemplaribus huius libelli. Pro machina uirtutum fortasse legendum machia, hoc est pugna uirtutum.

29. Editores Maurini Operum S. Augustini tom. uI inter supria collocant opus de Conflictu uirtutum et uitiorum, cum epilogo in quo sunt uerba: in propria hac Mediolanensi ciuitate, etc., et interpretantur, Beneuentum, ubi scribebat Ambrosius Autpertus, cui librum ascribunt, uicinum esse Mediolano, comparatione instituta cum Oxirincho ciuitate, cuius precessit mentio. Aiunt opus sub Augustini nomine citari a Gratiano 2, 9, 22, cap. Nec artificioso: Codices a se uisos tribuere uel Ambrosio, uel Leoni, uel  Augustino; sed uerba capitis 16: Si igitur secularibus, etc., et capitis 18: Si prelatus, etc., sapere stylum monachi; opus affinitatem habere cum commentario Ambrosii Autperti in Apocalypsin. Editores pariter Maurini Operum S. Ambrosii Codicem unum allegant abbatie S. Ebruphi, qui idem opus exhibet Ambrosii Autperti nomine insignitum.

30. Ambrosium Autpertum, siue Autbertum librum de Pugna uirtutum et uitiorum scripsisse constat ex Anonymo Mellicensi de uir. illustr., cap. 51: Ambrosius, qui et Autpertus, Agaunensis cenobii, etc., scribit etiam in modum Prudentii Psychomachie, quod interpretatur Pugna anime, librum de Conflictu uirtutum et uitiorum, quem et misit ad Lantfridum abbatem ac presbyterum in Bauaria constitutum. Pezius in Thesauro  anecdot., tom. I, pref. 58 pag. 41, num. 65, in monasterio Emmeramensi Ratisbone exstare ait Codicem octingentorum annorum, Libellus de Conflictu uitiorum et uirtutum, missus ad Lantfredum presbyterum et abbatem in Baioaria constitutum. Hoc certe est opus quod Anonymus Mellicensis indicat: sed cum initium libelli non apponatur, imo cum Anonymus Mellicensis dicat Autpertum in modum Psychomachie Prudentii scripsisse, dubitare quis possit an Autperti opus metricum sit, atque ideo diuersum ab eo cuius auctorem nunc querimus? Auctor Chronici monasterii S. uincentii ad uulturnum inter scriptores Rerum Gallicarum Duchesnii, et in Actis SS. ord. S. Benedicti seculo III, part. II, pag. 263, et in notis Mabillonii  ad uitam S. Ambrosii Autperti, librum de Conflictu uitiorum huic eidem Ambrosio Autperto abbati S. uincentii tribuit. Mabillonius Annalibus Benedictinis tom. II, pag. 237, ad annum 776 de Ambrosio Autperto, seu Autberto agit, abbate S. uincentii ad uulturnum, et auctore commentarii in Apocalypsin: sed de libro Conflictus silet.

31. Fabricius in Bibl. med. duos distinguit Autbertos, alterum abbatem S. uincentii ad fontes uulturni, Ambrosium quoque dictum, qui anno 778 diem obiit supremum; alterum abbatem Casinensem ab anno 834 ad 837, de quo Petrus diaconus cap. 13, et ad eum Ioan. Baptista Marus in notis. Antiquiorem Autpertum auctorem commentarii in Apocalypsin dicit, de quo satis aliunde constat: ad alterum Autpertum  abbatem Casinensem referri ait tum alia opera, tum librum de Conflictu uitiorum et uirtutum, inter S. Ambrosii et Augustini Opera sepius editum, quod tamen apud Petrum diaconum et Ioan. Bapt. Marum non legitur. Plerique eumdem putant esse auctorem et commentarii in Apocalypsin et libri de Conflictu uitiorum et uirtutum, Ambrosium scilicet Autpertum, abbatem S. uincentii ad uulturnum: colligunt etiam ex Ambrosii nomine factum ut in nonnullis Codicibus S. Ambrosii Mediolanensis nomen operi prescribatur, stylum etiam, ut dixi, in hoc opusculo et in commentariis Apocalypsis similem esse arbitrantur. Subscriptio quidem in utroque opere non dissimilis est; nam in utroque loquitur auctor, et titulum libri expromit. Subscriptionem commentarii in Apocalypsin ex Codice  Regio-uaticano autographo, ut uidetur, Blanchinus descripsit 59 tom. II Euangel. quadrupl., pag. 603, cuius specimen characterum premiserat post pag. 600. Incipit: In nomine S. Trinitatis, expositio Autperti presbyteri in expositione Apocalypsis partis secunde. In calce libri litteris uncialibus: Ambrosius, qui et Autpertus, ex Galliarum prouincia ortus, etc., hoc opus confeci atque compleui, quodque propter facilitatem eum intelligendi SPECULUM PARuULORUM uocaui. Sed cum Blanchinus autographum uideri Codicem dicat, cur in specimine characterum, tabula 5, n. 3, Codicem seculi X esse pronuntiat? Nam Autpertus, commentarii in Apocalypsin auctor, seculo uII floruit, ut ex ipsa inscriptione constat.

32. Codices bibliothece uaticane, qui librum de  Conflictu uirtutum et uitiorum exhibent, in designando auctore inter se discrepant. Augustini nomen preferunt Codices uaticani 464, 468, 4578, Palatini uaticani 208, 314, Urbinas uaticanus 84, Ottobonianus uaticanus 612. S. Ambrosio uero ascribunt Codex uaticanus 284 et Palatinus 171; B. Leoni pape Codex uaticanus 5077, describendus cap. 97, et Codex Chisianus cap. 43, num. 37, recensitus ex cardinali Bona, qui addit: uerus auctor creditur esse S. Isidorus Hispalensis. In Codice uaticano 4314 membr. in-4 ita indicatur: Autberti Ambrosii episcopi de Conflictu uitiorum et uirtutum: Apostolica uox clamat, etc., ubi episcopi nomen irrepsisse per errorem uidetur. In Codice Regio-uaticano 17  membr. in-4: Anonymi libellus de Conflictu uitiorum atque uirtutum: Apostolica uox clamat. Alii libri eiusdem argumenti et tituli in bibliotheca uaticana exstant, diuersi tamen ab hoc de quo agimus. In Codice uaticano 504 est Dialogus de Conflictu uitiorum et uirtutum inter Petrum et Theodorum, sine auctoris nomine: Necessarium iam uidetur, etc. In Codice Palatino 1729, Anonymi Ethimachia, id est pugna moralium uirtutum et uitiorum: Misit rex Saul, etc. In Codice membr. 4347 uaticano, Tractatus de Conflictu uitiorum et uirtutum, et de armata eorum congressione, per capita diuisus: Misit rex Saul. S. Augustino tribuitur hoc opus in Codice Palatino 119. B. Augustini de uitiis et uirtutibus: Misit rex Saul, etc.

33. Non pretereunda est Luce Holstenii ms. nota  in Inuentario bibliothece ueteris uaticane ad Codices 281 et 464. Obseruat libellum de Conflictu uitiorum et uirtutum, qui non solum inter S. Ambrosii et Augustini, sed etiam inter S. Gregorii Opera 60 reperitur Codice 504, uere esse opus Euagrii monachi, qui Antirrheticum inscripsit, Latine redditum a Gennadio, ut is testatur in Catalogo scriptorum. Eodem pertinet quod in Inuentario bibliothece uat. Palatine Cod. 973, post indicatam Isidori epistolam ad Massonam, illico notatur, Anonymi contradictio, siue conflictus castitatis et immunditiei: Non est grande, etc. uidetur esse fragmentum ex Antirrheticis Euagrii. Est sane fragmentum libri de Conflictu uitiorum et uirtutum prope finem sub titulo, Sententia cuiusdam doctoris. Immunditia dicit: Non est  grande facinus, etc. Desinit, occulta hominum secundum Euangelium. uerba Gennadii de Euagrio sunt: Preter uitas Patrum scripsit multa monachis necessaria: ex quibus ista sunt. Aduersus octo principalium uitiorum suggestiones, quas aut primus aduertit, aut inter primos didicit, octo ex sanctarum Scripturarum testimoniis composuit libros . . . quod tamen opus eadem simplicitate, qua in Greco inueni, iussus in Latinum transtuli. Ex his Holstenius agnoscere potuisset Euagrii opus a Gennadio laudatum, in octo libros diuisum et contra octo principalium uitiorum suggestiones contextum, magnopere differre a libello, Apostolica uox clamat, etc., qui unus tantum est, et uiginti quatuor, aut etiam plura uitia recenset, quibus contrarias uirtutes subiicit. Euagrii opus de octo  uitiositatibus editum fuit in-4 ab Emerico Bigotio post uitam S. Ioannis Chrysostomi a Palladio conscriptam.

34. Si epilogus libri de Conflictu uitiorum et uirtutum, in quo Mediolani et S. Benedicti fit expressa mentio, non est ab alio auctore additus, ut Constantinus Caietanus contendit, illico patet ratio cur neque Euagrius, neque Augustinus, neque S. Ambrosius, neque S. Leo, neque S. Ioan. Chrysostomus auctores censeri debeant. Ego etiam existimo neque Gregorium Magnum, neque Isidorum; imo neque Ambrosium Autpertum, abbatem S. uincentii ad uulturnum, epilogum operis composuisse. Ac de aliis res clara est: de Ambrosio Autperto mihi non obscura, quamuis Maurini in contrariam sententiam eant. Neque enim  Ambrosio Autperto congruere censeo quod dicat, in propria hac Mediolanensi ciuitate, et rursus: An forte nostra sola prouincia extra hanc regulam erit excepta, ut non de propriis, sed tantum de exteris habeat monachos? Nam Ambrosius Autpertus in subscriptione commentarii ad Apocalypsin 61 se ex Galliarum prouincia ortum dicit, et prouinciam in qua uersabatur ita commemorat, Arochisi ducis eiusdem prouincie quam incolo. Auctor igitur epilogi Benedictinus aliquis non Mediolanensis, sed Mediolani existens, fuisse uidetur, qui fortasse ueterem librum nouo epilogo ornatum ad aliorum disciplinam exarauit, et ad aliquem conterraneum suum direxit. Coniici etiam potest legendum esse in propria ac Mediolanensi, uel omnino delendum hac.

 35. Separato autem epilogo a reliquo libelli corpore, incertum adhuc remanebit cuinam ex nominatis antiquis Patribus opus erit ascribendum. Neque uero est cur opinio Constantini Caietani obesse possit qui librum sine epilogo imperfectum esse contendit, scilicet: Tu autem, homo Dei, uigilanti studio attende que dico, ipso adiuuante qui uiuit et regnat in secula seculorum, amen: qui perorationis exitus indignus, ut ait, prorsus esset Isidoro. Ita quidem conclusio libri habet apud Grialium. Sed statim intelligitur uerba, ipso adiuuante, etc., a librariis esse addita, cum ea aut similia passim in fine quorumlibet aliorum operum Codices mss. exhibeant. Non ergo ineptus esset finis: Tu autem, homo Dei, uigilanti studio attende que dico: intelligitur enim:  que dixi, qui idem sensus colligitur etiam cum epilogo addito: attende que dico; et mihi ADHUC magis stupenda narranti fidem prebeto. Sed congruentior erit conclusio, si uerba retineantur Codicis uaticani 5077, ubi pag. 65 est rubrica: Incipit libellus de Conflictu uirtutum atque uitiorum, beati Leonis pape: Apostolica uox, etc. In fine: attende que dico, et tam fallacis hostis insidiis uiriliter resiste. Explicit liber beati Leonis pape de Conflictu uirtutum atque uitiorum. Nonnulli tituli uerbis discrepant a titulis Grialii, ut Simulatio suggerit in ms. pro Hypocrisis dicit in edito: quedam etiam capita pretermittuntur; ut suspicari possimus opus uel Leonis, uel Isidori, uel alicuius ex antiquioribus Patribus non solum epilogo, sed etiam quibusdam capitibus ab aliquo monacho,  ut fieri tunc solebat, auctum, et interpolatum fuisse, unde uarietas opinionum de auctore permanauerit. Natalis Alexander seculo u, cap. 4, art. 8, quedam indicat ex cap. 14, 16, 18, 22, que monastice uite professorem redolent, et ex S. Benedicti regulis uidentur usurpata; que tamen, ut dixi, ab interpolatoris manu esse possunt.

62 36. Ut autem opusculum inter alia Isidori dubia reponamus facit non solum Cypriani Suarez, Grialii et Cauei iudicium, sed etiam Breulii et cardinalis Bone. Doctissimus hic cardinalis, ut innui, librum de Conflictu uitiorum atque uirtutum, in Codice Chisiano S. Augustino ascriptum, uideri dixit esse S. Isidori, inter cuius opera reperitur. Breulius in  prefatione quedam affert a Caietano etiam descripta, sed ita ut quod Breulius epistolam uocat, Caietanus narrationem dicat: hec igitur est Breulii prefatio.

37. Hunc librum uariis auctoribus tributum legimus. Nam inter Opera sancti Leonis pape Lutetie anno Domini 1511 impressa legitur, non autem in nouis editionibus. Apud D. Augustinum quoque tomo nono exstat. Sed neutrius esse bene iudicarunt Louanienses theologi: maxime propter assutam ei quamdam epistolam de monacho a demone uexato, et epilogum commemorantem sanctum Benedictum his doctoribus longe posteriorem. In Operibus sancti Ambrosii Rome anno Christi 1585 impressis hic liber ad Simplicianum directus habetur, sed ad tomi quinti partem posteriorem cum aliis libris, de quorum auctoribus non certo constat, relegatus, et quidem absque epistola et epilogo prefatis. Nos autem, optimi uiri Sigeberti Gemblacensis testimonium secuti, credimus eum esse sancti Isidori, ob stylum  modumque dialogi cum Synonymis congruentem, et quod, ipsis etiam Hispanis referentibus, multi Codices mss. nomen eius preferant. Unde et hunc librum inter eius Opera, Matriti anno Domini 1599 impressa, ponere non dubitarunt.

38. Carmina quoque de Conflictu uitiorum atque uirtutum condita fuerunt. Nam, ut omittam Psychomachiam Prudentii, Trithemius cap. 947 de Scriptor. eccles. refert Henricum Northeymensem, qui anno 1494 uiuebat, metro et prosa scripsisse Dimetromachiam de uirtutum et uitiorum Conflictu: Tu mea laurigeros, etc.

39. Wipo, seu Wippo presbyter, Conradi Salici et Henrici III imperatoris sacellanus, seculo XI scripsit partim rhythmo, partim metro leonino, quedam prouerbia ad Henricum Conradi imperatoris filium,  quorum initium est: Incipit inuentum, referens prouerbia centum. Post multa prouerbia sequitur Conflictus uitiorum et uirtutum, siue compendium libri de quo agimus, hoc initio: Superbia dicit: In cunctis opibus tibi non equabitur ullus. Humilitas: Putridus es uermis; quid, homo moriture, superbis? Editi sunt hi uersus in Collectione amplissima Martenii tomo IX, pag. 1095, et post in Bibliotheca med. Fabricii in fine tom. I. Legitur autem apud Fabricium In cunctis operibus: sed metrum, et sententia poscit opibus. Editum etiam est Humilis pro Humilitas, ut in sequentibus nomen 63 uitiorum et uirtutum semper exprimitur. Hoc pemation, tanquam epitome libri de Conflictu uitiorum et uirtutum, inter appendices a nobis exhibebitur.

 40. uersionem Gallicam libelli de Conflictu uidi in bibliotheca Casanatensi in-12, sic inscriptam: Le Combat des chrétiens traduit du latin de S. Isidore, archeuêque de Séuille, auec la uie du même saint. A Paris, chez Lambert Roulland, 1676. Precedit prefatio Gallica de Conflictu Christianorum contra demones: deinde sequitur liber de Conflictu uitiorum et uirtutum, qui a duobus doctoribus Sorbonicis, uersionis censoribus, dicitur excellentissimum opus eloquentis Isidori archiepiscopi Hispalensis, et inter Ecclesie doctores ac defensores ingenio clari. Succedunt quedam epistole Isidori Pelusiote, siue, ut hic dicitur, de Damiette: tum uita S. Isidori Hispalensis, subiecta nota Hispanica: La uida de este sancto  doctor, coleiida de lo que de el escriuieron S. Braulio obispo de Zaragoza, Usuardo, y otros auctores, y de los breuiarios antiguos de España en esta manera. Plura narrantur ex sequioris eui monumentis, aut etiam ex supposititiis chronicis collecta, que iam a nobis refutata sunt: Isidoro tres fuisse sorores Theodosiam, Florentinam et Iustinam; sed postmodum innuitur Florentinam et Iustinam unam eamdemque esse, que utroque nomine fuerit appellata.

41. Refert auctor uite, ex quodam historico Hispano, Isidorum puerum ingenio ualuisse, sed memorie uitio laborasse. Addit Arianos necem Isidoro iuueni intentasse; Isidorum monachum effectum: e monasterio ad episcopatum euectum; Patres concilii Toletani Iu negotium Isidoro dedisse  componendi libros de Officiis ecclesiasticis, ut idem ordo in officiis diuinis apud Hispanos seruaretur. Fortasse libros liturgicos uoluit dicere: nam duos de ecclesiasticis Officiis libros multo ante concilium Iu Toletanum Isidorus composuerat, fratrique Fulgentio nuncupauerat. Illud uero quam absurdum est, quod idem uite auctor concilio Toletano Iu, cui Isidorus prefuit, magnificum elogium affingit, quo concilium Toletanum uIII Isidori iamdudum e uiuis erepti, laudes celebrauit: Nostri seculi doctor egregius, etc.!

42. uersio Gallica incipit: Ce serait en uain, etc. Post prologum: L'orgueil, cette passion, etc. Caput 25 ultimum est de amore celesti et terreno; desinit: Caduca contemnite, et amate celestia, 64 que sunt  Augustini uerba, que in editionibus libelli Latini uulgo non apparent. Subiungitur operis conclusio, que ita incipit: Quoique nous ayons omis plusieurs choses que nous aurions pu placer en ce lieu, etc. Ex quo satis intelligitur uersionem liberam esse et extraneis quibusdam intermixtam.



CAPUT LXXXu. Plura Isidoro in mss. Codicibus afficta opuscula, partim ex eius operibus excerpta, partim dubia, partim ad eius imitationem contexta, partim aliorum certe auctorum. Liber de duodecim abusiuis. De genealogiis. De ecclesia. De uita actiua et contemplatiua. De statu perfectionis. De quodam Filentulo, qui substantiam suam erogauit pauperibus.

1. Isidoro librum de Ordine creaturarum tribui in Codice seculi XII bibliothece Gaddiane tom. III  Cod. Latin. bibliothece Medic. Florent., plut. 89, cod. 31, dixi cap. 23. In eodem Codice post alia, num. 10, pag. 114, sunt Dicta S. Isidori de duodecim abusiuis: Primus abusionis gradus est sapiens, etc. Desinit: incipiat in futuro. Obseruat Bandinius hoc opus exstare in appendicibus Operum S. Augustini tom. uI editionis Maurinorum, et in appendicibus Operum S. Cypriani, curante Baluzio anno 1727, et in editione Oxoniensi uersus finem. In Codice Palatino 309 indicatur sub Augustini nomine Liber de duodecim abusionibus seculi, in alio uero Palatino S. Cypriani de duodecim abusiuis seculi. Index bibliothece Laurissane seculi X circiter in Codice Palatino 1877, aliusque Index bibliothece Fuldensis in eodem Codice  eiusdem ferme temporis Augustino tribuunt de duodecim abusiuis seculi lib. I. In Codice Regio-uaticano 261 exstat eodem argumento opus Hugonis de Fulleio, canonici et prioris S. Laurentii in Gallia tempore S. Gregorii uII, de claustro anime, de duodecim abusionibus seculi, et de claustro materiali anime; quod editum fuit inter Hugonis de S. uictore opera, cum re uera sit Hugonis de Folieto, siue Fulleio, de quo Labbeus, Fabricius et alii. Hugo autem solum agit de duodecim claustri abusibus, de prelato negligenti, de discipulo inobedienti, etc., ad imitationem libri de duodecim abusiuis seculi.

65 2. Consentiunt uiri docti librum de duodecim abusionibus seculi neque Cypriani esse, neque Augustini. In editione Oxoniensi Operum Cypriani,  post Opera Bernardi abbatis Bone uallis, pag. 46-recusum est opusculum ita inscriptum: De duodecim abusionibus seculi tractatus perperam Cypriano et Augustino ascriptus, ubi quedam uarie lectiones subiiciuntur, presertim Pamelii cura collecte. Auctorem Pamelius suspicatur esse Ebrardum, aut Ioannem Climacum. Goldastus in not. ad librum siue fragmentum S. Isidori de Prelatis stat pro Ebrardo, et Pamelium reprehendit, quasi non legerit Ioannis Climaci gradus, cui hos alios ascribere non satis considerauit. Tacet uero Goldastus de quo ipse Ebrardo loquatur, cum multi diuerso tempore Ebrardi siue Eberhardi floruerint. Fabricius in Bibl. med., uerbo Eberhardus Bethuniensis, Goldasti opinionem indicat; sed Eberhardus iste seculo XII uixit, opus  uero de duodecim abusionibus seculi iam seculo IX a Iona Aurelianensi Cypriano ascribebatur in lib. de Instit. reg., cap. 3, quod Gratianus, Iuet alii secuti sunt.

3. Natalis Alexander seculo III, cap. 4, art. 4, ex omnium eruditorum iudicio Cypriani genuinum fetum esse negat, quod probat, inquit, styli immensa diuersitas, et Scripture sacre iuxta uersionem S. Hieronymi citatio. Rursus seculo u, cap. 4, art. 8, librum de duodecim abusionum gradibus tam S. Augustini non esse ait quam S. Cypriani; additque duos postremos gradus coincidere: idem namque est plebs sine disciplina et populus sine lege. Cum ergo libellus hic neque S. Augustini, neque S. Cypriani sit, et nullum ostendatur argumentum cur Ebrardo nescio cui ascribatur, eritne probabilis aliqua ratio cur eum  ex Codice Gaddiano Isidoro adiudicemus? Nihil equidem uideo quod aduersari possit. Quod enim putat Natalis Alexander, duos postremos gradus non recte distingui, non satis id ille mihi persuadet; nam primum differentia est inter plebem et populum, quia, ut ait Isidorus de Different. uerb., num. 445, Plebs a populo eo distat, quod populus est generalis uniuersitas ciuium cum senioribus, plebs autem pars humilis et abiecta: atque iterum num. 472, Populus est uniuersus cum senatu et ciuibus Romanis, plebs autem uilior numerus.

4. Ita etiam diuersa abusio est, quod plebs sit sine disciplina, et populus sine lege, quia disciplina, ut auctor libri explicat, est 66 morum ordinata  correctio, et maiorum precedentium regularum obseruatio. Populum uero sine lege idem auctor eum intelligit qui, dum Dei dicta et legum scita contemnit, per diuersas errorum uias eumdem perditionis laqueum incurrit, scilicet qui legem Dei deserit, et erroris uias amplectitur. Itaque inter alia Isidori dubia opera non immerito liber de duodecim seculi Abusionibus locum obstinebit: presertim quia in nonnullis antiquis exemplaribus post genuina Isidori opera tituli illarum duodecim abusionum indicantur, ut in Codicibus Lucensi et Pistoriensi, de quibus dixi tom. I, pag. 363, cap. 43, num. 48.

5. Refert Bayerius in not. ad Biblioth. Hisp., num. 216, lib. u, in bibliotheca Escurialensi lit. f, plut. Iu, n. 9, post librum Differentiarum Isidori  continuo legi: Eiusdem liber Genealogicus dictus, siue de Cognominibus. Incipit: Duo sunt Adam, unus protoplastus, alius filius Barde. Duo sunt Enos, unus de Cain, alter de Seth. Duo sunt Cainam, alter de Cham, alter de Seth, etc., pergitque usque ad Marias, quas decem fuisse ait. Florezius tom. XI Hisp. sac., pag. 47 seqq., describit ueterem quemdam Codicem Cordubensem, in quo plura exstant Pauli Aluari Cordubensis opera, et nonnulla alia que ipse Aluaro abiudicat, in quibus est libellus de Genealogiis eodem argumento, sed initio nonnichil diuerso: Duo sunt Adam, unus est protoplastus, alius est secundus Adam Christus.

6. Continuator Hispanie sacre, u. C. Emmanuel Riscus, tom. XXXIu pag. 165, refert PP. Benedictinos  Rodriguez et Ibarreta in archiuio ecclesie Legionensis reperisse Biblia Gothica, in quorum fine legitur: Sub Christi nomine completus fuit iste liber sub umbraculo sancte Marie et S. Martini in monasterio uocabulo Alb ...... Notum die uIII Kal . . . . . era DCCCCLuIII anno feliciter glorie sue, rege nostro Hordonius sexto anno regnante. Post Euangelia est tractatus exiguus: Incipit de genealogiis: Duo sunt Adam, etc. Illico: Ioannes diaconus scripsit. In hoc Codice seculi X liber de Genealogiis anonymus est: nam Ioannes diaconus, qui subscribit, non auctor, sed libri exscriptor et, ut opinor, ille ipse qui Regio-uaticanum 1823, de quo cap. 101, n. 21, exarauit. Certe distinguendus non uidetur a Ioanne, qui librum S. Ildefonsi de uirginitate Deipare descripsit, in cuius  fine legitur, ut refert Bayerius in not. ad lib. u Biblioth. uet. Hisp., num. 289, In Iesu Christi nomine explicitus est Codex iste 67 a notario Ioannes indigno in era DCCCC et nonagesima secunda , uIII Idus Martius, regnante rex Ordonio in Legione, comitem uero Fredenando Gundisaluiz in Castella. Deo gratias. Ioannes etiam diaconus uocabatur, qui seculo X celebrem Codicem Hispalensem conciliorum, de quo cap. 108, num. 8, descripsit. Diuersus ab his est Ioannes diaconus, de quo Blasius Nasarre in prologo ad Polygraphiam Hispanicam Christophori Rodriguez, pag. 21, ubi refert, in ecclesia Matritensi S. Andree asseruari uitam S. Isidori Agricole scriptam a Ioanne diacono, que  autographa creditur. Decessit autem S. Isidorus Agricola anno 1130.

7. Opusculum quoddam de Ecclesia in dialogi morem Isidori nomine inscriptum mihi suppeditauit uetustissimus Codex uatic. Palatinus 485, pag. 44, terg. hoc titulo: De Ecclesia Isidorus: Interrogatio: Ecclesia cuius lingua, etc. Desinit: nomen habet. Finit. Sequitur alius titulus: Item de Ecclesie ministerio: Ecclesiam licet ponere, etc.; quod opusculi pars uidetur ac fortasse aduerbio Item indicatur, Isidorum quoque esse auctorem. Crediderim non tam Isidorum esse auctorem quam alium qui ex libris Isidori qui exstant, ac fortasse aliis qui ad nos non peruenerunt, profecerit, presertim in prima parte, qua dialogus continetur.

 8. Libri tres de uita contemplatiua, quos uiri critici iamdudum Iuliano Pomerio cum S. Isidoro in libro de uir. illustr. ascribunt, in antiquissimis etiam membranis S. Prosperi nomen preferunt, ut in Codice Regio-uaticano seculi IX circiter, n. 281, de quo cap. 100 dicam. His tribus libris in eodem Codice premittitur opusculum hoc titulo: Incipiunt Sententie differentiarum beati Isidori de actiua uita atque contemplatiua: Due sunt uite, per quas omnes electi, etc. Multa sunt in hoc opusculo ex Isidori libro de Differentiis rerum, sed multa alia aliunde ascita neque indigna omnia que dubiis Isidori operibus accenseantur, presertim cum nondum editum libellum credam. Taio Cesaraugustanus in libris suis Sententiarum ex Gregorio Magno potissimum collectarum  caput 21 libri III inscripsit, de uita actiua et contemplatiua, ubi nonnulla etiam sunt que pariter in nostro opusculo referuntur.

9. Edendum etiam a nobis est aliud opusculum nondum, ut arbitror, excusum, quod Bandinius tom. I Cod. Latin. biblioth. Florent. Medic., plut. 19, cod. 29, sic describit: »Num. 47 S. Isidori tractatus 68 quidam, in quo in breui comprehenditur quidquid pertinet ad statum perfectionis cuiuslibet fidelis persone. Incipit: Oportet monachum, et quemlibet Domini nostri Iesu Christi discipulum ante omnia pauperem et sine proprio uitam possidere. Desinit, cum quibus uiuere satagamus gratia Domini nostri Iesu Christi, etc.« Codex est chartaceus seculi partim XIu, partim Xu. Amicus meus Rochus  Menchaca, dum Florentie mss. Codices in alia sua studia, que dudum molitur, excuteret, rogatus a me, perhumaniter et diligentissime opusculum transcripsit, difficillimo quamuis charactere exaratum. Multe in eo apparent sententie ex Isidorianis Synonymis aliisque libris excerpte, et ab aliquo fortasse monacho consarcinate.

10. Ex Montfauconio indicat Bayerius inter alia Isidori opera legi in quodam Codice Mediceo, De quodam Filentulo, qui omnem substantiam suam erogauit pauperibus, neque tamen a fornicatione cessauit usque ad mortem; atque addit exstare in nouissima editione catalogi tom. II, plut. 29, cod. 39. At Bandinius in hoc catalogo loc. cit. ita Codicem describit,  ut nullo modo arguere possimus esse Isidori opus eam de Filentulo narrationem. Codex est membranaceus seculi XIII in-4, continet Isidori et aliorum opera. Primo num. est S. Isidorus de Astris, hoc est de Natura rerum. Num. 2, 3, 4, 5, anonyma opera. Num. 6 et 7 non exprimitur esse anonyma opera, sed neque additur nomen, et uere sunt anonyma. Ita num. 8, nullius auctoris expresso nomine, De quodam Filentulo qui omnem substantiam suam erogauit pauperibus, neque tamen a fornicatione cessauit usque ad mortem. Incipit: In diebus sanctissimi Arcadii archiepiscopi fuit quidam Filentulus in Constantia, qui dicebatur de Olympii. Desinit, sine qua  nemo uidebit Deum. Hoc ipsum opus de Filentulo in indice Catalogi col. 488 recensetur inter Anonymorum  scripta. Non est ulla ratio cur Isidori fetum, uel dubium, censeamus opus quod neque in Codice, neque ab auctore catalogi, ipsi ullo modo adiudicatur, et cuius initium auctorem alium aperte indicat.



69 CAPUT LXXXuI. Alii libri Isidoro ascripti aut suppositi. Imago mundi. De harmonia et musica celesti. De astronomia. De celo. Inuenticula de pedibus. Secunda orthographia. Breuiculum Isidori. Itinerarium Antonini nomine uulgatum. Liber de Natura auium. Formule spiritualis intelligentie. De septem gradibus consanguinitatis. Plura Isidori opera eodem titulo; plures tituli eiusdem operis. Fragmenta operum distinctis titulis ornata. An Isidori liber de Heresibus interciderit? Isidoro opera quedam falso ascripta. Liber de aduersa fortuna. Catalogus abbatum Casinensium.

 1. Honorius Augustodunensis certus auctor est operis inscripti Imago mundi de dispositione orbis, sepe typis editi, in quo de globo totius mundi, de temporum differentia ac rerum successione agitur. Nihilominus Zaccaria in primo Conspectu editionis Isidoriane promiserat se id opus inter Isidori spuria relaturum, quia in aliquo Codice sub Isidori nomine reperiebatur, et ab edito non parum differebat. Abiecit tamen penitus hoc consilium, ut ex secundo Conspectu colligitur: neque in eius schedis uestigium Imaginis mundi ex ms. Codice P. Gabrielis Laget, ut ante pollicitus fuerat, edende reperio. In Supplemento ad Histor. eccles. Natalis Alexandri, uenetiis 1777 edito, idem Zaccaria Honorium Augustodunensem recensuit, nulla mentione Imaginis  mundi iniecta, ac de alio illius opere ait: Gemma anime in quibusdam mss. Codicibus copiosior est quam in editis exemplis. Codex uaticanus 4088, de quo cap. 97, Isidori nomine refert opus de Forma mundi, seu de mappa mundi, quod in margine dicitur Imago mundi, et parum aut nichil ab Imagine mundi Honorii Augustodunensis uidetur differre. Tomasinus in Biblioth. mss. Patauin., pag. 73, indicat Codicem inscriptum, Isidorus de imagine mundi. Codex uaticanus 6013 perg. in-8 exhibet opus Honori. Augustodunensis, de Imagine mundi: Mundus itaque dicitur, quod est initium post prologum. Ita etiam Codex uat. Ottobonianus 1245 membr. in fol., Honorii Augustodunensis: Imago mundi; Septiformi, etc.

 2. Nullum locum habere potest Imago mundi inter Isidoriana 70 opera, nisi forte hoc nomine Chronicon ipsum Isidori intelligas. Ita enim in quodam ms. Codice uossiano appellatur, ut cap. 78 prope finem dixi. Ac coniici potest hanc fuisse causam cur aliquis Imaginem mundi Honorii Augustodunensis Isidoro affingeret: uel etiam quia ex Isidoro Honorium multa sumpsisse constat; ac fortasse sumpsit fragmentum de Musica celesti, Isidori nomine alicubi inscriptum, de quo num. seq. dicam, et Imagini mundi insertum. Eadem inscriptio Imaginis mundi aliis quoque chronicis reperitur apposita. In Codice uaticano 5732 exstat Petri de Alliaco Imago mundi: In primis, etc., que edita fuit in-fol. sine loco et anno cum aliis eius opusculis, Epilogus mappe mundi, De correctione calendarii, etc. In Codice Latino Taurinensi  589 seculi XIu, Secunda pars chronice libri Imaginis mundi, quam compilauit F. Iacobus de Aquis ordinis FF. Predicatorum, etc. Confer de hoc auctore Mansium in Supplemento ad Bibl. med. Fabricii, et Muratorium tom. III Antiq. medii eui, col. 917. Eodem titulo sed alterius argumenti est Imago mundi instituta a dilecto Christi discipulo Ioanne spectata in theatro Lucerne. Edita anno circiter, ut puto, 1650.

3. In collectione quadam operum diuersorum de musica, que exstat in Codice Regio-uaticano 1315 membr. in-fol., de quo cap. 101, post alias Isidori sententias de musica et de pedibus metrorum, ex libris Etymologiarum depromptas, pag. 86 terg. est rubrica: Incipit tractatus Ysidori de armonia et celesti  musica, et uII consonantiis planetarum: Luna est primus planetarum, etc., Desinit, ignem per globos planetarum transcendimus: nunc celestia penetramus. Expliciunt sententie Ysidori de musica. Ultima uerba innuunt fragmentum id esse longioris operis, ac reuera in Imagine mundi Honorii Augustodunensis insertum reperitur. In eo doctrina Isidori ex libris Etymologiarum et de Natura rerum satis aperte in multis exprimitur: sed plura alia sunt que in eiusdem operibus adhuc exstantibus frustra queras. Opusculum igitur quod in hoc Codice Isidoro cum aliis genuinis operibus adiudicatur, neque eius ingenio indignum est, iure saltem inter opera eius dubia a nobis computabitur.

4. Hoc idem opusculum in Codice uaticano 6878,  de quo cap. 98 agam, inscribitur Tractatus Isidori de Astronomia: quod suspicionem meam comprobat potuisse Honorium in suam Imaginem 71 mundi opusculum inserere quod Isidorus seorsum ab aliis operibus edidisset. Titulus hic de Astronomia ab aliis libro de Natura rerum tribuitur, ut paulo post dicam.

5. Diuersum est opusculum de Celo, quod in Codice Urbinate 100, de quo cap. 104, reperitur post librum de Natura rerum; siue malis dicere esse additamentum ad eum librum. Post ultimum huius libri caput est rubrica de Celo. Queritur utrum unum sit celum, etc. Desinit: omnis humani ingenii capacitas. Liber Ysidori de astronomia et de celo exit feliciter.  Fortasse Isidorianus fetus est; certe inter opera dubia suum obtinebit locum.

6. Dubium mihi pariter est opusculum, quod initio Codicis Regio-uaticani 112, de quo cap. 99, anno 1012 exarati, ut ex subscriptione patet, hoc titulo prenotatur: Isidorus: sequitur rubrica: Incipiunt inuenticula de pedibus nobis necessaria. Pedes sunt uiginti octo. Incipit charactere nigro: Compositio est pedum, etc., desinit, parilibus uocibus continentur. Succedunt in eodem pulchro Codice Isidori Etymologie. Agit quidem Isidorus de pedibus lib. I, cap. 17 Etymologiarum; sed hoc opusculum ab eo capite in multis differt. Decerptum uidetur ex uberiori aliquo opere; ita enim prima uerba referunt: Compositio est pedum, de quibus aliquam iam mentionem fecimus. Ut autem Isidori fetum esse non penitus negemus,  tum uetustas Codicis suadet, tum etiam quod plures Etymologiarum libros, siue titulos seorsum editos scimus, antequam in unum corpus collecte ad Braulionem misse fuerint. Ac fortasse hec ac similia opuscula, que Isidori nomen preferunt, ex primis Etymologiarum disseminatis titulis uel fragmentis constant, que postea Isidorus ipse aliquantulum immutauerit, uel alio ordine collocata digesserit.

7. Hoc ipsum iudicium profero de secunda Isidori Orthographia. In Codice Albanio Etymologiarum satis antiquo, post medium caput 34 libri I, charactere eiusdem manus quo libri Etymologiarum exarati sunt, aut fortasse antiquiori, inseritur fragmentum quoddam hac rubrica: De indictione: Indictio dicta est, etc., desinit, urbs Roma illustrabatur; quod ex  libro de Natura rerum, cap. 6, magna ex parte, laudato etiam Isidoro, desumptum est, et referri potest ad lib. uI Etymol. cap. 15, ubi doctrina de era exponitur. Post fragmentum de indictione eodem charactere sequitur rubrica: Incipit 72 secunda orthographia: Ara per a solum scribitur, etc. Desinit, Zabulon, Zoticus, Zenon, et reliqua. Continuatur deinde caput 34 libri I Etymologiarum. Cum capite 27 precesserit iam Isidori orthographia, uidetur hec secunda dici quasi altera orthographia eiusdem Isidori.

8. Petrus Pitheus, lib. II Aduersar. cap. 1, librum quemdam Isidori ita indicat: Notitia imperii Romani, ut et Isidori Breuiculum, quatuor prouincias Lugdunenses facit. Non inuenio id apud Isidorum neque lib. XIu cap. 4 Etymol., ubi de Europa agit, neque  lib. Xu, cap. 1, ubi de urbibus, neque alio in loco. Titulus Breuiculi inter Isidori opera nullus apparet. Fabricius in indice Bibliothece ueteris Latine uerbo, Auctor Itinerarii quod sub Antonini ambulat nomine, fuse de hoc Itinerario agit quod Antonini imperatoris esse non potest, cum commemoret nomina urbium nata demum post exstinctos imperatores omnes Antoninos: qua de re uideri possunt Memorie Treuoltine anno 1711, p. 1258. Obseruat Fabricius in nonnullis Codicibus, ut illo Thom. Galei, auctorem uocari Antonium; in aliis quedam eadem sub Bede, uel Mariani Scoti, uel S. Isidori nomine legi, ex Goldasto ad Eginhardum, de uita Caroli Magni, p. 215. Addit ex Nic. Bergierio  in epistola ad Cabdenum inter Cabdenianas, pag. 368, Hieronymum Suritam Itinerario huic sub emendationum specie multos errores intulisse. Quod tamen refellitur testimonio Gerardi Ioannis uossii, cap. 70, § 24, de Scient. mathemat., qui Surite commentarium in Antonini Itinerarium longe doctissimum censet: quanquam in opus posthumum, quale illud est commentarium Surite, non mirum est si qui neui irrepserint.

9. Cur Isidoro abiudicandus uideatur liber de Natura auium, siue de quibusdam animalibus, qui in Codice Florentino S. Crucis, plut. 27, num. 9, Isidoro, uidetur ascribi, dixi cap. 55, ubi Codices Etymologiarum recensui. In eo Codice primum post indicem libri Isidori de Natura rerum indicatur Quidam tractatus de natura auium; deinde pag. 69 liber  anepigraphus de quibusdam animalibus, quem auctor catalogi suspicatur esse Isidori. Opus est illud ipsum quod prius de Natura auium dicitur, et incipit: In psalmo CI dicit Dauid: Factus sum sicut nocticorax, etc. Caput ultimum est de pelicano.

10. Eucherii Lugdunensis liber uulgatus exstat Formularum spiritualis 73 intelligentie. uel hunc ipsum librum, uel alium eiusdem tituli nonnullos uideo Isidoro nostro ascribere uoluisse. Nam in lectionibus S. Florentine officii proprii Hispanici ad diem 14 Martii sic legimus: »Nec minor fuit opinio quam de eius sanctitate et doctrina S. Isidorus merito habuit: eam etenim ex suimet educatione et prima institutione optime recognoscens, uolensque aliquem fructum  retribuere pro eo quod ab ipsa receperat, duos ei libros dedicauit, unum de natiuitate Domini, passione, et resurrectione, regno atque iudicio, quem, ipsa Florentina petente, se confecisse testatur, alterum de uocatione gentium. Cui etiam pollicetur se missurum formulas spiritualis intelligentie, quibus in omni Scriptura diuina instrueretur.

11. Ita fortasse aliquis collegit ex iis que in editione Bigneana et Breuliana epilogo libri II contra Iudeos adiiciuntur: »Dicis formulas spiritalis intelligentie componendas tibique mittendas pro studio paterne erga te sollicitudinis estimaui: quibus perceptis in omni Scriptura diuina facile se ad intellectum sensus intenderet.« uerum hec et alia que sequuntur ab editione regia Matritensi absunt, neque  a nobis in mss. exemplaribus reperta sunt. Ne satis quidem sensus eius additamenti constat, cum primum Florentine nomine Formule petantur: deinde innuatur Isidorum pro studio sollicitudinis paterne etiam non rogatum existimasse formulas mittere. Quod si aliquo modo uelis concludere Isidorum Florentine misisse Formulas spiritalis intelligentie, id adhuc intelligi poterit aut de Allegoriis utriusque Testamenti, aut de commentariis allegoricis, quorum partem habemus.

12. Opusculum, siue fragmentum de septem gradibus consanguinitatis Isidori nomine inscribitur in Codice Ottoboniano 1968, de quo cap. 106. Est quedam expositio doctrine Isidoriane inter appendices referenda.

 13. In operibus Isidori discernendis non exigua ambiguitas inde oriri solet, quod diuersis titulis nonnulla soleant appellari. Liber de Natura rerum in quibusdam mss. liber rotarum uocatur. Opus Differentiarum, siue de Proprietate sermonis alicubi Differentie carnales et spirituales nuncupantur. Libri duo contra Iudeos, ut cap. 66 obseruatum, aliquando testimonia de Christo, aliquando de Fide catholica dicuntur: atque idem fortasse est opus quod de miraculis 74 Christi in Monastico Anglicano inscribitur, et de mysteriis Saluatoris apud Sigebertum, et Mysteria sacre Scripture apud Trithemium; nisi hoc postremum malis de Allegoriis ueteris et Noui Testamenti accipere.

14. Allegorie certe sunt opus de Nominibus legum,  quod Auctor Hispanus ualerii Historiarum Isidoro tribuit, scilicet ex initio: Quedam notissima nomina leguntur legis, etc. Atque ita etiam Braulio ipse Allegorias inscripsit. Fabricius recensens scripta que in editionibus Isidori desiderantur, librum de Nominibus Legis et Euangeliorum, et librum de Mysteriis Saluatoris latere putat in Proemiis, in Commentariis allegoricis, et in Allegoriis. Sed liber de Nominibus Legis et Euangeliorum extra controuersiam, ut dixi, ad Allegorias refertur.

15. Liber de Corpore et Sanguine Domini, memoratus a Trithemio et Pastrengo, diuersus non uidetur esse a sermone de Corpore Domini, de quo cap. 72. Liber de Cosmographia apud Trithemium est idem ac liber de Natura rerum, quamuis Trithemius sub  duobus aliis titulis eumdem librum commemoret de Astronomia; Domino et filio carissimo, quod est initium epistole Isidori ad Sisebutum, et de Computo et Natura rerum. Neque enim opinor librum de Computo, qui Isidoro ascribitur, esse opus de Computo siue loquela per gestum digitorum, quale Beda, Rabanus et alii scripserunt, ut fuse Fabricius persequitur lib. Iu Bibl. uet. Lat., cap. 6, num. 12 seq.; de quo argumento Isidorus breuiter disseruit lib. I Etymol. cap. 26.

16. In Codice Urbinate 290, cap. 104, est fragmentum Etymologiarum lib. III cap. 4, hoc titulo: Ysidorus in laude computi. Apud Fabricium in Bibl. med. Guilelmus de Ramesey, qui obiit anno 1180, scripsit super Bedam de Temporibus, et super Isidorum  de Computo, quod accipio de aliquo fragmento aut genuino, aut inserto in Etymologiis. In Codice Florentino S. Crucis, de quo cap. 55, clare liber de Natura rerum inscribitur de Computo et mundo. In Codice tamen uaticano 623, describendo cap. 93, Etymologiis inseritur opusculum de Computo per digitos, etc. Liber de Officio misse inter Isidori opera a Trithemio recensitus idem fortasse est atque Exegesis misse, quam cap. 84 inter opera dubia collocaui.

17. Liber de Proprietate rerum, qui a Sigeberto, et exinde 75 a Trithemio refertur, non uidetur diuersus a libro Differentiarum rerum, aut etiam a libro de Natura rerum. In Bibliotheca Mss. Montfauconii  indicatur Isidorus de diuersis Patrum opusculis, quod est Commentarium in Genesin, etc.

18. Alia Isidori opera passim allegantur, que ab editis diuersa uidentur, sed nichil allud sunt nisi quedam fragmenta operum distinctis titulis insignita. Librum Isidori de Honestate clericorum distinctum non esse a libro II de Offic. eccles. dixi cap. 31, num. 2. Opus de distantia seu consonantia Noui et ueteris Testamenti quid sit uide cap. 32 num. 7, et cap. 64. Trithemius recenset librum Isidori de Trinitate. In Codice uaticano 4250 seculi XII circiter, de quo cap. 97, exstat opus quod catalogus indicat, Collecta ex libris Isidori de Trinitate; sed solum sunt quedam excerpta ex lib. uII Etymol. cap. 4, ascripto ad marginem Isidori nomine. Incipit: »Trinitas est  trium unitas: dicitur autem Trinitas eo quod totum unum ex quibusdam tribus fiat, etc. Sequitur: Beatissimus Hieronymus, uir eruditissimus, multarum linguarum peritus, etc.,« quod desumptum est ex cap. 1 libri uII Etymol. Neque tamen hec ad uerbum ex Isidoro sunt exscripta, sed quedam in compendium redacta, nonnulla alia intermixta.

19. In Codice uaticano 2902, de quo cap. 96, est fragmentum ex lib. II Etym. capp. 28, 29, 30, quod in Inuentario bibliothece uaticane inscribitur, De Topicis et definitione logica. In Codice Palatino 216, de quo cap. 102, laudantur Isidori libri de Flagellis Dei, de Desperatione peccantium, de Die iudicii, scilicet fragmenta, siue capita quedam Sententiarum et Synonymorum.

20. Epistola Isidori de Nominibus hereticorum in  nonnullis Codicibus inuenitur, ut retuli cap. 75. Eam simili titulo refert Catalogus bibliothece Regie Parisiensis Cod. 1557. Bandinius tom. I Codic. Latin. biblioth. Medic. Laurent., plut. 20, Cod. 48, ubi sunt Sententie de libro Prognosticorum, ut ex specimine colligitur, S. Iuliani Toletani, pag. 36 exstare ait S. Isidori epistolam de Nominibus hereticorum: Quidam heretici, etc. Notat hanc epistolam a Fabricio non memorari. Sed aduertere potuit epistole titulo in hoc Codice donari caput 5 libri uIII Etymologiarum; quod in Codice uaticano 1346, pag. 15 terg., hac rubrica premissa inseritur: Ex libro IX  Etymologiarum Isidori episcopi ad Braulionem 76 episcopum de heresibus Christianorum. Ex Fabricio etiam cap. 55 ostendi hunc catalogum hereticorum  sepius seorsum fuisse excusum.

21. Queri autem hic potest an liber Isidori de Heresibus interciderit. Edidit, inquit Braulio, de Heresibus librum unum, in quo, maiorum secutus exempla, breuitate qua potuit diffusa collegit. Poterat id accommodari catalogo hereticorum, quem Etymologiis inseruit, nisi Braulio tanquam opus diuersum commemorasset. Censeo igitur Isidorum librum de Heresibus conscripsisse, quem in compendium redactum in Etymologiarum opus retulerit. Quidni autem, dicat aliquis, existimemus librum de Heresibus, qui in nonnullis Codicibus Etymologiarum nomine S. Hieronymi inscriptus reperitur, et breuiori Isidori catalogo annectitur, illum ipsum esse quem Braulio laudat?

 22. Obstare tamen potest quod Augustinus in capite de Luciferianis iam ex hoc opere uerba quedam protulit: Apud quemdam tamen, inquit, cuius nomen in eodem eius opusculo non inueni, in hereticis Luciferianos positos legi per hec uerba: Luciferiani, etc., nisi dicamus Isidorum more suo ex antiquiori hereticorum catalogo profecisse, et multa transcripsisse. Sed multa sunt in quibus Catalogus Isidorianus ab altero anonymo, seu Hieronymiano, discrepat. Prodiit hoc opusculum Parisiis 1617, curante Claudio Menardo. S. Augustinus de Heresibus prope finem: »Audiui, inquit, scripsisse de heresibus sanctum Hieronymum, sed ipsum eius opusculum nec in nostra bibliotheca inuenire potuimus, nec unde possit accipi scimus. Quod si tu scieris, perueni ad illud,  et forte habebis melius aliquid quam hoc nostrum; quamuis nec ipsum, licet hominem doctissimum, omnes hereses arbitrer indagare potuisse.«

23. Existimant uiri critici opus de heresibus a Menardo uulgatum S. Hieronymi non esse, adeo ut miretur Gallandius litteris ad Zaccariam datis 23 Septembris anni 1758, in tanta farragine opusculorum dubiorum et spuriorum, que in ultimis editionibus Parisina et ueronensi S. Hieronymi exstant, eum hereticorum indicem nullum obtinuisse locum, ac ne memorari quidem ab auctoribus Historie litterarie Gallice tom. II, ubi de Gennadio agitur, cui postremam Indiculi partem multi adiudicant. In Codice Etymologiarum Albanio lib. X  post Isidori uerba 77 errores relinquant, titulus  est, Incipit Indiculus Hieronymi de heresibus Iudeorum: Prima, Efnei dicunt, etc. In fine: Explicit Indiculus Hieronymi. Item unde supra Isidori. Idem indiculus exstat in Codice 1 archiuii uaticani. Confer dicenda cap. 93 de Codice uatic. 623.

24. Mucciolus tom. I Catalogi Codicum mss. bibliothece Malatestie, pag. 173, edidit inter anecdota Indiculum Hieronymi de Heresibus Iudeorum, qui inter opera Isidoriana Codicis 1, plutei 24, reperitur. Quidnam autem egerit, et quodnam iudicium de hoc Indiculo tulerit, ex tribus his eius notationibus patet.

25. In hoc indice scripturam ipsius Codicis exacte in omnibus imitati sumus, etsi puncta prepostere in eo locata sint, que imperfectum ac confusum sermonis sensum reddunt, neque proprias, ut opus est,  lineolas habeat, que lectioni claritatem afferunt, neque orthographie leges seruet. Ne tamen nimii simus, historiam tantum heresum Iudeorum ex eo damus: deinde priora et posteriora tantum capita, et heresum Christianorum historiam cum indicatione compendiosa aliorum hereticorum.

26. Hoc opusculum tam in ueteribus quam in recentioribus Hieronymianorum Operum editionibus, et in illa presertim quam nuper Cl. uallarsius ingenti studio et solertia curauit, diu multumque quesiui, sed frustra. Id mihi in causa fuit ut Hieronymo accensere non ausim: nec putem aliter quempiam posse opinari, cui sana mens sit. Si tamen quid ipse sentiam expostules, accipe. Hieronymus in Dialogo aduersus Luciferianos memorate uallarsiane editionis tom. II, pag. 197, § 23, hec habet. »Taceo de Iudaismi hereticis, qui ante aduentum Christi legem traditam dissiparunt: quod Dositheus Samaritanorum princeps prophetas repudiarit; quod Sadduccei,  ex illius radice nascentes, etiam resurrectionem carnis negauerunt; quod Pharisei a Iudeis diuisi propter quasdam obseruationes superfluas, nomen quoque a dissidio susceperunt; quod Herodiani Herodem regem suscepere pro Christo.« Nunc inuicem confer que in prima huiusce nostri Indiculi parte leguntur de heresibus Iudeorum, et comperies, si minus omnes, permultos illarum heresum auctores eosdem esse, easdemque penitus hereses, et quidem eisdem pene uerbis utrobique descriptas, nempe et in Dialogo aduersus Luciferianos, et in Indiculo hoc nostro. Quamobrem cum res sic se habeat, prono alueo fluere uidetur opus, si non Hieronymo, alicui tamen tribuendum qui ex Hieronymi fonte combiberit: et quoniam magna ex parte familiarem Hieronymi stylum, quisquis sit auctor, assecutus uidetur, forte ob hanc causam opusculo inscriptum est nomen doctoris maximi. Haud nesciunt critici, non tantum Hieronymo, sed et aliis SS. Patribus non semel contigisse, ac precipue Augustino, cui inter  cetera opus de Spiritu et Littera assutum fuerat, sane non aliam ob causam, uti dilucide ostendunt PP. Benedictini in Appendice ad tom. uI Parisiens. editionis Operum S. doctoris.

78. 27. Non preter rem nos sentire ea conducunt que etiam ad Christianorum hereses pertinent, si que sunt in Codice conferamus cum iis que in predicto Dialogo aduersus Luciferianos scribit Hieronymus, et multa Indici quo de agimus consimilia reperiemus. Consideremus, obsecro, ea que de secunda Basilidis heresi sunt modo a nobis edita, et ferme eadem reperiemus ab Hieronymo eodem laudato in loco scripta: ait namque: Tunc Simon Magus et Manander , discipulus eius, Dei se asseruere uirtutes: tum Basilides summum Deum ABRAXAS cum trecentis sexaginta quinque editionibus commentatus est. Iam uero editiones sunt uirtutes, Princeps, et Angeli, quos in 365 iuxta celorum numerum Basilides distribuebat: celos enim 365 fingebat  esse; sicque appellare illi placuit orbes quos motu diurno sol percurrit. Summus horum Deus et princeps erat Abraxas, quod nomen hunc ipsum numerum suis litteris exhibet. Hec autem quis non uidet in contextu nostri Indicis ea esse clare explicata, et ex Hieronymo excerpta? In eo leguntur barbara quedam nomina, atque ex iis que sunt in sacris Scripturis hostes Christiane et catholice fidei chimerice exhausisse impia deliria sua Index ostendit. Hoc et indicauit idem S. Pater, dum in fine eiusdem Dialogi scribit: »Sicubi audieris eos qui dicuntur Christi, non a Domino Iesu Christo, sed a quoquam alio nuncupari, ut puta, Marcionitas, ualentinianos, Montenses, siue Campitas, scito non Ecclesiam Christi, sed Antichristi esse synagogam. Ex hoc enim ipso quod postea instituti sunt, eos se esse iudicant, quos futuros Apostolus prenuntiauit. Nec sibi blandiantur, si de Scripturarum appellationibus uidentur sibi affirmare que dicunt, cum et diabolus de Scripturis aliqua sit locutus, et Scripture non in legendo  consistant, sed in intelligendo.« Ne plura persequor; legesis librum eiusdem S. Hieronymi de uiris illustribus, et inuenies huius Indicis auctorem non sensu tantum, sed iisdem uerbis identidem quibus Hieronymus usum fuisse in recensendis hereticorum nominibus eorumque erroribus. Utinam apud me haberem, uel in bibliothecis inuenirem huius libelli editionem, a Claudio Menardo Parisiis 1617 factam; cui Claudio exemplar aliud eiusdem opusculi, nostra  in bibliotheca existens, non innotuerat. Sane editionem cum Codice nostro conferrem, ut si qua esset lectionum diuersitas, aperte dignosceretur. Miror admodum editores Operum omnium S. doctoris, qui et germana S. Hieronymi opera et apocrypha, sub ipsius nomine uulgata, collegerunt, de hoc Indice nullam facere mentionem. Hec etiam in causa fuere, ut compendiosam multorum hereticorum indicationem dederim.

28. Menardus opusculum edidit e cariosis putribusque membranis post Isidori capita aliquot lib. uIII. Editio hunc exhibet titulum: S. Hieronymi Stridonensis Indiculus de heresibus Iudeorum, nunc primum in lucem editus cura Cl. Menardi Iuliomagi Andium propretoris Lutetie Parisiorum apud Sebastianum Chappelet 1617, in-8. Menardi prefatio ita se habet.

79 29. Consulebat Augustinum Quoduultdeus, et hereseon petebat indices, quod uariis scriptionum  uigiliis occupatus senex, distulit diu, et ad Hieronymi tractatum similis argumenti uoluit remisisse, licet quesitum per chartas suas haud potuerit inuenire. Hoc testimonio docta posteritas iacturam doluit semper et questa est. Cum igitur inter cariosas putresque membranas post Isidori capita aliquot lib. uIII de Philosophis gentium et ceteris ad usque libri huius finem opusculum sub Hieronymi nomine legissemus, hoc titulo: Incipit Indiculus Hieronymi de heresibus, nichil indignum uisum est tanti patris stylo curaque; sed aliqua tot pene uerbis catalogus Scriptorum habet. Hesimus tamen aliquantulum, cum in Luciferianis habet hoc usque; apud quemdam tamen, cuius nomen in eodem eius opusculo non inueni, in hereticis Luciferianos positos legi per hec uerba, que hic habes totidem syllabis, ut necesse fuerit ignoratum sanctissimo uiro libri Hieronymiani titulum. Quidquid sit, hoc uenerande antiquitatis monumentum non perire tanti fuit. uale.


 [* 1Kb] INCIPIT INDICULUS [a 1Kb] S. HIERONYMI DE HAERESIBUS IUDAEORUM.

1. Prima. Essei dicunt Christum docuisse illos omnem abstinentiam. Secunda Galilei dicunt Christum uenisse et docuisse eos ne dicerent dominum Cesarem, neue eius monitis uterentur. Tertia Masbothei dicunt ipsum esse Christum qui docuit illos in omni re sabbatizare.

2. Quarta. Pharisei negant Christum uenisse, nec ulla in re tribus predictis communicant. Quinta Sadducei negant resurrectionem, dicentes: Dictum est in Genesi ad Adam: Terra es, et in terram ibis [b 1Kb] . Sexta. Geniste presumunt quoniam de genere Abrahe sunt. Septima Meriste separant Scripturas, non credentes omnibus prophetis, dicentes, aliis et aliis spiritibus illos prophetasse.

3. Octaua Samarite, qui, Isrel captiuo et adducto in Babyloniam, translati sunt, uenientes in terram  regionis Samarie, ex parte Isrelitarum consuetudinem, quam per sacerdotem reductum didicerunt, tenent, ex parte Gentilem, quam in natiuitatis sue terra habuerunt. Nam in obseruationibus suis a Iudeis omnino separantur, quorum superstitio procul dubio omnibus nota est. Nona. Herodiani. Temporibus Saluatoris hec heresis exsurrexit. Hi Herodem magnificabant, dicentes ipsum esse Christum. Decima. Hemerobaptiste, qui quotidie et corpora sua, et domum, et supellectilem lauant.


 Item alie hereses diuersorum dogmatum, id est primum.---Simonite.

4. Prima. Simon quidam magus, qui induxit nouam heresim, dicens se esse uirtutem celestem, et uniuersas que sunt creaturas non esse a Deo factas, sed a uirtute quadam superna; ideoque se descendisse inquit, ut ouem saluaret perditam, Christum autem apud Iudeòs non esse passum. Hic est Simon cui Petrus in Actibus apostolorum maledixit. Menander et Saturninus idem dixerunt.


Alia heresis.--- [a 1Kb] Basilidite.

5. Secunda. Basilides dixit de ingenito solo Deo sensum, a sensu uerbum, a uerbo prudentiam, a prudentia uirtutem, a uirtute sapientiam, ex qua principatus, et initia, et potestates, et angeli, qui fecerunt CCCLXu celos: a celo autem nouissimo factam esse uniuersam hanc creaturam, et qui in ea est hominem. Partitos autem esse angelos per gentes uniuersas, e  quibus unus sit Deus Iudeorum, qui partem accepit per genus Hebreorum, qui de terra Aegypti eduxit illos de seruitute.

6. Hic angelus proteruitate sua exaltauit se super ceteros angelos, et partem eorum ualebat sibi usurpare, et ceteros populos subditos facere Iudeis. Unde ceteri angeli irati bella contra illos suscitauerunt, et extirpauerunt ciuitates eorum, et disperserunt totum populum eorum.

7. Deinde dicit Iesum non esse passum, sed Simonem Cyreneum, qui angariatus crucem illius sustulit. Contra hunc Agrippa, cognomento Castor, uir ualde doctus, scribit, prodens uniuersa eius mysteria, et prophetas enumerans, Barcobbam et Barcopet, et ad terrorem audientium alia etiam nomina barbara, religione composita, nominans etiam Deum maximum Abraxas, qui quasi annum continens, si iuxta Grecorum numerum computetur.


Nicolaite.

 8. Tertia. Nicolaus diaconus fuit ex ecclesia Hierosolymitana, qui cum Stephano et ceteris constitutus est a Petro propter uiduas; qui transgressus ueritatem, cepit hoc docere et dicere: Erant tenebre, et profundum, et aqua, et Spiritus, qui separat se a tenebris, a profundo, et aqua, et ab his alie prodierunt quatuor uirtutes, que fecerunt Deum, et eonas; et uocat illas dextras et sinistras. Namque uocabulum illis posuit Barbalo, et Prunicam, et Ialdabaoth, et Caulacau. Spiritus autem sanctus heresim appellans, dicit ad Ecclesiam: Sed hoc habes, quia odisti facta Nicolaitarum, que et ego odi. Multa enim docent absque discretione facere, et immolata idolis uesci, et in templis esse, et publice omnia communiter agere.

9. Quarta. Gnostici inquiunt: Erat Aeonum quidam, qui uocabatur Ialdabaoth, emissus a Prunica quadam matre, quique fecit sibi filios septem, et illi fecerunt septem celos, supra quos ipse Ialdabaoth  pedes habebat. Quo ignorante fecerunt septem filii hominem, sed non consummatum. Erat enim ut serpens, et sicut uermis uoluebatur. Itaque superna mater uolens euacuare uirtutem Ialdabaoth, operata est scintillam uirtutis descendere in hominem, et continuo erexit eum, ut staret pedibus suis, statimque homo sensu suo superascendit septem celos, et honorem dedit super tria eorum. Quo cognito, Ialdabaoth dolore ductus, quod sine consilio suo hoc esset actum, respiciens ad ceteram substantiam, genuit serpentem, qui seduxit mulierem, et suasit illam gustare lignum scientie: obediuit enim quasi filio Dei. Ophite hi sunt, qui hunc serpentem colunt et adorant, dicentes ipsum duxisse uirtutis cognitionem, et ipse illis Eucaristiam sanctificat. Compositis enim  panibus conuocant eum de spelunca sua, et ille conuoluit se circa panes, linguaque contingens singulas oblationes consecrat illis panem perditionis.


Marcionite.

10. Quinta. Marcionite Deum Patrem abnegant, dicentes alium esse creaturarum conditorem et malorum factorem [b 1Kb] ; esse autem alium Deum bonum et pium, qui solas animas suscipit credentium, eumque in summa parte celi tanquam in aliquo solario sedentem, aut dimittere animas uiuentes, aut exspectare redeuntes; et illum quidem iustum, et retributorem factorum: hunc autem misericordem et indultorem peccatorum. Incarnationem Filii Dei contradicunt, uolentes illum phantasma habuisse, non carnem.


De Manicheis.

11. Sexta. Manichei duas naturas et substantias, unam bonam, alteram malam dicunt. Ex hac quinque  contrarias prodiisse uirtutes. Has dicunt esse quinque deos malignos. Bonas asserunt duas, solis et lune, quas dicunt supernam esse substantiam. Preterea asserunt animas ex Deo, quasi ex aliquo fonte manare; aut certe progrediens ex Deo lumen uelut flumen, alueum sibi facere, atque inde quasi ad mensuram parilium animarum prodire substantiam.

12. Et ibi quidem in superno fonte, uel diuini fluminis alueo uniuersaliter mixta omnia, et cum Deo habere naturam: huius luminis particulam detentam quondam a tenebris uelle Deum liberare, quam dicunt Margaritam. uetus respuunt Testamentum. Nouum recipiunt, et ex parte blasphemant prophetas, utentes secundum prauitatem, Omnes quotquot ante me uenerunt, fures sunt et latrones .


De Gnosticis aliis.

13. Septima. Gnosticorum heresis de supradictis heresibus, id est, Nicolai, Basilidis, Marcionis, uelut  ex feralibus quibusdam malitie seminibus, impurissimum corpus exortum est. Sed et Manicheus posterior [c 1Kb] licet tempore, in eadem impuritate inuenitur processisse. Omnium enim istorum impuritas unitis in se utitur uenenis. Habet preterea et proprie malitie aliquanta uernacula. In ceteris enim assertionibus cum supradictis congruit; cetera autem eius quasi specialia.

14. Hec sunt que Ireneus ita exposuit; dicit quippe hec heresis animam non peccare; quam uult Dei esse substantiam, sed ex contraria et aliena substantia assumere aliam eream animam, et corpus terrenum, quam uocant malignam et diabolicam, et ipsa dum suam sequitur naturam, per se corpus peccare terrenum; cetera animam diuine substantie, et per hec facit locum suis turpibus exsecrandisque mysteriis, in quibus per orationem magicam suorum inuocationibus utitur angelorum, qui creando per aduentum suum, dicata olim gehenne corpora  in ministerium religiose, ut sibi uidetur, perditionis inflamment.

15. De cetero pudet dicere quam exsecrabilem sibi iniuriam per sua ingerant sacramenta. Preterea hec que uidentur agi Dei alterius potestate tonitruum sonitus uoces demonum esse confingunt. Dicunt etiam istum malignum Deum, uenientibus animabus per dispositas quasi principatum insidias, perditionis laqueos preparare, et per singula queque celorum loca eisdem perditionis munus offerre: assignare etiam eisdem decreta que compleant sicque eius celum, celorum cardines, signa et signorum circulos esse contrarios, ac sic quas aliene substantie alienam substantiam in omnibus esse contrariam.

 16. Nam ex iis aliqui, ut Ireneus, apostolorum uicinus, refert, dicunt contra duodecim signa duodecim patriarchas esse dispositos, et sic cetera, que secundum sapientes in mundo aut simpla, aut dupla, terna, aut quaterna, uel quina, sena, uel septena dicuntur, contra sanctorum numeros, equali et parili dispositione pugnare; praue etiam Scripturas intelligentes, filios promissionum non ex coitu uiri, sed uerbo Dei natos affirmant, ut non unigenitum ex Deo Filium dicant. Auferre cupientes omnipotentiam Dei, omnia Deum non ex nichilo, sed ex aliquo fecisse contendunt, ut duas substantias introducant. Hec ex parte pro cognitione ueritatis sunt dicta. Quanta autem uel de Euangelicorum interpretatione signorum, uel de Grecarum gentilibus mysteriis litterarum, eosdem affirmare cognouimus, enumerare perlongum est.


De ualentinianis.

17. Octaua. ualentinus consummatum dicit esse  eonem in innominata multitudine magna, qui profundum, uel nominatur. In silentio se magno continens, quod silentium est Grece appellatum [a 1Kb] . Hoc profundum, uel , emisit sensum, qui Monogenitus, et pater, et initium appellatur, cui coniuncta est ueritas. Et hec est quadriformis radix totius mysterii, id est, profundum, et silentium, et sensus, et ueritas. Intelligens autem sensus, ad quid esset missus, et ipse misit uerbum et uitam.

18. De uerbo autem et uita emittitur per coniugationem homo et Ecclesia. Et hec primogenita , radix, et substantia uniuersitatis. Coniugia Iu et , sensus et ueritas, uerbum et uita, homo, Ecclesia. uerbum autem et uitam in honorem Patris emiserunt, Bythium [b 1Kb] et Myxin, Ageraton et Henosin, ex se prodeuntem, et Itedonem, Acineton et Syncrasin, Monogenen, et Macariam. Hominem etiam emisisse alias XII Paraclitum et Fidem, Datricum et Elpin, Matricum et , Ainum et ecclesiasticum, et Beatitudinem,  Theleton, Sapientiam. Propatorque Aeon soligenito est, sensus, et chao primogenitis, ceteris autem inuisibilis est et incomprehensibilis; tricesimum itaque Seculum, quod est sapientia, concupiuit Patrem uidere.

19. Quod cum ingressum esset, pene periisset, quoniam non potuit capere gloriam paternam, et enixum aliquid inconsummatum sit, matrem uocant. Et quia alienata extimuit, et merorem passa est, et lacrymauit, et risit. Ex his itaque passionibus hoc seculum generatum est; de alienatione tenebre, de timore spiritalis malignitas, de merore stabilita terra, de lacrymis aque profuse sunt, de risu hoc lumen factum est. Christum autem hoc dicit docuisse missum in hunc mundum, et ipsum Christum a Patre ad salutem mundi non ex Maria carnem, in qua natus est, traxisse, sed spiritale corpus habuisse, et per Marie uiscera, quasi aquam per fistulam transiisse, et ideo nec resurrexisse eum credit, quia  nec mortuum, utpote quem mortalem non habuisse carnem blasphemant.

20. Dicit et tria esse genera natiuitatis humane , animale, spiritale, sed incredulos esse, et ex necessitate perire; animale, quod medium est eorum, quo se inclinauerit, ibi partem habiturum; spiritale autem quod se dicunt esse, accepisse semen salutis, qui in consummatione seculorum pausabunt; consummationem autem futuram omnium, cum omnes spiritales docti fuerint scientiam secretorum Dei. Et animalia commouet  ad spiritalem doctrinam. His factis undique ignis lucebit [c 1Kb] , qui omnem substantiam secularem conficiet et conflagrabit, in tantum, ut nec ipse ignis appareat.


De Caianitis et Iudaitis.

21. Nona. Caiani et Iudei sunt qui Cain sanctificant, dicentes illum celesti substantia esse profectum, que est ad dexteram; Abel autem de sinistra, et ideo illum esse occisum, et Iudam proditorem Christi omnium apostolorum fuisse doctiorem. Cum enim sciret arcanum Dei, et cognouisset omnibus hominibus futuram salutem passionem eius, contradicentibus terrenis uirtutibus, ipse proditor illius existens, saluauit humanum genus uniuersum.


De Sethitis.

22. Decima. Sethite. E duobus hominibus Cain et Abel, ab iniusto occiso Abel qui iustus erat, discrimen habebant uniuersi angeli. Superna itaque, que triuirtus uocatur, femina operatur nasci Seth,  et illo deposuit omnem iustitie scintillam, ut deponeretur uniuersa malitia terrene substantie: propter hoc omnis iustitie natiuitas a Seth deducitur. Sed quoniam transgressores angeli per illicitos coitus fecerunt sub sole nociuam gigantum natiuitatem, per quam accidit ut inundatione omnes genus animantium aboleretur et transiret, et solum iustum genus saluaretur, id est, anime uIII, Ne et uxor sua, et filii tres, et uxores filiorum, in arca: dicentes semen malitie abscondisse in arcam. Inde procedentibus temporibus post diluuium iterum malitia increuit. Hunc autem Seth ipsum dicunt esse Christum.


De Carpocrate, Cerintho et Ebione.

23. Undecima. Carpocras, Cerinthus, et Ebion; hi tres sibi successerunt, docentes omnia, secundum legem, circumcidi, obseruare sabbatum et dies festos Iudaicos; Christus enim hec omnia obseruauit, sufficere dicentes ita esse ut Dominum et Magistrum.  Christum autem negant per Spiritum sanctum a Maria uirgine natum, sed a Ioseph conceptum, ut hominem, nuptiali coitu, habuisse autem illum spiritum prophetalem, et uenturum, ac iudicaturum uiuos et mortuos.


De Stoicis.

24. Duodecima. Stoici dicunt omne uniforme esse peccatum, feritate et seueritate censores; animam tamen perire dixerunt. Amant uirtutem continentie, quam esse negant [d 1Kb] ; et affectant gloriam eternam, cum se non eternos esse fateantur.


De Peripateticis.

25. Decima tertia. Peripatetici, Aristotele principe, dicunt quamdam particulam anime esse eternam, sed de reliquo uero magna ex parte mortalem.


De Adamitis.

26. Decima quarta. Adamite, ut supradicte hereses, duas dicunt esse substantias: hoc habent in  mysteriis suis peculiare, quod nudis in ecclesia dicuntur orare corporibus; utentes hoc testimonio, Adam et Euam nudos in paradiso fuisse, ut scriptum est: [e 1Kb] Erant ambo nudi, et non confundebantur , et hanc perfectionem beatissimam putant, si ista faciendo iam uideatur ab his ablata confusio.


De Platonicis.

27. Decima quinta. Platonici dicunt Deum hominum animas creare, angelos corpora. Post multorum annorum curricula animas redire in diuersa corpora asserunt.


 De Epicureis.

28. Decima sexta. Epicurei dicunt Deum nichil agere, omnia constare corporibus, animam nichil aliud esse quam corpus.


De Sethianis.

29. Decima septima. Sethiani dicunt Seth de celestibus et supernis uirtutibus habuisse substantiam. Cain autem de inferioribus habere naturam: et illam supernam peccare non posse atque mutabilem fieri. Istam autem uolunt naturalem malitiam, et naturale habere peccatum, et illam superiorem, quasi semen Seth, sanctis, istam inferiorem peccatoribus, quasi semen Cain, semper assignant.


De Apellitis [a 1Kb] .

30. Decima octaua. Apellite dicunt Christum non Deum in ueritate, sed hominem in phantasia. Horum auctor Apelles. A Rhodone Asiani generis homine reprehensus est, quod Deum, quem coleret, ignoraret.


 De Seuerianistis.

31. Decima nona. Seuerianiste. Horum hereses Seuerianus, eloquentie spiritu inflatus, astruxit. Hi tres quadragesimas faciunt in anno, et in his xerophagiis, id est siccis utuntur escis.


De Cataphrygibus.

32. uigesima. Cataphrygarum heresis auctores sunt Montanus, Prisca et Maximilla: in quibus Montanum paraclitum et Priscam et Maximillam prophetas deceptorum hominum uanissimus error obseruat. Sunt huius heresis, imo perditionis, infanda mysteria. Nam quotannis unum infantem [b 1Kb] anniculum perfectum offerunt, ac compuncto uulneribus eius corpusculo in farinam sanguinem eius suscipiunt, sicque panem huius ex scelestissimi frumenti admistione facientes, diabolicum edunt eucaristie feralissime sacramentum. Infans autem si ex compunctione uulneris obierit, obseruatione martyrii colitur;  si uixerit, pro ueneratione summi sacerdotis aspicitur. Contra horum supra memoratorum prophetas Apollonius, uir disertissimus, scripsit insigne uolumen et longum asserens Montanum et insanos eius uates periisse suspendio, et multa alia in quibus de Prisca et Maximilla refert: »Si negant eas accepisse munera, confiteantur non esse prophetas qui accipiunt, et mille hoc testibus approbabo. Sed et ex aliis fructibus probantur prophete. Dic mihi crinem fucat prophetes [c 1Kb] ? stibio oculos linit propheta? ad tabulas ludit et tesseras propheta? fenus accipit? Respondeant, utrum hec fieri liceat, an non? Meum est probare quia fecerunt.


De Artotyritis.

33. uigesima prima. Artotyrite in sanctis mysteriis suis ad uicem eucaristie pane utuntur et caseo, dicentes, a primis hominibus oblationem e fructibus terre et fructibus ouium fuisse celebratam.


 De Heluidianis.

34. uigesima secunda. Heluidiani noui spiritus peruersitate decepti de sancte Marie gloria aliquid negant, aliquid confitentur, dicentes: uirgo ante partum, non uirgo post partum.


De Iouiniano et Auxenio.

35. uigesima tertia. Iouinianus et Auxenius Rome  hanc peruersitatis sue nouam inseruerunt doctrinam, dicentes nullam nuptarum et uirginum esse distantiam, nullumque inter abstinentes et simpliciter epulantes esse discrimen; proferentes etiam istud exemplum quod in ueteri Testamento sancti matrimonia habuissent, filios generassent, nec posse uirginitatem preferri, ne uacua sit copula que genuit gloria [Forte gloriam] prophetarum.


De Anthropomorphitis.

36. uigesima quarta. Anthropomorphite dicunt iisdem membrorum lineamentis Deum quibus homo est compositus, designari, et secundum hanc imaginem in qua ambulamus, Deum similem homini esse existimant.


De Hieracitis.

37. uigesima quinta. Hieracite. Hierax auctor ipsorum dixit ita esse de Patre Filium, uelut lucernam de lucerna, uel lampadem in duas diuisam partes, ut Filii circa Patrem suppositam, non eamdem  uelit esse substantiam.


De Luciferianis.

38. uigesima sexta. Luciferiani cum teneant in omnibus catholicam ueritatem, in hunc errorem stultissimum prolabuntur, ut animam dicant ex transfusione generari; eamdemque dicunt, et de carne, et de carnis esse substantia [d 1Kb] .


De Sabellio.

39. uigesima septima. Sabellius, qui et Patripassianus, idem et Unionita, dicit: Pater cum est, nec Pater nec Filius est; Filius cum est, Pater non est; Spiritus sanctus, cum est, nec Pater, nec Filius est, nec uisibilis, atque palpabilis est. Mutabilis tamen [e 1Kb] et passibilis. Antequam carnem ex uirgine assumeret, Deum tantum fuisse; nascentem ex uirgine Filium ipsa natiuitate appellatum; assumptum post Ascensionem in spirituali gloria, et descendentem super Apostolos, spiritualem gratiam  donaturum, Spiritum sanctum nominatum uolens, ut Trinitas in officiorum nominibus, non in tribus personarum speciebus sit; sed sicut unus Deus, ita una persona in diuinitate sit.


De Apollinari.

40. uigesima octaua. Apollinaris primum dixit Saluatorum carnem non assumpsisse. De hoc conuictus, dixit carnem assumpsisse, sed animam non assumpsisse, et de hoc conuictus, dixit et carnem et animam assumpsisse, sed sensum non assumpsisse: sed fuit ipse sibi sensus subtiliter uersutiam sue fraudis docens. uolens autem sensum tertiam ab anima et carne esse substantiam aut sensum extra animam; et ideo cum non uult assumptum, confitetur animam non assumptam, quoniam sensus anime officium est.


De Paulo Samosateno.

41. uigesima nona. Paulus episcopus Mesopotamie contra fidem ecclesiasticam sectam Artemonis introduxit, dicens propterea [f 1Kb] Christum hominem  fuisse sanctum, et unum de prophetis.


De Pneumatomachis.

42. Trigesima. Pneumatomachi ipsi sunt Macedoniani, similes Homuncionitis, dicunt Spiritum sanctum non esse Dei substantiam, sed creaturam, creaturis ceteris potiorem, et ministram Patris et Filii; hoc  est, cum angelis et archangelis, et ceteris potestatibus numerandum: non tamen circumscribi loco et finibus, sicut angelos. Quibus licet per celeritatem nature possibile sit facile de loco ad locum transire, tamen cum alibi sint, licet tunc in possibilitate, hoc alibi adesse non posse unde circumscribuntur. Localitatem Spiritui sancto assignant, quamuis eum creaturam creaturis ceteris potiorem dicant. Sed etsi qualibet creatura ille potior sit, et ei pre ceteris assignetur potestas, una tamen illi cum eis substantia est. Diuidi enim creatura potestate potest, non genere; unde Spiritum sanctum creaturam dicentes, loco et potestate subtiliter circumscribunt, et potentiam ei tantum pre ceteris tribuentes omnipotentiam auferunt.


De Chiliastis.

43. Trigesima prima. Chiliaste dicunt regnum sanctorum in carne carneum futurum, nolentes carnem nostram innouatam recipere spiritalem, sed bona terre carnalia carnaliter per mille annos asserunt  manducanda. Dionysius Alexandrinus episcopus, Origenis auditor, aduersus Nepotem episcopum, heresis huius auctorem scripsit, qui mille annorum corporale Christi regnum futurum suis scripturis asseuerat. In quibus et de Apocalypsi Ioannis diligentissime disputauit, et omnia illic aspicienda spiritalia, non intelligenda esse carnalia.


De Donatianis.

44. Trigesima secunda. Donatus, a quo Donatiani per Africam sub Constan ino Constantioque principibus, asseruit a nostris Scripturas in persecutione Ethnicis traditas, totam pene Africam, et maxime Numidiam, sua persuasione decepit. Exstant eius multa ad suam heresim pertinentia, et de Spiritu sancto liber Ariano dogmati consentiens.


De Circumcellionibus.

45. Trigesima tertia. Circumcelliones, quos uocant, huius supradicte heresis habent doctrinam: suam, que omnibus nota est, in dementiam sequuntur  insani. Nam amore nominis martyrii, et laudis humane magis caritatis Christi cupidi, semetipsos interdum oratione facta aut precipitio, aut incendio, aut alios ad sui necem inuitantes, gladio perimunt: quo uiolenter ex hac uita discedentes, martyres nominentur.


De Nouatiano.

46. Trigesima quarta. Nouatianus, Romane urbis presbyter, aduersus Cornelium cathedram sacerdotalem conatus inuadere, Nouatianorum dogma constituit, nolens apostatas suscipere penitentes, et baptizans baptizatos. Huius ductor Nouatus Cypriani presbyter fuit.


De Montensibus.

47. Trigesima quinta. Montenses heretici maxime in urbe sunt. Hi tempore persecutionis cum Scripturis in montibus latuerunt. Qui uero in urbe erant, primum passionum suppliciis restiterunt; dein constantes in proposito, cum contemnerent supplicia  passionum, artificio astutie per paganos iudices his securitas attributa est, ut in ecclesiis agerent, ac Deo, sicut consueuerant, deseruirent.

48. Dehinc repente inuasis ecclesiis, Scripture ab ethnicis comprehense sunt, estimantibus quod facilius a fide uerterent Christianos, si ab iisdem sacrarum Scripturarum presidia sustulissent. Hanc quasi  traditionem Scripturarum ii qui habitabant in montibus criminantur, ac se a catholice Ecclesie corpore diuiserunt. Hi namque cum duabus supra positis heresibus faciunt, nam in doctrina sua Donatianorum dogma suscipiunt. In respuendis uero penitentibus, ultimo in rebaptizandis baptizatis Nouatianorum sequuntur errorem.


De Arianis.

49. Trigesima sexta. Arianorum heresis Arius auctor fuit. Hic profano eloquentie sue spiritu ductus, asseruit non ceternalem esse Patri Filium. De hoc dicit: Erat, quando non erat; et ex nullis factus exstantibus, id est ex nichilo.


De Photino.

50. Trigesima septima. Photinus de Gallogrecia, Marcelli discipulus, Sirmii episcopus fuit. Hic Ebionis heresim restaurare conatus est, que dicit Christum a Maria per Ioseph nuptiali coitu fuisse conceptum. Huic Berileus Arabie episcopus fuit quondam  in peruersitate consimilis, eo quod Christum ante incarnationem negabat, sed postea ab Origene correctus est. Nam exstant eius epistole ad Origenem facte, in quibus se congratulatur ab eodem fuisse correctum.


De Eunomio.

51. Trigesima octaua. Eunomius artificio diaboli subtilior Ario, non solum heresim ipsius perfidie, sed alterius professionis induxit, dicens non ex alio Filii esse substantiam, neque creaturam Dei esse perfectam, sed ex ipsa Patris substantia Filii esse substantiam, splendorem luminis, non ipsum lumen: et imaginem Dei, non ipsum Deum. Non uidens per impietatem suam ipse etiam negare quod credit. Cum enim substantiam confiteatur in Filio, ibi ex ipsa substantia, minus aliquid, quod est ipsa substantia, confitetur. Damnat ipsam quam a sua minore uult esse substantiam [a 2Kb] .

.


De Predestinatianis.

52. Trigesima nona. Predestinatiani sunt qui dicunt quod Deus non omnes homines ad hoc creauit ut omnes saluentur, sed ut multitudine hominum ornetur mundus. Quod etsi generali predicatione dicat: uenite ad me, omnes qui laboratis et onerati estis, et ego reficiam uos, non tamen omnes ea uoluntate uocet, ut omnes sequantur uocantem. Sed nec omnes, qui ipso in pirante obediunt uocationi, dicunt accipere exsequendi in bono opere perseuerantiam, sed post multos labores et iustitie fructus, si non sunt de saluandorum numero subtrahendas eis uires agendi, ne perdurent in bono, et e contrario illos qui predestinati sunt ad uitam eternam, etiamsi in perfidia uel in omni genere peccati longo tempore uolutentur, accepturos occasionem, qua et credant in Deum, et secundum Dei preceptum uiuant, ut possideant societatem iustorum. Tali diffinitione  id docere student, quod Deus personas hominum accipiat; quod alios etiam inuitos post multa mala opera attrahat ad salutem; alios post bona reiiciat, et compellat in malum, quo pereant in eternum.


De Nestorianis.

53. Quadragesima. Nestoriani a Nestorio Constantinopolitano episcopo nuncupati, qui beatam uirginem Mariam non Dei, sed hominis tantummodo asseruit  genitricem, ut aliam personam carnis, aliam faceret deitatis. Nec unum Christum in uerbo Dei et carne credidit, sed separatim atque seiunctim alterum Filium Dei, alterum hominis predicauit.

54. Nestoriani dicunt sanctam uirginem Mariam Christum genuisse, non Deum, aliud uolentes esse Christum quam Deum, id est templum Dei, non ipsum Deum, et speciali Dei gratia ita ab omni peccato immunem seruatum, ut dignus fuerit qui nunquam desereretur a Deo, sed semper inhabitatorem et inoperatorem habuerit Deum: qua fiducia sancte conuersationis, Deum appellans patrem, ipse quoque rite appellatus sit Filius: adorandum etiam et colendum decernunt ut Deum, uel cum Deo, non tamen uerum Deum, sed sicut statuam regis et legatum imperatoris, utentes peruerso suo sensu Apostoli dictum, quod ait: Deus erat in Christo, mundum reconcilians sibi.

55. Hinc est quod non credunt Deum in homine ad redemptionem humani generis uel natum, uel  passum: nefas esse dicentes credi mulierem anteriorem se, uel aliud quam se; hoc est aliud quam hominem genuisse, aut ab hominibus Deum occidi potuisse, sed hominem innocentem et fidelissimum Dei testandi causa, ad exemplum martyrii humano generi tribuendum, ipso Domino tradente et permittente, occisum. Unde et per meritum bone uite et bone confessionis primus a mortuis suscitatus est, Deo coniunctus, sed et patrocinium pro his perpetuum daturus, qui per eius doctrinam in Deum fideliter credunt, et pura Deo conscientia famulantur.


De Eutychianis.

56. Quadragesima prima. Eutychiani, dicti ab Eutyche Constantinopolitano abbate, qui Christum post humanam assumptionem negauit existere de duabus naturis, sed solam in eo diuinam asseruit esse naturam. Eutychite dicunt Dominum Iesum uerum quidem Deum ex uirgine, et in uero corpore natum, non tamen in humani generis carne, id est, non ex  carne uirginis carnem traxisse, sed quasi de celo exhibuisse corpus, quod uirginis interioribus reclusum in humanam speciem formauerit, et in ipso natus sit Deus in similitudinem hominis, Apostoli ad id testimonium sensu impio proferentes, quod de Christi Incarnatione loquens dixit: In similitudinem hominis factus, et habitu repertus ut homo. Et alio loco: Primus homo de celo celestis.

57. Ecce, aiunt, celeste corpus hominem appellauit Apostolus, quem ideo peccato caruisse testatus est, quia carnem originalis peccati obnoxiam non assumpserit, sed corpus simile carnis peccati; et inde esse aiunt quod caro humana originali in baptismo absoluta peccato adhuc uelut natura retinet incentiuum peccati; quod eius minime in dispensatione Incarnationis Christus carnem susceperit; cuius societate liberari penitus potuerit stimulis uitiorum Ade preuaricatione quesitis. Huius Eutyches heresis auctor ambitione episcopatus noua presumens,  et sanctum Flauianum Constantinopolitane urbis pontificem exsulem mori fecit, et Alexandrinis discessionis ab Ecclesia occasionem dedit.


De Timotheanis.

58. Quadragesima secunda. Timotheani dicunt Filium Dei uerum quidem hominem ex uirgine Maria natum, sed non ita unam reddidisse personam, ut non in unam redactus sit naturam; conflatorium quoddam uolentes fuisse interiora uirginis, per quod due nature, id est Deus et homo, in unam resolute et compacte massam, unam Dei et hominis exhibuerint formam, immutata uidelicet naturarum proprietate efficientium coitionem.

59. Et ad confirmandam huiuscemodi impietatem, que Deum asserit a sua uersum natura, cogunt euangeliste testimonium, dicentes: Et uerbum caro factum est; quod ita interpretantur, diuina natura in humanam uersa est; abolitionem illi inuiolabili impingentes substantie. Huius impietatis initium Timotheus  apud Bizam Bithynie modo exsulans ciuitatem, continentis et religiose uite imagine multis illudit.


De Bonosiacis.

60. Quadragesima tertia. Bonosiaci a Bonoso quodam episcopo produntur, qui Christum filium Dei adoptiuum, non proprium, asserunt.


De Acephalis.

61. Quadragesima quarta. Acephali dicti, id est sine capite, quod sequantur heretici; nullus enim eorum reperitur auctor a quo exorti sunt. Hi trium Chalcedonensium capitulorum impugnatores duarum in Christo substantiarum proprietatem negant, et unam in eius persona naturam predicant.


De Theodosianis et Gaianitis.

62. Quadragesima quinta. Theodosiani et Gaianite appellati a Theodosio et Gaiano, qui temporibus Iustiniani principis in Alexandria populi peruersi electione uno die sunt ordinati episcopi. Hi errores Eutychetis et Dioscori sequentes, Chalcedonense  concilium respuunt, ex duabus unam in Christo naturam asserunt, quam Theodosiani corruptam, Gaianite incorruptam contendunt.


De Agnoitis et Tritheitis.

63. Quadragesima sexta. Agnoite et Tritheite a Theodosianis exorti sunt, ex quibus Agnoite ab ignorantia dicti, quia peruersitati a qua exorti sunt id adiiciunt quod Christi diuinitas ignoret futura, que sunt scripta de die et hora nouissima: non recordantes Christi personam in Isaia loquentis, Dies iudicii in corde meo.

64. Quadragesima septima. Tritheite uero uocati, quod sicut tres personas in Trinitate, ita quoque tres astruunt Deos esse, contra illud quod scriptum est: Audi, Isrel; Dominus Deus tuus Deus unus est.

65. Sunt et alie hereses sine auctore et sine nominibus, ex quibus alie triformem putant esse Deum. Alie Christi diuinitatem passibilem dicunt.  Alie Christi de Patre natiuitati initium temporis dant.]

30. In schedis Zaccarianis hanc coniecturam inueni notatam ad uerba hoc usque apud quemdam tamen, scilicet legendum, Augustinus, non hoc usque. Sane sensu carent uerba illa, ut apud Menardum edita conspiciuntur sine ulla distinctione, hoc usque apud quemdam tamen. Sed sensus aliquis erui potest adhibita ea distinctione quam posui: cum  in Luciferianis habet hoc usque: Apud quemdam, etc. Sensus erit, habet etiam hoc.

31. Ex Ambrosiana Mediolanensi bibliotheca Nic. Antonius refert opus ita inscriptum: De sapientia liber secundus. Minime dubito quin is sit liber secundus Sententiarum, ita etiam in editis relatus: Sentententiarum  liber secundus. De sapientia caput primum. Opus quod in eadem bibliotheca exstat, Soliloquia de institutione bone uite, uel sunt synonyma, uel opusculum de norma uite, uel aliud de institutione bone uite, quod etiam Collectum de lacrymis nuncupatur; uel aliquod aliud simile fragmentum Synonymorum. Liber de Regulis canonicorum, qui ex eadem bibliotheca citatur, uel est fragmentum aliquod libri secundi de Officiis ecclesiasticis, ut Nic. Antonius coniicit, uel potius uetus regula canonicorum ex Isidori sententiis magnam partem contexta, ut capp. 31 et 71 demonstraui. Quid autem sit Dialogus de conscientia sumentis corpus Christi, qui ex bibliotheca eadem Mediolanensi indicatur, non ita in promptu est inuenire. Existimo tamen fragmentum  id esse ex lib. I cap. 18 de ecclesiast. Offic.: Dicunt aliqui, nisi aliquo intercedente peccato, eucaristiam quotidie accipiendam, etc. 80 Quod quidem bene dicunt, etc. Quod fragmentum seorsum editum est, ut cap. 69 dixi, et fortasse dialogi nomen accepit propter illa uerba, Dicunt aliqui, bene dicunt, etc.

32. Liber de Institutione ieiunii quadragesimalis, Isidori nomine a Zuerio Boxhornio alicubi repertus, uel est sermo de hoc argumento qui exstat in Breuiario Mozarabico, uel fragmentum ex lib. I Officiorum, ut cap. 72 uberius exposui. In Codice Regio-uaticano, in quo sunt Isidori quedam opera, est opusculum de obseruatione quatuor temporum. Incipit: Primi igitur mensis ieiunii est, etc. Desinit, gaudia possidebit. Hec quidem in libris de Officiis non continentur;  sed opusculum sine auctoris nomine profertur, neque aliunde ratio suppetit cur Isidoro illud affingamus.

33. In catalogo uaticano indicantur pag. 244 Codicis uaticani 1357 Excerpta ex Isidori libro de Regibus bene regentibus. Sed liber hic de Regibus nichil est aliud nisi caput 48 et 49 libri III Sententiarum, de Prelatis et de Iustitia principum, ex quibus libro XuII Decreti Iuonis eo Codice contenti rubrica excerpitur: De regibus bene regentibus ex dictis Isidori. Rursus alia: De eadem re ex dictis eiusdem. Huic simile est quod in codice Sententiarum Collegii Romani post librum secundum, et excerpta quedam Etymologiarum titulus hic est, De regibus et ducibus: Audite ergo, reges, et intelligite, etc., ex Salomone.  Apud Montfauconium in bibliotheca Mss. Isidori sententie de sacerdote magno et eius cultu indicant fragmentum ex libris de Officiis ecclesiasticis: Isidori Rhetorica, Grammatica, de schematibus, de bellis, fragmenta ex libris Etymologiarum. Eodem pertinet quod Trithemius refert Isidori lib. I De grammatica et uocabulis, uti etiam liber artium a Trithemio et Pastrengo memoratus. Hec enim non aliunde uidentur desumpta, nisi ex libris Etymologiarum, in quibus de grammatica, rhetorica, pesi, philosophia, uocabulis per alphabetum distinctis, aliisque similibus agitur. Suspicatur tamen Nic. Antonius librum de grammatica et uocabulis uel ad libros Differentiarum, uel ad glossaria spectare.

 34. Inter Excerpta libens refero quedam opuscula in Catalogo bibliothece Regie Parisiensis sic enuntiata: cod. 2320 sec. XIII membr.: Isidori Hispalensis episcopi questiones de die iudicii, et uita sanctorum. Cod. 3607 membr. seculi Xu. »Commentum beati 81 Isidori ad inueniendam uitam beatam.« Cod. 2994 A: »Isidori ars institutionum discipline membr. partim uIII, partim XI seculi.« Cod. 2825: »Isidori Hispalensis episcopi Physiologus de natura bestiarum.« Cod. 5014: »De sibyllis.« Cod. 7369: »De musica.« Cod. 2831: »Monita de uerbis beati Isidori episcopi Hispalensis extracta ad instruendum hominem, qualiter uitia ualeat euitare, etc.« Cod. 7530: »De particulis orationis.«

35. In Codice uaticano 2951 chart. seculi XuI  in-8 hic est titulus: Isidorus. Incipit liber de Machina mundi et de contractis eius. In catalogo uaticano indicatur: De situ orbis. Est liber XIu Etymologiarum in compendium redactus, ac multis omissis. Desinit, loca exusta solis ardoribus, scilicet cap. 5 libri XIu. In Codice uaticano 1348 indicatur Isidorus de Interpretatione canonis, quod est fragmentum ex cap. 16 lib. uI Etymologiarum. De quibusdam Excerptis sententiarum, ut de libro de Conuersis, et de alio de Prelatis, et de Floribus sententiarum, etc. sermonem institui cap. 68, de aliis ex libris de eccles. Offic., scilicet de uite monastice uariis generibus, de percipienda Eucaristia, etc., cap. 69. Excerpti etiam sunt ex libris Sententiarum et ex regula monachorum Commentarii, quos Constantinus Caietanus falso  uocat in Regulam S. Benedicti, de quibus dixi cap. 71. Excerpta etiam puto que a Tomasino in Biblioth. Patauin. mss. pag. 71 memorantur, Quedam dicta Isidori de confessione in-8 min., ex libris Sententiarum uel Etymologiarum.

36. Quedam sunt opera per errorem Isidoro afficta. De operibus medicis confer caput 75, de libro quarto Sententiarum caput 67. In indice Bibliothece Mss. Montfauconii refertur Martyrologium Isidori; sed in corpore enuntiatur quidam Codex cardinalis Ottoboni hoc titulo: Isidorus et Martyrologium seculo X scriptum; quod Isidoro ascribi non debet. In quodam catalogo Isidoro nostro tribuebantur de imperio militantis Ecclesie libri quatuor: quod opus est uarium et eruditum Isidori de Isolanis ordinis  Predicatorum editum Mediolani 1517.

37. Eisengreinius Trithemii catalogo addidit inter Isidori opera Historiam Longobardorum, inde deceptus, ut Nic. Antonius coniicit, quod Lucius Marineus Siculus Gothorum aut uandalorum Historias eo nomine per errorem appellauerit. Didacus Lopez de Almella, 82 auctor ualerii Historiarum, Isidoro affingit librum de Proposito perfectionis uirginitatis ad Florentinam sororem; qui alius non est, ut uidetur, a libro de Institutione uirginum, quem Leander ad sororem Florentinam direxit. Padilla quoque Centur. uII, cap. 22, recenset inter alios Isidori libros de la Perfeccion de la uirginidad dos libros dedicados a santa Florentina, et ad marg. uerbis Latinis de uirginitatis Perfect. 2.

 38. Fabricius in Bibl. med. commemorat scripta que in nouissima, ut ait, scilicet Breuliana Operum Isidori editione desiderantur: de quorum plerisque iam uerba fecimus. De Chronico breui Wisigothorum, cuius auctorem nonnulli Wulsam dixerunt, uide cap. 79. Sententia de Regula Deuotarum est caput additum Regule monachorum ex Martenio, de quo cap. 71. Opus ms. de Partibus orationis in bibliotheca Caroli de Montchal cod. 99 non uidetur diuersum a capitibus libri primi Etymologiarum, et a fragmentis illis que etiam seorsum excusa diximus cap. 55. Huius quoque libelli mentio exstat apud Nic. Antonium ex Labbeo in Specimine antiq. lection., siue Bibliotheca noua mss., pag. 198. Pseudo-Luitprandus pag. 486 Aduersar. refert se uidisse librum prophetiarum  Isidori, scriptum lingua Latina, Gothica, uulgari Hispana et Arabica. Sed id totum confictum est, ut iam omnes norunt, et fortasse architectus Aduersariorum Luitprandi ad prophetiam de futuro Hispanie excidio respexit, que Isidoro in uita eius apud Bollandianos cap. 9, et in aliis historicis monumentis seculi XIII tribuitur.

39. Addit Fabricius orationem synodalem, in synodo Hispalensi anno 636 paulo ante obitum habitam, in qua Arii heresin et Acephalitarum superstitionem condemnauit, de qua, ut ait, mentionem facit Braulio, et scriptor uite cit. cap. 9. At uero Braulio solum commemorat Isidori disputationem contra Acephalitas et Gregorium huius heresis antistitem, que exstat in concilio Hispalensi II habito anno 619.  Auctor uite cap. cit. 9 describit et interpolat Isidori orationem paulo ante obitum ex Redempti narratione, quam cap. 6 protuli: que oratio synodalis non est, neque in ea Acephalitarum aut Arianorum heresis refutatur. Premiserat autem idem auctor cit. cap. 9 Isidori professionem fidei in synodo Iu Toletana, cui ipse anno 633 prefuit; et illico 83 subiungit Isidorum heresim Arianam et superstitionem Acephalitarum uehementer profligasse. Nic. Antonius lib. u, num. 193, meminit quoque Orationis synodalis, in concilio Hispalensi secundo dicte, de qua Braulio. Et subnotat Bayerius nullum ex opusculis que a num. 182 Nic. Antonius memorat, exstare in bibliotheca Escurialensi sub Isidori nomine, neque alibi se in ea incidisse. Sed, ut iam  monui, synodalis hec oratio extra concilium Hispalense II non est querenda; quod ipse Nic. Antonius agnoscere uidetur. Huius generis est quod Ordo conciliorum Isidori nomine solet allegari, ille scilicet qui ab Isidoro Mercatore ex concilio Toletano Iu, cui Isidorus prefuit, aliisque documentis consarcinatus fuit: de quo uide Concilia Labbei tom. I, col. 7.

40. De Alphabeto Papie Iudicum, alphabeto uerbalium, theologicarum distinctionum, alphabeto librorum, orationis, que desiderari ait Fabricius, cap. 81 disputatum fuit, cum de lamento penitentie per alphabetum distincto sermo habitus est. In Braulionis interpolata prenotatione quedam indicantur Isidori opera aliis ignota, scilicet preter duos libros aduersus Iudeos, De natiuitate Christi sempiterna ex Patre,  et temporali ex matre Isaie testimoniis librum unum. Moralium libros B. Gregorii pape rogatu compendiose abbreuiauit . . . In canonico quoque et ciuili iure permaxima composuit instrumenta. De commentariis in Cantica, Psalterium et Euangelia, de Bibliorum compilatione et Psalterii translatione alibi sermo occurrit. Post catalogum aliorum omnium operum additur: Ad ultimum uero sedium, locorum, regionum, omnium diuinarum humanarumque rerum nomina, genera, officia, causas, et queque obscura atque ab humanis mentibus fere iam remota, scribendo patefecit. Quibus uerbis interpolator peculiare aliquod opus indicare uidetur: sed ea, ex genuina prenotatione magna ex parte desumpta, de Isidori doctrina, que in cunctis eius operibus elucet, exponi debent.

 41. Quedam opera ab aliis pretermissa Bayerius indicat in not. ad num. 216 Bibl. ueter. Hisp., que, inquit, sintne re ipsa, aut titulo tenus a superioribus diuersa, iureque an iniuria Isidoro ascripta, lectorum iudicium esto. In his est Isidori oratio quam, sacrum uiaticum ante obitum suscepturus, in templo beati uincentii martyris habuit, ex Codice Escurialensi. Hanc recte, ut puto, 84 coniicit illam eamdem orationem esse quam Redemptus in recensione obitus Isidori expressit et inseruit, que orationis pariter titulo ab aliis indicatur.

42. Opusculum de baptismi Officio ac de Ordine uenientium ad fidem, quod in Codice seculi IX post Misse exegesin Isidoro ascribitur, in quo agitur de quatuor gradibus, scilicet competentium, catechumenorum,  baptizatorum, et sacro chrismate inunctorum, necnon de penitentium ordine, in quo flentes, audientes, substrati, et consistentes numerantur, Bayerius ait desumptum uideri ex Isidori libris de Officiis, precipue ex libro II, cap. 21 et seqq., nisi is fuerit, addit, singularis libellus de Conuersis, quem Isidoro tribuit Barthius Aduersar. lib. XXuIII cap. 1. Sed prior illa coniectura omnino retinenda: nam libellus de Conuersis est fragmentum libri II Sententiarum, ut Nic. Antonius iam monuerat num. 186, ubi mendose editum libri I Sententiarum pro libri II. Que adduntur de penitentibus, fortasse alterius sunt auctoris.

43. In ueteri catalogo Escurialensi Bayerius indicatum reperit, Isidorus, de aduersa fortuna: quem titulum nusquam alibi se legisse meminerat. Ne mihi  quidem occurrit quid sub hoc titulo lateat, nisi forte cuiquam ita inscribere placuerit quedam capita libri III Sententiarum, De oppressoribus pauperum, de tribulatione iustorum, et similia.

44. Lucas Tudensis in libris aduersus Albigenses aliquando Isidori uerba allegat, quorum loca Mariana in margine non indicauit, ut alias solet. Lib. I cap. 7 ex Isidoro profert: Est ignis purgatorius incendii locus, ubi post mortem fidelium quedam peccata leuia puniuntur, aut eorum qui post detestationem peccati, et confessionem legitimam, condignam penitentie satisfactionem plenarie minime peregerunt. Doctrina hec aliis uerbiis exstat cap. 14 de Ordine creaturarum, et consentanea est iis que Isidorus tradit in fine librorum Sententiarum et de Officiis ecclesiasticis: sed  uerba petita sunt uel ex aliquo Isidori opere, quod intercidit, uel, quod magis credo, ex opere Isidoro supposito. Quod idem meum iudicium est de aliis uerbis, que ibidem cap. 8 lib. I Lucas tanquam ex Isidoro expromit: Indulgentie dierum, que a pastoribus Ecclesie in sanctorum festiuitatibus, uel alias ob caritatis opera fiunt, non solum uiuis, uerum etiam mortuis fidelibus prosunt, et 85 gratiam sibi indulte solutionis percipiunt, si tales sint qui uiuorum beneficiis a penarum suppliciis ualeant liberari.

45. Codex uaticanus urbinas 585, de quo cap. 104, exhibet Isidori Chronicon de seculi etatibus: et pag. 6 catalogum abbatum Casinensium, qui in inuentario dicitur E, hoc est, eiusdem Isidori, cuius Chronicon precesserat. Sed preterquam quod in Codice ipso  ms. Isidori nomen non prefigitur, catalogus eodem ductu a S. Benedicto continuatur ad seculum usque XI. Neque uero ulla est causa cur putemus Isidorum, qui nusquam in suis genuinis operibus aut S. Benedictum aut monachos Benedictinos nominauit, catalogum abbatum Casinensium inchoasse, et ad suam etatem perduxisse.



CAPUT LXXXuII. An Isidorus partem aliquam in Bibliis Gothicis ordinandis, aut in noua Psalterii editione curanda habuerit? quanam Bibliorum uersione usus?

1. Putat Burrielius in epistola ad u. C. Petrum de Castro, quam cap. 40 Latinam feci, et in fragmento alterius epistole ad P. Rabagum, quod ibidem premisi, Biblia Gothica, quorum exemplar adhuc in  tabulario ecclesie Toletane asseruatur, ita a S. Isidoro fuisse digesta, ut uersionem S. Hieronymi recognouerit, singulis libris proemium adiecerit, ex quo Proemiorum liber coaluit, prophetarum gesta descripserit, ex quo liber de Ortu et Obitu Patrum permanauit, libris Regum chronologiam regum Iuda et Isrel prefixerit, que Isidoriano Chronico respondet, aliaque ornamenta inseruerit, de quibus loc. cit. fusius dictum. Suspicatur etiam Burrielius, nouam Psalterii editionem adornasse, eam scilicet ipsam qua Mozarabes in breuiario suo utuntur, queque diuersa est ab editione Hieronymiana in Bibliis Gothicis Toletanis exstante. Hec seculo XIII iam uigebat opinio: nam in Braulionis prenotatione eo seculo, aut ante potius interpolata id de Isidoro refertur: Bibliothecam  compilauit: quartam psalterii translationem edidit. Biblia sacra bibliothece nomine hic intelliguntur. Burrielius peculiarem dissertationem anno 1759 de sacrorum Bibliorum uersione, 86 que etate S. Isidori in usu erat apud Hispanos, conscripsit: ex qua melius quid ipse hoc de argumento excogitasset, perspici posset. Sed ea ubinam lateat, incertum.

2. Exhibenda a nobis primo loco est uberior aliqua notitia Bibliorum quibus olim Ecclesia Gothica utebatur, et quorum nonnulla in Hispania asseruantur exemplaria. Ioannis Mariane, qui Biblia Gothica Toletana sepe manu uersauit, audienda sententia est ex dissert. pro edit. uulg. cap. 18. »uerum ad extremum aduersus ea que hactenus confirmata sunt, non parum ambiguitatis diebus superioribus attulerunt  Biblia ante sexcentos amplius annos Gothicis litteris descripta, que in templo Toletano seruantur, quibus Hieronymi uersionem integram contineri diuersam a ueteri editione uulgata, multa indicabant. Psalmi ex Hebraico conuersi, uti inter eius opera exstant: quod fortasse in paucis Bibliorum Codicibus inuenitur. Baruch pretermissus, uti Hieronymus se pretermisisse ait, tum Esdre duo libri, tertius et quartus, quos Hieronymus somnia uocat; preterea Regum libri diuisi eo modo quo diuiduntur ab Hebreis in primum et secundum Samuelis, et rursus in primum et secundum Regum, quos nos libros Regum tertium et quartum uocamus. In his Bibliis omnes libri preter psalmos exstant, uti in editione nostra uulgata, paucis tantummodo uerbis commutatis  pro uarietate regionum scilicet: sed ut manifestum sit non alium interpretem exstitisse. Ea res in eam cogitationem inducebat, ut preter psalmos omnes libros editionis nostre putarem Hieronymi esse. Sed certe cum non omnes ipse fuerit interpretatus, uerisimile est proxime eius etatem, ne in Bibliis Hieronymi aliquid deesset, ex ueteri editione eos libros fuisse adiunctos. Preterea paucos alios, quibus eius interpretatio non satis uulgo probabatur. Ergo ea nostra sententia est, plurimos libros nostre editionis ex Hieronymi interpretatione esse, paucos quosdam ex altera, que olim apud Latinos editio uulgata uocabatur, neutros omni ex parte sinceros, sed quibusdam locis aut uerbis ex diuersa editione commutatis.«

 3. Ex his colligo Biblia Gothica conuenire magna ex parte cum editione nostra uulgata, cuius auctor a plerisque Hieronymus creditur, excepto psalterio, quod ex tertia Hieronymi editione desumptum fuit, ut idem Mariana clarius explicat cap. 19. Cum enim premisisset Hieronymum triplicem psalterii editionem adornasse, 87 primum septuaginta Interpretum editione leuiter correcta, qua olim Ecclesia Romana, et nunc basilica uaticana et Mozarabes utuntur; deinde eadem editione diligentius emendata et digesta, que in editione Bibliorum uulgata admissa est, et ab Ecclesia Romana suscepta: postremo psalmis ex Hebraica ueritate translatis, addidit: Biblia Gothica, que cum omni ferme ex parte Hieronymi essent, ab antiquis diuersa, ceteris diuinis libris adiunctos  habent psalmos, qui hoc tempore inter alia eius opera sunt reiecti: nimirum antiquis illis temporibus nondum inoleuerat, ut pro illis uulgati psalmi, quorum usus retinebatur in ecclesiis, in libris substituerentur

4. Sed alia reddi potest ratio cur in Hispania maxime Biblia ex ipsius Hieronymi sententia in ordinem fuerint redacta: nam Hispani ea ab Hieronymo enixo studio rogauerant, et accurate descripta acceperant. Non uulgare Hispane pietatis exemplum ex eius epistolis discimus. In noua uallarsii editione epistola Hieronymi 71, olim 28, scripta anno 398, est ad Lucinium, al. ad Lucinianum, al. ad Licinium; apud Cassiodorium ad Lucium: in nonnullis mss. additur Beticum. Hieronymus, Lucinii laudes multis prosequens, sic ait: »Abundantia tua multorum  inopiam sustentauit, etc. Opuscula mea, que non sui merito, sed bonitate tua desiderare te dicis, ad describendum hominibus tuis dedi, et descripta uidi in chartaceis Codicibus, ac frequenter admonui, ut conferrent diligentius et emendarent. . . Canonem Hebraice ueritatis, excepto Octateucho, quem nunc in manibus habeo, pueris tuis et notariis dedi transcribendum. Septuaginta Interpretum editionem et te habere non dubito, et ante annos plurimos diligentissime emendatam studiosis tradidi, etc.« Ad eam diligentiam, qua Hieronymus Codices describi curabat, fortasse spectat adiuratio Hieronymi nomine ad librarios, quam ex Codice Urbinate 386, cap. 104, proferam.

5. Iterum Hieronymus de eodem argumento agit  in epistola 75, al. 29, scripta anno 399, ad Theodoram Lucinii uiduam: Quod cum multi mirentur et predicent, ego in illo magis laudabo feruorem et studium Scripturarum. Quo ille desiderio opuscula nostra flagitauit, et missis sex notariis, quia in hac prouincia Latini sermonis scriptorum penuria est, describi sibi fecit quecunque ab adolescentia usque in presens tempus dictauimus? Sermo est de Lucinio Betico, Theodore uiro iam defuncto. uides igitur originem uersionis 88 Bibliorum, que in Bibliis Gothicis Toletanis conspicitur: nam illa Biblia, in Betica exarata, non aliunde uidentur desumpta, nisi ex exemplaribus que Lucinius sibi describi curauit. Obiter aduertam, contemnendas esse leues suspiciones, quibus Molkenburhus suadere conatur has  duas epistolas, uti plura alia opera Hieronymi que omnes pro genuinis suscipiunt, esse supposititia. uide eius dissertat. critic. 18, pag. 58, 59.

6. Quo tempore, et quo in loco ea Biblia Gothica descripta fuerint, ex eodem exemplari Toletano colligitur, quod membranaceum est in fol. maiori tribus columnis exaratum crasso uolumine. Difficillimum lectu est ob litterarum inter se maximam similitudinem, compendia dictionum, connexionem uerborum, raram periodorum distinctionem, nullam ferme orthographie, nec punctorum rationem. Florezius tom. uII Hisp. sacr., pag. 93, profert subscriptionem ita uersiculis distinctam: »In nomine Domini Saluatoris-Nostri Iesu Christi auctor-Possessorque huius libri,-In quo uetus, nouumque-Omne  sacrum Testamentum-Continetur, Seruandus-Diue memorie fuit.-Qui enim uero natus-Eruditusque in beata-Spalensis sede postea-Cathedram Bastigitane-Meruit tenere.-A quo inclyto uiro, con-Cessus est hic Codex-Iohanni sodali intimoque-Suo, qui etiam post-Quam in hanc eximiorem-Sedem Spalensis nutritus-Et a patruo tuo beate-Memorie Stephano sapien-Tissimo, luculentissimoque- . . . onensis episcopo eruditus-Ac sacerdotii ordine dedi-Catus ad Carthaginem-Sedem missus est episcopus-Et item inde translatus-Cordube magne regieque-Sedis presul electus.-Ex qua sede egregie-Incolomis corpore,-Ac mente decreuit-Hunc Codicem compte-Perfectum Domino Deo-Offerre in suprafata-Spalensis sede penes-Memoriam  sancte semperque-uirginis Marie-Decimo Kalendas Ianuarias-Aera millesima XXuI.«

7. Ioan. Baptista Perez ad marginem Codicis scripsit, Forte Astigitane pro uerbo illo Bastigitane. Salazarius de Mendoza retinet Bastagitane, et intelligit sedem Bastitanam oppidi, quod nunc Baza dicitur: ac colligit, Seruandum Bastitanum episcopum fuisse era 1026, siue anno 988. Sed, ut notat Florezius, hoc anno Biblia a Ioanne donata fuerunt, et ex temporum ratione argui potest Seruandum obiisse anno circiter 980. Putat Florezius, Astigitanam sedem magis quam Bastitanam uerbo illo Bastigitane indicari. Obseruat 89 preterea, male Salazarium ex hac subscriptione collegisse, eo tempore Felicem archiepiscopum Toletanum fuisse, et Stephanum  Hispalensem, cum Felicis nulla mentio occurrat, Stephanus uero dicatur . . . onensis episcopus, hoc est, Asidonensis .

8. Existimabat Florezius ineditum hoc esse monumentum, cum scribebat, anno scilicet 1751 aut sequenti: sed iam ab anno 1740 Rome a Blanchino uulgatum fuerat in uindiciis Canonicis sacrarum Scripturarum, ubi inserit prefationem Christophori Palomares ad uarias lectiones eiusdem exemplaris Gothici Toletani collectas, ut correctioni Bibliorum, quam Xystus pontifex maximus parabat, usui esse possent. Prefatur Toleti 15 Kal. Nouembris 1588. Palomarius in hac prefatione subscriptionem Bibliorum Gothicorum protulit, et aliquantulum quidem  auctiorem quam Florezius, fortasse quia magis integra tunc erat. Leuis quedam est discrepantia in uerbis Cum enim uero pro Qui enim uero, et magneque pro magne, et et mente pro ac mente. Illud uero discrimen notandum, quod ubi Florezius legit luculentissimoque . . . onensis episcopo, ex quo rursus tom. X, pag. 62, Stephanum Asidonensem episcopum sine ullo alio documento constituit, Palomarius habet luculentissimoque Spalensis episcopo: quo Salazarii opinio a Florezio reiecta spectat. Ii qui exemplar ipsum diligenter inspicient, iudicare poterunt utra lectio preferenda: si tamen iam fortasse littere non euanuerunt. Aeram etiam Palomarius mutat, et alia subiicit: Aera millessima sexta cum tali ditione, ut nullus clericorum hunc Codicem . . . aut mutare  a  e suprafata sede. Et si quis, quod absit, fecerit, sit a Deo et angelis suis condemnatus.

9. Palomarius testatur exemplar Toletanum ad alia exemplaria collatum emendatumque esse; atque emendatorem fuisse Ioannem, donatorem Codicis, arguit ex uerbis compte perfectum: que ego malim de exteriori Codicis ornatu intelligere. Hic enim erat mos ut Codices presertim qui ecclesie alicui dedicarentur, pretioso, aut pulchro essent tegumento compti et ornati. Ignotum esse ait Palomarius, qua etate scriptus fuerit Codex. Sed cum Seruandus auctor possessorque libri dicatur, cur negabimus Seruandum aut Codicis exscriptorem fuisse, aut saltem curasse sibi describi, ac fortasse etiam nonnullam  partem in iis que Bibliis aliunde immista 90 sunt, habuisse? uiuebat autem Seruandus cum amico suo Ioanne seculo X declinante. Et huc recidit quod in Dissertat. pro editione uulgata Mariana ait, hec Biblia ante sexcentos annos fuisse exarata: nam Mariana anno 1609 eam dissertationem edidit. Burrielius uero in epistola ad Franciscum Rabagum, de qua cap. 40, ex epistolis dedicatoriis commentariorum ad uetus et Nouum Testamentum iudicium Mariane profert, quasi is censuerit Biblia ea ante Maurorum irruptionem in Hispaniam fuisse descripta. Nimirum in epistola dedicatoria ad cardinalem Bellarminum Mariana ait: »Gothicis nostrorum libris antiquissimis adiuti sumus: in quibus magis sincera sacrorum librorum uersio ab Hieronymo facta conseruatur argumento  preter alia, eius etiam in Psalmis interpretationem iis libris contineri, pro qua nostri Codices septuaginta interpretum uersionem in illos mutarunt. Clarius in epistola nuncupatoria ad Andream Schottum: Gothicus apud nos Codex in membranis magne fidei, et antiquitatis fortasse ante octingentos amplius annos descriptus, rerum, credo, potientibus Gothis ante euersam Hispaniam a Mauris: certe ante sexcentos triginta annos Ecclesie Hispalensi donatum, ad eius calcem scriptum est.«

10. Ut autem ordinem quo Biblia Gothica scribi solerent, plenius cognoscere possemus, plura, que adhuc exstant, exemplaria inter se conferri deberent, tum ueteribus aliis monumentis comparari. Preter catalogos librorum sacre Scripture, qui in Isidori operibus  leguntur, sunt alii metrici ab antiquis nostris scriptoribus compositi: qui plerumque exemplaribus Bibliorum, siue, ut tunc loquebantur, bibliothecis apponi consueuerunt. Mariana, cap. 4 dissert., pro editione uulgata protulit uersus Eugenii, qui ita incipiunt:

Regula quos fidei commendat noscere libros,
   Hos nostra presens bibliotheca tenet.
Reliqui plerique sunt hexametri. Hoc est carmen 59, part. 2, pag. 68, in editione Patrum Toletanorum, ut cap. 81 iam aduerti: sed quedam sunt uarie lectiones apud Marianam non contemnende. Prophete ab Eugenio bis octoni, siue sedecim numerantur: ac proinde Baruch pretermissus ab eo uidetur, qui etiam in Bibliis Gothicis Toletanis pretermittitur.  Sed in his libri Regum ita diuiduntur, ut duo primi dicantur primus et secundus Samuelis, reliqui duo primus et secundus Regum. At in Eugenii carmine ita exprimuntur:

91 Bis bini Regum nectuntur in ordine libri.

11. De similibus aliis uersibus, quos Aluarus Cordubensis pro titulo Bibliorum Leouigildi, et Cyprianus archipresbyter Cordubensis pro titulis Bibliorum Saturnini et Adulfi composuit, dixi cit. cap. 81. Sed Cyprianus nichil peculiare explicat de numero et ordine sacrorum librorum: Aluarus satis aperte Bibliis Gothicis Toletanis concinit: nam de libris Regum sic profert,

Ruth quoque, quem Regum seguitant Samuelque, Malacim.
 Prophetam Baruch omittit, et duos tantum Machabeorum libros recenset: duos etiam tantum, ut uidetur, libros Esdre: nam ubi ait:

Quem bini Dierum uerba, biblique corusci
Consequitant Hesdras pulchre legemque reformans,
reponendum arbitror

    . . . . . binique corusci
Consequitant Hesdre pulchre legemque reformant.

12. In monasterio S. Petri Caradignensis, siue de Cardeña asseruatur Psalterium charactere Gothico exaratum, de quo agunt Yepes tom. I, fol. 92, Berganza tom. I, p. 222, et Florezius tom. XXuI, p. 16, in cuius fine hec exscriptor notauit: Explicitus est liber iste a notario Sebastiano diacono era DCCCCLXXXuII , regnante serenissimo  Ramiro in Legione, etc. In monasterio Aemilianensi exstant Biblia Gothica, que Florezius tom. eod. XXuI, p. 76, post Berganzam recenset, quorum scriptio absoluta fuit anno 825; sed ex exemplari antiquiori anni 662, ut colligitur ex fine libri II Machabeorum: Explicit Machabeorum liber secundus. Tandem finitis ueteris Instrumenti libris, quos Ecclesia catholica in canone diuinarum recipit Scripturarum, ad Euangelia Nouumque Testamentum, Christo iuuante peruenimus. AM. Per Quisum monachum S. Aemiliani sub era DCC, qui est annus 662. Quedam hic ex prologo Isidori in librum Proemiorum repetita sunt, scilicet, quos Ecclesia, etc.

13. Exemplar Bibliorum Gothicorum seculi X, in quo post Euangelia est libellus de Genealogiis, asseruatur  in archiuio Ecclesie Legionensis, ut cap. 85 indicaui. De alio exemplari Complutensi, in quo prologus est communis, qui in Bibliis Toletanis desiderabatur, Burrielius nos certos reddidit in epistola ad P. Franciscum Rabagum, ex qua nonnulla excerpsi cap. 40. Hec, ut dixi, aliaque, si qua sint, Biblia Gothica, aut a Gothicis originem ducentia, curiose inspicienda et conferenda sunt, ut Bibliorum quibus Isidorus aliique Patres Gothici usi sunt, perspectam habeamus rationem.

92 14. Quod autem Burrielius censet, librum Isidori de Ortu et Obitu Patrum coaluisse ex elogiis prophetarum, que Bibliis Gothicis Isidorus inseruit, mihi eam opinionem minime placere dixi cap. 61.  Non ita absurda est altera eiusdem sententia, ex proemiis que Isidorus singulis sacris libris prefixit, librum proemiorum compositum, ut cap. 62 ostendi, et ipse Proemiorum titulus indicat. Omnino autem tenendum est, Isidorum ipsum tam librum Proemiorum quam alterum de Ortu et Obitu Patrum edidisse, id enim Braulio diserte refert. Probabile est, Isidorum sacra biblia suo usui describi curasse; quam ad sententiam nonnulli trahunt uerba prefationis ad mysticorum expositiones sacramentorum, Et quia iam pridem iuxta litteram a nobis sermo totus contextus est, etc., que melius alii ad litterales commentarios referunt, ut cap. 65 demonstraui. Probabile itidem est, Isidorum eiusmodi Bibliis sibi descriptis quedam proemia et elogia prophetarum  inseruisse. Sed minime constat Biblia Gothica, qualia nunc exstant, ita omnino fuisse ab Isidoro digesta et ordinata. Et similius uero est, seruandum ex operibus Isidori plura selegisse que Bibliis suis insereret. Multo uero minus constat, Isidorum uersionem uulgatam, siue Hieronymianam, recognouisse. Nam uarie lectiones, que in Bibliis Gothicis obseruantur, ex uarietate ipsa exemplarium sine ulla noua recognitione oriri potuerunt. Mariana, cap. 21 dissert. pro editione uulgata, plura profert ex Bibliis Gothicis loca que aliter in uulgata leguntur, sed ita ut: prima interpretis manu scriptura Bibliorum Gothicorum orta esse uideatur, uulgate contra posteriori tempore inuecta. Etiamsi uero recognitor aliquis adfuerit, certa ratio non suppetit, cur Isidorum potius  quam alium quemuis recognitorem fuisse statuamus.

15. De quarta autem editione Psalterii, ab Isidoro peracta, non omnino deest auctoritas: quamuis enim uberior Braulionis prenotatio, qua id narratur, interpolata sit, ut reuera est, tamen iam seculo XIII, aut etiam ante, ea prenotatio ita aucta circumferebatur. Iterum audiendus noster Mariana est cap. 19 pro edit. uulg. »Nec pretermittendum est, quod de Isidoro Braulio Cesaraugustanus in eius uita ait, aut potius Lucas Tudensis in iis que de suo ad uitam Isidori a Braulione descripta ipse adiecit non pauca, quartam Psalterii translationem edidisse. Eius editionis in Hispania Gothorum 93 tempore usus fuit, ut indicant scripta eius etatis Isidori,  Iuliani, aliorum; retineturque locis omnibus, ubi Gothico more sacrificatur, ab iis quos Mozarabes uulgus uocat, quod ea ratione Psalterium Gothicum nominare licet, siue Hispanicum. Conuenit autem frequenter cum Psalterio Romano, quamuis multis etiam locis discrepet, cuius rei pauca exempla proferre placet. Psalm. III, uers. 5: Ego dormiui, et soporatus sum, et exsurrexi: quia Dominus suscepit me. Gothici legunt: Ego dormiui, et quieui, et resurrexi, quoniam Dominus suscitauit me; atque ita citat eum locum Isidorus libro I Contra Iudeos. Psalm. uI, uers. 10: Conuertantur et erubescant ualde uelociter. Gothici Codices habent: Conuertantur et confundantur ualde uelociter. Psalm. uII, uers. 12: Fortis, et patiens nunquid irascitur per singulos dies? Illi:  Fortis et longanimis, et non iram adducens per singulos dies. Psalm. IX: Inimici defecerunt framee in finem; Gothici: Inimici defecerunt framea in finem. Psal. XuI, uers. 11: Adipe suo concluserunt, et uers. 16: Saturati sunt desideriis, ubi nos: Saturati sunt filiis, et Psalterium Romanorum: Saturati sunt porcina. Mitto innumeros alios locos, quibus Gotbicum Psalterium a Romano discrepat.«

16. Hec curiose et diligenter Mariana, nisi quod in his Mariane opusculis, quippe Colonie Agrippine, absente auctore editis, plura occurrunt menda, ut interdum uix sensus percipiatur. Extrema uerba ita ego legam, uel intelligam: Psalm. XuI, uers. 10, Gothici habent, Adipe suo concluserunt, ubi nos et Psalterium Romanum, Adipem suum concluserunt; et  uers. 14, Saturati sunt desideriis; ubi nos, Saturati sunt filiis, et Psalterium Romanorum, Saturati sunt porcina. In noua editione Breuiarii Gothici, cura et expensis eminentissimi cardinalis Lorenzane editi, Psalterium Gothicum recusum fuit ex peruetusto Codice, in quo erant psalmi, cantica, et hymni. Alicubi tamen a Mariane indicatis lectionibus discrepat: nam ubi Mariana legit, conuertantur et confundantur, Psalterium Gothicum habet, auertantur retrorsum et confundantur: ubi Mariana, Fortis et longanimis et non iram adducens, Psalterium Gothicum, Fortis et patiens nunquid irascitur?

17. Psalterium Romanum, quo scilicet olim Ecclesia Romana utebatur, et etiamnum Basilica uaticana utitur, editum fuit tom. II Operum uen. cardinalis  Thomasii, curante uezzosio Rome 1747, post plures alias editiones, de quibus uideri potest ipsius uezzosii 94 prefatio. uen. Thomasius in prefatione ad Psalterium iuxta duplicem editionem, quam ROMANAM et GALLICAM dicunt, hec fere tradit: utramque hanc editionem esse iuxta LXX interpretes: utramque a S. Hieronymo correctam: Romanam editionem, que fortasse ad ueterem illam uersionem que Itala dicitur, pertinet, usurpatam olim Rome, in Italia, Gallia, Hispania, etc.; primos ab ea recessisse Gallos, qui alteram Hieronymi editionem, obelis, asteriscis additionibusque ex Theodotione desumptis distinctam, pretulerunt: que inde ad alios transiit et communis euasit. Romana editio permansit apud Mozarabes et Rome, donec, iubente S. Pio u,  Romanum Breuiarium ad communem omnium ecclesiarum usum restitutum fuit, quod etiam Rome receptum est, excepta basilica uaticana, que ob uenerande antiquitatis auctoritatem Romanam editionem Psalterii retinuit.

18. Et hec antiquior Psalterii editio est, quam plerique ueterum suis expositionibus illustrandam susceperunt, quo Bruno Astensis in pref. ad Psalmos respexit: Cum adhuc adolescentulus essem, exposui Psalterium secundum aliam translationem, que uidelicet translatio pluribus in locis tantum differt ab hac translatione qua Romana Ecclesia utitur, ut nullo modo secundum illius expositionem hec translatio intelligi possit. Et illa quidem multos habet expositores; hanc autem, si aliquis exposuerit, nescio. Bruno Brunus,  eruditus editor, lib. I Prolegom. cap. 2, censet S. Brunonem ueterem editionem, quam etiamnum basilica uaticana adhibet, suo commentario illustrasse: sed quamuis S. Brunonis uerba id innuere uideantur, res ipsa obstat, cum psalmi ab eo exponantur uti in nostris Bibliis leguntur. Puto, scripsisse S. Brunonem, secundum aliam translationem, qua Romana Ecclesia utitur, que uidelicet translatio, etc.

19. Consentiunt plerique, eamdem editionem Psalterii esse que in basilica uaticana et in officio Mozarabico adhibetur: que cum a S. Hieronymo correcta fuerit, nulla est causa cur Isidorum quarte editionis auctorem credamus. Nam etsi quedam uarie lectiones inter exemplaria uaticana et Mozarabica obseruantur, tamen hec uarietas diuersam editionem  inducere nequit: alioquin tot fere editiones deberent admitti, quot uaria sunt pro regionum et temporum uarietate exemplaria. Card. Bona lib. II Rer. liturg. c. 4, num. 5, postquam uersionem Psalterii qua basilica uaticana utitur, 95 explicuit: Eadem, inquit, uersione utuntur hodie uetusto more Ambrosiani, licet alicubi discrepet a Romana. In Breuiario quoque ueteri Hispanico secundum regulam S. Isidori, quod Mozarabicum dicitur, exstat idem Psalterium, etc. Confer dissertationem Antonii Martinetti de Psalterio Romano editam Rome anno 1745.

20. Quamuis autem in officio Gothico, quod nunc exstat, psalterium Romanum, siue prima editio Hieronymi conseruetur, tamen olim utraque editio, prima et secunda, Romana et que nunc dicitur  Gallica, apud Gothos inter officia diuina in usu uidetur fuisse: siquidem Isidorus cap. XLI de uir. illustr. Leandrum fratrem hac laude ornat: In ecclesiasticis officiis idem non paruo laborauit studio: in toto enim Psalterio duplici editione orationes conscripsit. Duas ergo Psalterii editiones, quarum in officiis ecclesiasticis usus esset, Isidorus agnoscebat. Quasnam alias, nisi primam et secundam Hieronymi? Nam tertiam Hieronymi uersionem ad fidem Hebraicam nullam ecclesiam recepisse, testis est Mariana cap. 19 dissert. pro editione uulgata.

21. Quod si ueterem Ecclesiam Gothicam excipere uelis, quia in Bibliis Gothicis Toletanis psalmi ex hac tertia Hieronymi editione exprimuntur, adhuc constare semper debebit, in Ecclesia Gothica non  semper Psalterium Romanum inter officia ecclesiastica uiguisse, ut ex orationibus S. Leandri pro duplici Psalterii editione euincitur. Et Sigebertus quidem cap. 83 de uir. illustr. de Einardo sic habet: »Hic imitatus Bedam, qui abbreuiauit Hebraicum Psalterium, excerpendo de illo omnes uersus uerba orationis habentes, abbreuiauit et ipse Gallicanum Psalterium, quo nos Galli utimur, excerpens de illo omnes uersus uerba orationis continentes.« At uen. Thomasius in prefat. ad Psalterium iuxta duplicem editionem. »uerius, inquit, forte dixisset Sigebertus, Bedam ex Romana antiqua editione hoc opusculum compilasse, quam tum temporis usurpatam autumamus in Britannia.«

 22. Solemnis fuit usus apud antiquos, ut psalmis orationes fere ex psalmorum qui precesserant uerbis subiungerent, ut obseruat idem uen. Thomasius in prefat. ad Psalterium iuxta duplicem editionem, ubi minus bene locum Isidori de Leandro expressit, In toto Psalterio duplici oratione editiones conscripsit: scribendum, ut ante posui, duplici editione orationes conscripsit. uarius autem hic 96 usus, ut non idem Psalterium in Ecclesiis Gothicis recitaretur, abolitus demum fuit a concilio Toletano Iu, anno 633, can. 2, Unus igitur ordo orandi atque psallendi nobis per omnem Hispaniam et Galliam conseruetur.

23. Quanam autem uersione Psalterii et reliquorum sacre Scripture librorum Isidorus potissimum  usus in suis operibus fuerit, libere dicam, uix poterit definiri. Nam ut alia omittam que ceteris communia sunt, Isidorus sepe non tam suis quam aliorum Patrum uerbis utitur: itaque Scripture loca plerumque exprimit qualia apud antiquiores legebat. uersionem ille tamen S. Hieronymi preferendam censebat, que nostra uulgata esse creditur. »Presbyter quoque Hieronymus, ait lib. uI Etym. cap. 4, trium linguarum peritus ex Hebreo in Latinum eloquium easdem Scripturas conuertit eloquenterque transfudit, cuius interpretatio merito ceteris antefertur. Nam est et uerborum tenacior, et perspicuitate sententie clarior, atque, utpote a Christiano interprete, uerior.« Rursus lib. II de Offic. cap. 12: »De Hebreo autem in Latinum eloquium tantummodo  Hieronymus presbyter sacras Scripturas conuertit: cuius editione generaliter omnes ecclesie usquequaque utuntur pro eo quod ueracior sit in sententiis et clarior in uerbis.« Quod elogium ab Augustino de ueteri uersione Itala dictum in uersionem Hieronymianam Isidorus transtulit. Et hec Hieronymiana uersio est quam in Bibliis Gothicis Toletanis exstare monuimus.

24. Hac eadem agendi ratione S. Gregorius nouam hanc translationem ueteri, hoc est, Itale preferebat, quia scilicet illa cuncta uerius transfudisse perhibetur, credendum est, quidquid in ea dicitur, ut ait lib. XX Moral. cap. 32. Nihilominus ipse ex utraque ueteri et noua testimonia proferebat ut profitetur in epistola qua Moralium libros ad Leandrum  misit: Nouam uero translationem dissero: sed cum probationis causa exigit, nunc nouam, nunc ueterem per testimonia assumo: ut quia sedes apostolica, cui, Deo auctore, presideo, utraque utitur, mei quoque labor studii ex utraque fulciatur.

25. Nic. Antonius Mariane diligentiam laudat, qui in notis ad libros contra Iudeos animaduertit Isidorum in psalmorum locis referendis quedam ex Psalterio Romano, et Gothici officii proprio desumpsisse: et in aliis libris aliam quam uulgarem nunc in 97 Ecclesie usu uersionem, ante oculos habuisse. Exemplum profert ex lib. I, cap. 19. Unde et alius propheta de his ita dicit: Facti sunt mihi in sagittam reciprocam. Hec uerba pertinuisse putat Mariana ad aliquam ex innumeris antiquis uersionibus que interciderunt,  fortasse ex Osee cap. uII, uers. 16: Reuersi sunt ut essent absque iugo, facti sunt quasi arcus dolosus. Arcus enim dolosus respondet sagitte reciproce, que in proiicientem conuertitur. Nic. Antonius addit simile quasi prouerbium exstare psalm. LXXuII, uers. 57. Quemadmodum patres eorum conuersi sunt in arcum prauum. Hic enim est sensus uerborum Hebreorum atque Grecorum etiam que Isidorus Clarius  interpretatur in arcum prauum, uel dolosum, qui scopum non petit, sed fractus percutit eum qui tetendit.

26. Usus Psalterii Gothici, etiam abrogato Officio Gothico, mansit in Hispania, uti obseruare licet in S. Martino Legionensi seculi XII, qui uersionem  Psalterii Mozarabici passim adhibet, ut tom. I, pag. 173, 322, 361, 368, 375, tom. III, pag. 103, quamuis hymnos et plura alia ex Breuiario Romano usurpet, ut t. I, pag. 408, t. II, p. 56, 67, 160, 163. Rodericus Toletanus lib. uI de Reb. Hispan, cap. 5, Translatio Psalterii  in plurimis ecclesiis cathedralibus et monasteriis adhuc hodie recitatur.



CAPUT LXXXuIII. Quamnam S. Isidorus habuerit partem in Officio Gothico, quod Isidorianum et Mozarabicum dicitur? Summa eorum que Bollandiani hac de re disseruerunt. Animaduersiones Marchionis Scipionis Maffei de Orationali Gothico, apud ueronenses exstante.

1. Multis seculis per uniuersam Hispaniam uiguit certa precandi Deum in officiis ecclesiasticis ratio  que iuxta beati Isidori regulam esse dicebatur. Apud exteros quoque hec de S. Isidoro Officii Gothici auctore opinio inualuit, presertim postquam Breuiarium et Missale eius ritus iussu cardinalis Ximenii typis commissa fuerunt. Canonici Lateranenses in suis Officiis propriis ad diem 4 Aprilis lect. 2, nocturni 2, id testatum uoluerunt. »In qua  cum sancitum fuisset, ut unus ubique in uniuersa 98 Hispania sacer ritus in cunctis ministeriis ecclesiasticis seruaretur, a Patribus eidem sancto Isidoro, utpote earum rerum peritia et scientia ceteros excellenti, onus iniunctum est ut uolumen elucubraret ecclesiasticorum officiorum, quibus tam in missis quam in horis psallendis uti deberent. Quod et prestitit: nam adhuc et missale et breuiarum  exstant, sacram redolentia antiquitatem, que sub eiusdem Isidori titulo typis mandata fuere.« Plenam eiusmodi ritus historiam, qui prima repetens ab Origine, scire uoluerit, inueniet in »Liturgia Mozarabica, siue Tractatu historico chronologico de Liturgia antiqua Hispanica, Gothica, Isidoriana, Mozarabica, Toletana, Mixta, quam ex Hispanie conciliis, Romanorum pontificum gestis, regum Hispanorum diplomatibus, aliisque ad presens institutum repertis documentis collegit, digessit et illustrauit Ioannes Pinius societatis Iesu theologus.« Exstat hic tractatus in Actis Sanctorum tom. uI Iulii, recusus in Collectione Prefationum, Tractatuum, Diatribarum, etc. Bollandianorum Antuerpie et uenetiis. Productus quoque fuit hic tractatus tom. I, part. 1,  Operum uen. cardinalis Thomasii, studio curaque Iosephi Blanchini, Rome 1741; ex quo hallucinatus est auctor operis inscripti, Real Academia de buenas letras de Barcelona, qui pag. 392. uen. cardinalem Thomasium auctorem tractatus de liturgia Hispanica credidit: ubi etiam Caietano Cennio tribuit, que ad Blanchinum proprie spectant.

2. Pinius ergo post Franciscum Pisam, Eugenium Robles, eminentissimos Bonam et Aguirrium, Ioannem Mabillonium, Edmundum Martenium, Petrum Brunum, aliosque liturgiam ueterem Hispanicam illustrare in se recepit: cuius opiniones per summa capita delibabimus. Liturgia sacra a S. Petro aliisque apostolis propagata in rei substantia eadem  ubique fuit, et in Ecclesia catholica immota persistit. Prime substantiali institutioni quidam externi ritus, alii alibi, accesserunt. Prima origo liturgie in Hispania a S. Petro repetenda est, ut eam Isidorus repetit, siue S. Petrus in Hispania fidem predicauerit, ut uult Gaspar Sanctius, siue alii uiri apostolici, a S. Petro in Hispaniam missi, Ordinem misse ab apostolorum principe acceptum inuexerunt, ut Innocentius I et Gregorius uII innuunt. Operam quoque suam fortasse eo contulit Paulus. Sacros quoque liturgie ritus in Hispania, quantum per commorationis tempus licuit Iacobus apostolus designauit.

99 3. Qualis autem fuerit Hispanica liturgia quatuor primis seculis, questio perobscura est et difficilis. Ex Patribus, qui eo tempore scripserunt,  nichil certum eruitur: imo neque erui potest, si uera sit opinio quorumdam, quatuor primis Ecclesie seculis nullam liturgiam scripto exaratam fuisse, sed sola uiua uoce traditam: quam sententiam Pinius fuse tuetur. Omissis autem commentis pseudochronicorum, prima liturgie antique Hispanice uestigia apparent in primo concilio anno 400; cuius tamen multi canones hierarchiam ecclesiasticam proprie indicant, non liturgiam: alii liturgiam supponunt, sed non exprimunt qualis ea fuerit.

4. Ineunte seculo u barbari Hispaniam occuparunt, uandali, Sueui, Gothi. Ex Orientis ecclesiis Gothi liturgiam suam acceperant: duplex igitur tunc fuit in Hispania liturgia, altera antiqua Hispanica, altera Orientalis, a Gothis aduecta, que fortasse  labem aliquam ab heresi Ariana contraxit. Turbulentis his temporibus rerum liturgicarum in Hispania notitia obscura est: ac uix quedam percipiuntur ex concilio Hispanico generali suasu Leonis pape anno 447, ex epistola eiusdem Leonis 95, alias 109, ex epistola episcoporum Tarraconensium ad Hilarum papam anno 465, ex epistola Simplicii pape ad Zenonem Hispalensem episcopum: nam concilium Bracarense anni 411, quod Aguirrius genuinum putabat, nunc passim tanquam apocryphum exploditur.

5. Seculo uI luculentiora sunt ritus liturgici monumenta in concilio Tarraconensi anni 516, et Gerundensi 517, quo prescribitur, ut quomodo in metropolitana Ecclesia fuerit, ita in omni Tarraconensi prouincia tam ipsius misse ordo quam psallendi, uel ministrandi  consuetudo conseruetur: preter alia de litaniis, etc. uarietas ergo aliqua erat in ecclesiis prouincie Tarraconensis, quam Patres concilii Gerundensis de medio tollere uoluerunt. Ac facile quidem erat, ut etiam eiusdem ecclesie prouincie in officiis ecclesiasticis inter se nonnichil dissentirent, cum facultas ea ordinandi penes episcopos esset. Et cum orientalis liturgia a Gothis in Hispaniam immissa fuerit, fortasse ea nonnullis Hispanis placuit, aut etiam tertia ex Hispanica et Orientali mista.

6. Eodem uidetur pertinere, quod prouincie Bracarensis metropolitanus Profuturus Romanum pontificem de Pasche festiuitate, precum ordine, et missarum solemniis consuluit: quia scilicet liturgia  100 Bracarensis a Romane liturgie ordine ad Orientalem liturgiam deflexerat, ut Pinius coniicit. Potuit tamen aliis de causis diuersus esse ordo liturgie in prouincia Bracarensi et in Ecclesia Romana: nam ab apostolorum tempore cum libere episcopi quique sacros ritus, retenta liturgie substantia, disponerent, uix fieri poterat ut iidem in diuersis regionibus ritus immoti permanerent aut stabilirentur, presertim si primis quatuor Ecclesie seculis nulla erat litteris tradita liturgia.

7. Alia decreta de ordine precum ediderunt concilium Barcinonense anno circiter 540, ualentinum anno 546, et Bracarense 561, qua unus atque idem psallendi ordo, et textus canonice precis, quem Profuturus ab ipsa apostolice sedis auctoritate scriptum  acceperat, ab omnibus retinendus prescribitur, cum officia diuina apud unumquemque episcoporum uaria et inordinata consuetudine antea retinerentur. Alia etiam traduntur ad Orientalis Ecclesie ritus accommodata. Constat ergo, textum canonice precis, a Romano pontifice ad Profuturum directum, non illico ab omnibus episcopis prouincie Bracarensis fuisse admissum. Constat item, libenter seculo uI ab Hispanis fuisse plura sue liturgie inserta ex liturgia Orientali, tum quia id Gothis et Sueuis gratum esse intelligebant, tum quia Martinus Dumiensis, antistes Bracarensis, in Pannonia quidem ortus, sed in Grecia litteris imbutus collectionem canonum ex Orientalibus synodis Hispanis tradidit. Addo uersum ex eius epitaphio apud Sirmondum:

 Antistes cultum instituit ritumque sacrorum:
quod non de prima institutione cultus sacrorumque ritum intelligere debemus, sed de illustratione quadam, siue instauratione et additionibus ex Grecorum consuetudine petitis. Florezius tom. Xu Hisp. sac., pag. 125, uersum S. Martini referendum putat ad regulam fidei et sancte religionis, de qua S. Isidorus de uir. illustr., sed melius accipietur de cultu officii ecclesiastici, ab ipso Martino aliqua ex parte instaurato: cui etiam missam S. Martini Turonensis cum celebri apud liturgicos oratione tribuere uelim.

8. Ritus quoque Grecos Hispanicis admiscuisse creditur Ioannes Biclarensis, origine Gothus, qui cum esset adolescens, Constantinopolim perrexit, ibique Greca et Latina eruditione munitus, in Hispanias  reuersus est. Neque aliter sentiendum de S. Leandro, qui Constantinopoli arctissimam cum S. Gregorio Magno amicitiam contraxit, 101 cuius proinde exemplum facile secutus fuerit: nam S. Gregorius nouas et utiles Grecorum consuetudines ultro recipiebat, ut ex eius epistola 63, lib. uII, ad episcopum Syracusanum euincitur. Profecto in concilio Toletano III, cuius pars magna fuit Leander, Hispani primi inter Latinos morem recitandi symbolum in missa secundum formam Orientalium Ecclesiarum receperunt. Alia eodem seculo uI de officiis ecclesiasticis in concilio Narbonensi anno 589 decreta sunt: quo tempore et Hispania et Gallia Narbonensis Gothorum regi Recaredo suberant.

 9. Seculo uII potissimum res liturgica Hispanie floruit, et quodammodo stabilita est ex decretis concilii Toletani Iu, cui Isidorus prefuit, coactis Toleti sexaginta duobus episcopis Hispanie et Gallie Gothice. Prescriptum in primis fuit, ut unus ordo orandi atque psallendi per omnem Hispaniam atque Galliam conseruaretur, unus modus in missarum solemnitatibus, unus in matutinis uespertinisque officiis. Diuerse ergo erant tunc in Hispania sacri ritus consuetudines: et quidem uarietas, que erat in multis peculiaribus ritibus, in concilio ipso indicatur et singillatim prohibetur; scilicet de die solemni Paschatis, de celebratione officii feria 6 passionis, de benedictione cerei paschalis: de quotidiana orationis dominice recitatione, de alleluia non canendo in  Quadragesima, de laudibus ante Euangelium non cantandis, de usu hymnorum retinendo, de usu hymni trium puerorum, de clausula psalmorum, de Gloria in fine responsoriorum, de libro Apocalypsis a Paschate usque ad Pentecosten missarum tempore predicando, etc. Scopus precipuus concilii fuit, ut nulla deinde in officio sacro existeret diuersitas, sed ex multis ac diuersis ritibus, qui per Hispaniam ac Galliam Narbonensem frequentabantur, optimi seligerentur, et unus esset ordo liturgie, unus modus, par consuetudo. Quod autem obiter addit Pinius de terminis Gallie Narbonensis ex diuisione dieceseon tempore Wambe, ab Aguirrio indicata, monendum censeo eiuscemodi diuisionem a doctis uiris iam nunc spuriam censeri, et a Pelagio episcopo Ouetensi confictam.

 10. Cum autem S. Isidorus concilio Toletano Iu prefuerit, et canones, ut creditur, condiderit, hic locus est, ut disputetur, an Officii noui Gothici auctor fuerit. Describam ergo ex Pinio paragraphum 3 et 4 capitis 3, ubi hanc questionem exagitat.


102 S. Isidorus, archiepiscopus Hispalensis, de Officio Gothico Hispano optime meritus; an noui fuerit conditor?

11. Nemo sane est qui dubitare possit quin S. Isidorus optime mereri potuerit de rebus liturgicis, si raras sapientissimi uiri dotes norit, pari eruditionis et sanctitatis nexu coniunctas. Acta ipsius illustrata sunt apud nos die Iu Aprilis: ubi pag. 329 proferuntur excellentis eius doctrine testimonia. Breue est illud concilii Toletani uIII, anno 653, post sancti obitum septimo decimo, habiti: Nostri quoque seculi doctor egregius, Ecclesie catholice nouissimum decus, precedentibus  etate postremus, doctrine comparatione non infimus, et quod maius est, in seculorum fine doctissimus, atque cum reuerentia nominandus Isidorus. Fuit itaque tum in aliis scientiis uersatissimus, uti ex libris eius constat, tum in officiis ecclesiasticis instructissimus, sicut liquet ex iis que super isto argumento erudite conscripsit. Omnia igitur in eo ita erant comparata, ut ipse, si quis alius in toto Hispanie regno, lucem longe maximam mysteriis liturgie reconditis et arcanis affundere posset. At quod in hoc genere potuit efficere, effectum re ipsa dedit in concilio Toletano Iu; cui quoniam tanta cum laude tantaque cum gratia presedit, minime aberrauero a uero, si a tanto preside, seu uiua potius eiusdem concilii uoce et oraculo, profluxisse dixero uel omnes, uel plerosque saltem circa economiam liturgicam canones, in isto concilio prescriptos, et a me superius recensitos: cui enim melius et uerisimilius canones isti attribui possint?

12. Quidquid sit, adeo magnam rebus ibi gestis  sanctus doctor sui apud auctores concitauit estimationem circa officium ecclesiasticum, ut crediderint ac tradiderint nouum ab illo tunc temporis conditum fuisse. Baronius ad annum 633, quo concilium illud celebratum dixi: »Fuit, inquit, sententia plurimorum, cui uolens lubensque subscribo, in hoc concilio a Patribus iniunctum S. Isidoro, rerum ecclesiasticarum peritia et scientia ceteris excellenti, ut ex prescripto sacri concilii uolumina elucubraret ecclesiasticorum Officiorum, quibus tum in sacris missis, tum in horis psallendis canonicis nocturnis atque diurnis uti deberent omnes Hispaniarum Ecclesie. Quod quidem ab eo quam felicissime prestitum est, ita ut et Missale atque Breuiarium ederet.« Longior essem, si producerem auctores Hispanos, et ex eorum uerbis conficerem quidnam et quantum in hoc quo de agitur argumento tribuant S. Isidoro; neque enim eodem modo loquuntur omnes: et sunt qui ipsi adiungunt preterea S. Leandrum; quem alii dicunt  auctorem fuisse Officii sacri. Que uideri poterunt apud scriptores quos assigno, uidelicet nostrum Ioannem Marianam de Rebus Hisp. lib. uI, cap. 5; Franciscum de Padilla Historie eccl. Hispan. centuria I, cap. 10, et centuria uII, cap. 20; uaseum ad annum 717; Ambrosium Moralem lib. XII, cap. 19; Aluarum Gomezium de Rebus gestis cardinalis Ximenii lib. II, pag. 969; Marchionem Mondexarensem fol. 136, quibus addi potest obseruatio ad concilia celebrata in 103 Hispania citeriore apud Labbeum tom. IX, col. 1198. uerba producam inferius alia opportunitate. Nunc iuuerit rem alibi expositam audire.

13. Nicolaus Antonius in Bibliotheca Hispana ueteri lib. u, cap. 4, pag. 269, S. Isidori opera recensens, »Tribuitur ei quoque, inquit, Missale et Breuiarium, quibus Ecclesie Hispaniarum . . . use fuere ex concilii Toletani Iu decreto illo  quod canon secundus continet: De uno ordine, etc. Cum enim heresis Arianorum non potuisset non ordinem  omnem rectum, in ecclesiastica disciplina obseruandum, turbare, uarietatemque, erroris sequelam, ubique inducere, nichil magis curandum fuit catholicis presulibus, quam sacrum omnem ritum, et ceremonias, tum fidei recte conformes, tum uniuersis Gothice ditionis, tam in Hispania quam in Gallia prouinciis uniformiter obseruandas prescribere. In quo uix dubitari potest quin Leander, dum uixit, Arianismi exturbator, muneri suo satisfecerit. Sed cum Isidorianum communiter hocce audiat Missalis et Breuiarii Gothici Officium, denegare non possumus Isidoro nostro precipuum aliquem huius fabrice, doctissimeque, atque grauissime, simul et piissime compositionis honorem et laudem.« Id quod laudatus auctor confirmat ex Guitmundo et Elipando, de quibus dicam paulo post. Deinde ita pergit:

14. »Quanquam, ut uerum fatear, nollem ex concilii decreto isto . . . factum admittere . . . ne . . . haud exigui laboris et contentionis opus intra sic breue  tempus, quod a celebrato concilio usque ad sancti presulis intercessit obitum, necessario restringamus. uero etenim mihi similius est, pridem iam eum, post antiquiorem aliorum operam, incubuisse huic rei conficiende, cum concilium celebraretur; siue in usum iam tempore concilii hunc ritum uenisse Isidorianum, eo autem direxisse sanctionem suam Toletanos Patres, ut per uniuersam Gothici nominis ditionem, eumdem orandi ordinem atque psallendi , eumdem in missarum solemnitatibus modum  obseruari preciperent. Nisi enim iam promulgatus, aut in usu esset ritus aliquis approbatus, quo uti deberent sacri homines, frustra fuisset de euitanda diuersitate, atque ex ea scandalo, legem dicere.« Deinde nonnullis interiectis, que difficultatem mouent, quo minus confectio hic agitata S. Isidoro tanquam auctori conueniat, mentem suam ita presenti questioni attemperat, ut mediam quamdam sententie uiam tenens, nec totum illud negotium ipsi  arroget, nec totum etiam abroget, sed partim concedat, partim neget; id quod his uerbis exprimit:

15. »Que omnia sane cum iudicio excogitata, quantumcunque solidam incepti et absoluti Officii laudem Isidoro nostro denegent, Isidorianum uulgo datum iis libris, et ab ultima antiquitate deriuatum nomen, id saltem conficere apud omnes recta ratione utentes debet, ut inter alios huic negotio deditos non ultima Isidori laus habeatur.« Sed preterquam quod illud proprie non disputatur, satis etiam insuper hoc conuenit cum dictis meis sub exordium huius paragraphi, ubi quid in hoc genere tribuendum S. Isidoro censerem, non obscure exposui. At plus nonnulli exigunt scriptores, non illi duntaxat qui nullam sibi ex antiquitate auctoritatem 104 conciliare possint, sed alii preterea satis antiqui. Guitmundus, Auersanus in Italia episcopus, qui floruit seculo XI, et de quo Ughellus inter istius cathedre episcopos tom. I Italie sacre, col. 488 nouissime  editionis, Guitmundus, inquam, ille de corporis et sanguinis Christi ueritate in Eucaristia lib. III , pag. 369, hec profatur: In quodam Missali Hispano, quod dicunt sanctum dictasse Isidorum, in hebdomada ante Pascha, in quadam missa sic inueni, etc. Inter Opera Alcuini, seu Albini, qui Caroli Magni magister exstitit, ac exeunte seculo uIII claruit, habetur epistola Elipandi Toletani episcopi ad ipsum Alcuinum data, in qua sic dicit, col. 917 editionis dictorum operum Parisine, que anno 1617 typis excusa notatur: Nam et ipsi canimus in uigilia Pasche, beato Isidoro dicente: Induit carnem, sed non exuit maiestatem: nostram substantiam expetens, sed propriam non relinquens.

16. Audisti quidnam in presenti controuersia pro S. Isidoro dici possit; nunc autem, quenam contra faciant rationes intellige ex eminentissimo cardinale Bona lib. I, cap. 11, ubi postquam retulisset Baronium,  nec non librorum hec Officia continentium inscriptionem, que assertionem Baronianam confirmat, soletque esse talis: »Officium Gothicum, siue mistum, secundum Regulam S. Isidori, dictum Mozarabes:« statim hec proponit incommoda, his uerbis usus: »Mihi autem, ait, ne huic sententie statim adheream quedam sunt que grauem ingerunt difficultatem; nam primo in missa sancti Martini in oratione post nomina hec uerba leguntur: Hunc uirum, quem etatis nostre tempora protulerunt, iubeas auxilium nostris ferre temporibus. Martinus autem obiit anno Domini 402, et primus ex confessoribus paulo post obitum publico cultu cepit honorari. Ergo multo ante Isidorum hec Missa scripta fuit. Deinde si Isidorus huius Officii auctor fuit, cur nec Braulio Cesaraugustanus, nec Ildefonsus Toletanus, uiri sancti, et Isidoro familiares, ille in elogio ipsius Isidori, hic in libro de Scriptoribus ecclesiasticis, nullam operis adeo excellentis mentionem faciunt.

 17. »His accedit quod concilium Toletanum Iu aliquot huius Officii ritus canone 11 et sequentibus tanquam iam antea usitatos commemorat; et tertium item Toletanum annis 44 ante quartum can. 2 statuit, in singulis ecclesiis Symbolum recitari, priusquam dicatur oratio Dominicalis, qui mos est peculiaris misse Mozarabice. Ipse quoque Isidorus libro de Scriptoribus ecclesiasticis, Leandri fratris sui, et in sede Hispalensi antecessoris, scripta recensens, testatur ipsum in ecclesiasticis Officiis non paruo studio laborasse, et in sacrificii laudibus atque psalmis multa dulcisone composuisse. Ioannes Mariana lib. uI de Rebus Hispanie cap. 5, usum inquit obtinuisse ut Isidoro ritus Mozarabicus tribuatur, nonnulla tamen Leandrum inuenisse. Quod si Leander duntaxat inuenit, crediderim hoc Officium concilio Toletano III, cui Leander interfuit, antiquius esse, et seculo u iam in usu fuisse, ut ex missa sancti Martini modo ostendimus; sed de primo eius auctore non constare; ab ipso tamen Leandro illustratum, ab Isidoro auctum,  ab aliis progressu temporis amplificatum, 105 nominatim ab Ildefonso, cuius opera Iulianus Toletanus in Appendice ad librum eius de Scriptoribus ecclesiasticis in quatuor partes diuisit, et tertiam fuisse ait missarum, hymnorum, atque sermonum.

18. »Ipse item Iulianus, qui diem clausit extremum era Hispanica DCCXXuIII, anno scilicet Christi 690, scripsisse dicitur, ut in eadem appendice Felix episcopus refert, librum Missarum de toto circulo anni in quatuor partes diuisum, in quibus aliquas uetustatis incuria uitiatas, ac semiplenas emendauit atque compleuit; aliquas uero ex toto composuit. Item librum orationum de festiuitatibus, quas Toletana Ecclesia per totum circulum anni est solita celebrare, partim stylo sui ingenii depromptum, partim etiam inolita antiquitate uitiatam, studiose correctum, in unum congessit, atque Ecclesie Dei usibus ob amorem reliquit sancte rel gionis. Petrus quoque Ilerdensis episcopus orationes et missas edidit eleganti  sermone, diuersis solemnitatibus congruentes. Et Saluus, abbas Abaildensis monasterii, missas etiam et orationes, atque hymnos composuisse dicitur, plurimam cordis compunctionem legentibus et audientibus tribuentes.«

19. Atque hec sunt que iste cardinalis, rerum liturgicarum scientissimus, circa presentem controuersiam congerit argumenta, que laudato Nicolao Antonio tam neruosa et solida sunt uisa, ut non tantum ea cum iudicio excogitata candide, ut uidimus, et aperte profiteatur; sed etiam nichil opponat quo eorum uim elidat. Hinc illam subiunxit iis clausulam, qua nouam ab Isidoro non esse confectam liturgiam tacite admittit, prout conficitur ex eius uerbis superius productis. Ad argumentum uero quod desumit cardinalis Bona ex additamentis que per uiros S. Isidorum subsecutos sacre liturgie sint adiecta, satis apte respondet Antonius, sic dicens: »Quod autem post prescriptum semel ordinem sacramentorum, orandi atque psallendi, nec non et missarum et quotidianarum  precum per horas recitandarum ex concilio sanctionem, adhuc sancti doctique antistites formandis orationibus atque missis uacarent, . . . ita interpretari possumus, ut id ipsum quod nunc solet eo tempore acciderit. Romana enim hodierna Ecclesia, nichil turbato in substantialibus regulis ordine, tandem a beato  Pio u, sanctissimo pontifice, stabilito, plures missas officiaque integra, aut eorum partes, pro diuersis ecclesiis, aut pro uniuerso fidelium cetu, frequenter, postquam approbata sunt, uel permittit recitare, uel precipit.« Ad rationem itaque eminentissimi cardinalis ab amplificatoribus liturgie Hispanice desumptam ita respondet Antonius, sed ad alias non item; ob quas magis ad uerum mihi accedere apparet illa sententia, que noui liturgici ordinis confectionem sancto Isidoro abiudicat.

20. In eadem quoque sententia fuit eminentissimus Aguirrius; id quod tom. I, pag. 143, agens de decretis  concilii Toletani Iu, scribit: »Ex illis orta fuisse creditur ordinatio illius antiquissimi Missalis et Breuiarii iuxta ritum Gothicum, quod Isidorianum appellari solet, denominatione sumpta a S. Isidoro, qui eidem synodo prefuit, et illud ordinandum curauit meliori forma: licet iam antea illud ipsum fere in aliis et aliis Hispanie ecclesiis cum uarietate aliqua receptum et uulgatum fuisset 106 a tempore discipulorum S. Iacobi, aut circiter, ut late probat D. marchio Mondexarensis cap. 24;« ubi tamen fatetur definire se non posse in indiuidio formam quam habuerit ista missa in suis principiis, deficientibus monumentis istorum que illud euincant. Atque hec quidem ualde conformia sunt sententie circa obscuritatem liturgie Hispanice primis seculis, a me superius proposite. Argumentum quod supra depromitur ex Elipando, parum aut nichil probat; nam reponi potest quod ita locutus sit ut maiorem, apponendo nomen S. Isidori, illis uerbis auctoritatem  sibi conciliaret; sciebat enim nomen illud Alcuino, ad quem scribebat, debere esse uenerabile pre reliquis Patribus Toleti cum illo congregatis; et tamen in eadem illa epistola paulo ante sic premiserat Elipandus: Iterum testimonia sanctorum Patrum uenerabilium Toleto deseruientium in missarum oraculis edita sic dicunt, etc.

21. Hic itaque missas tribuit Patribus Toletanis, illic S. Isidoro aliquid tribuit, quod canebatur in uigilia Pasche, non eodem modo locutus. Sed fac sanctum uere ista uerba tunc cantanda prescripsisse, an inde extundes nouam liturgiam ab illo compositam fuisse? Ad Guitmundum superius obiectum respondeo, uix aliquid confici inde posse contra sententiam cardinalis Bone; nam per dicunt intelligitur quidem quod tunc temporis fama fuerit, quod Missale aliquod S. Isidorus dictasset; sed ne id quod tunc dicebatur reipsa antea contigerit, uidentur suadere argumenta in contrarium proposita. Adde quod  Guitmundus nimium remotus fuerit a temporibus S. Isidori, quam ut per suum dicunt fidem certam facere possit. uide laudatum comitem Mondexarensem fol. 136 uerso; ubi obseruat hactenus non esse repertum testimonium, inuasioni Maurorum in Hispaniam preuium, quo persuaderi secure possit communis ista opinio, que credit S. Isidorum Officii auctorem exstitisse; quam sententiam et ipse reiicit fol. 138. Iam uero quia argumentum e missa S. Martini Turonensis depromptum maxime incommodat opinioni contrarie, addi hic possent nonnulla de tempore quo missa ista composita fuerit, uti et de aliis quibusdam circumstantiis; sed cum alibi sese sit oblaturus de illis rebus dicendi locus, lectorem eo remitto; dum interea temporis quedam specimina delibo ex S. Isidoro, unde planum fiat qualis hoc seculo septimo uiguerit ordo sacrorum mysteriorum, saltem quod ad eorum orationes spectat; et confirmetur sententia que nouam liturgie pro Hispania confectionem isti sancto adiudicat.


 Orationes in sacrificio Misse tempore S. Isidori; nonnulla circa liturgiam sacram ex uariis Hispanie conciliis eruta.

22. Sanctus Isidorus de Officiis ecclesiasticis lib. I, cap. 15, agit de missa et orationibus, ac definit quot, quales, et quem in finem ille tunc adhibite fuerint. »Prima, inquit, oratio admonitionis est erga populum, ut excitetur ad impetrandum Deum. Secunda inuocationis adest, ut clementer suscipiat preces fidelium oblationemque eorum. Tertia autem effunditur pro offerentibus, siue pro defunctis fidelibus, ut per idem sacrificium ueniam consequantur. Quarta post hec infertur pro osculo pacis, ut caritate omnes reconciliati inuicem, digni sacramento corporis et 107 sanguinis Christi consocientur. Quia non recipit dissensionem cuiusquam Christi indiuisibile corpus. Quinta infertur illatio in sanctificatione oblationis; in qua etiam ad Dei laudem terrestrium  creatura uirtutumque celestium uniuersitas prouocatur, et OSANNA in excelsis cantatur: quod Saluatore de genere Dauid nascente, salus mundi usque ad excelsa peruenerit. Porro exhinc sexta succedit confirmatio sacramenti: ut oblatio que Domino offertur, sanctificata per Spiritum sanctum, corpori Christi et sanguini confirmetur. Harum ultima est oratio quam Dominus noster orare discipulos suos instituit, dicens: PATER NOSTER, QUI ES IN CeLIS.«

23. In cuius orationis petitiones postquam breuiter esset commentatus S. Isidorus, mox ita concludit: »He sunt itaque septem sacrificii orationes, commendate apostolica euangelicaque doctrina: cuius numeri ratio instituta uidetur uel propter septenariam sancte Ecclesie uniuersitatem, uel propter septiformem gratie spiritum, cuius dono ea que offeruntur sanctificantur.« De symbolo Niceno sanctus idem Hispalensis presul tractat cap. 16: »Symbolum, inquit, quod tempore sacrificii populo predicatur,  sanctorum Patrum trecentorum decem et octo collatione apud synodum Nicenam est editum; cuius uere fidei regula tantis doctrine mysteriis precellit, ut de omni parte fideli loquatur, nullaque pene sit heresis, cui per singula uerba uel sententias non respondeat. Omnes enim errorum impietates perfidieque blasphemias calcat, et per hoc uniuersis Ecclesiis pari confessione a populo proclamatur.«

24. Capite 17 agit de Benedictionibus in populo; sed nichil inde excerpo, quia solam continet analogiam benedictionis a Moyse date in antiqua lege. »Diuersum esse Mixtarabici Missalis, inquit Nicolaus Antonius, pag. 269, quod idem uulgo cum Isidoriano creditur, ordinem ab eo quem libro I de eccles. Offic., cap. 15. Isidorus seruari tempore suo apud uniuersum orbem prodidit. Quod cum Iacobus Pamelius, indicatis iis in quibus differrent partibus in Latinis suis Liturgiis tom. I, pag. 642, tum Ioannes Grialius in notis ad istud Isidori testimonium, annotauerunt.« At de missa  Mozarabica suo loco recurret sermo. Sed nunc tempus monet, ut controuersie satis superque hic agitate finis imponatur, et despiciatur quidnam per decursum huius seculi uII in re liturgica gestum fuerit.

25. In concilio Toletano u, quod celebratum notatur apud Aguirrium anno Christi 636, canone 1 decernitur, ut a die Iduum Decembrium litanie triduo usque annua successione peragantur: quod si dies Dominica intercesserit, in sequenti hebdomada celebrentur. In concilio Toletano uI, quod coactum notatur apud Aguirrium pag. 512 anno Christi 638, can. 2 sancitur, ut hi dies litaniarum, qui in synodo premissa sunt instituti, eodem in tempore quo iussi sunt excoli annuo recursu, omni obseruatione habeantur celeberrimi. Ne uero ordinem his et sequentibus huius seculi temporibus continuatum interrumpam, prosequar ipsa concilia, postque illa recensebo uiros hoc euo de rebus liturgicis bene meritos. In concilio  igitur Toletano uII anni 646, uti signatur apud Aguirrium, pag. 523, can. 2, »Censemus, inquiunt Patres, conuenire, ut cum a sacerdotibus missarum tempore sancta mysteria consecrantur, si egritudinis accidat 108 cuiuslibet euentus, quo ceptum nequeat consecrationis expleri ministerium, sit liberum episcopo uel presbytero alteri consecrationem exsequi Officii cepti . . Ne tamen, quod nature languoris causa consulitur, in presumptionis perniciem conuertatur, nullus post cibi potusue quemlibet minimum sumptum Missas facere; nullus absque patenti prouentu molestie minister, uel sacerdos, cum ceperit, imperfecta Officia presumat omnino relinquere. Si quis hec tentare presumpserit, excommunicationis sententiam sustinebit.« De ieiunio sacerdotis antequam sacrificium offerat, inspici potest notatio Loaise apud Aguirrium pag. 526.

26. Toletanum uIII, anno 653 celebratum, quod habetur apud synodographum, sepius iam assignatum, pag. 540: In sacris Missarum solemnitatibus  concordi uoce profitemur, ac dicimus: Credimus in unum Deum Patrem omnipotentem, etc. uideri in hoc symbolum possunt note apud Aguirrium pag. 563. Pag. 545, can. 8 sic cauetur: »Octaue disceptationis affectu reperimus quosdam, diuinis Officiis mancipatos, tanta nesciente socordia plenos, ut nec in illis probentur instructi competenter ordinibus, qui quotidianos uersantur in usus. Proinde sollicite constituitur, atque decernitur, ut nullus cuiuscunque dignitatis ecclesiastice deinceps percipiat gradum, qui non totum psalterium, uel canticorum usualium et hymnorum, siue baptizandi perfecte nouerit suplementum, etc.« In synodo Toletana IX, habita anno Christi 655, nichil inuenio quod sit nostri instituti, quantum ex titulis eidem prefixis obseruare potui. Concilium Toletanum X, anno Christi 656 celebratum, et notatum apud Aguirrium a pag. 579, titulo I agit de Celebritate festiuilatis [Al., annuntiationis] dominice matris; et mox capitulo 1 testatum faciunt  Patres suum erga uirginem matrem religionis ac uenerationis affectum plane singularem, qui apud piissimam gentem ad hunc usque diem constantissime perseuerat. Dicto itaque capitulo ita sancitur.

27. »Si . . . natiuitatis et mortis incarnati uerbi dies absque immutatione ita certus habetur, ut absque diuersitate in orbe toto terrarum ab omni concorditer Ecclesia celebretur, cur non festiuitas gloriose matris eius eadem obseruantia, uno simul ubique die similique habeatur honore? Inuenitur enim in multis Hispanie partibus huius sancte uirginis festum non uno die per omnes annorum circulos agi . . . Qua de re, quoniam die qua inuenitur angelus uirgini uerbi conceptum et nuntiasse uerbis, et indidisse miraculis, eadem festiuitas non potest celebrari condigne, cum interdum Quadragesime dies, uel Paschale festum uidetur incumbere . . . Ideo speciali constitutione sancitur, ut ante octauum diem, quo natus est Dominus, Genitricis quoque eius dies  habeatur celeberrimus et preclarus. Ex pari enim honore constat, ut sicut natiuitatem Filii sequentium dierum insequitur dignitas, ita festiuitatem matris tot dierum sequatur sacra solemnitas: nam quod festum est matris, nisi incarnatio uerbi? Cuius itaque ita debet esse solemne, sicut est et eiusdem natiuitas (Al., Natiuitatis] uerbi. Quod tamen nec sine exemplo decedentis moris, qui per diuersas mundi partes dignoscitur obseruari, uidetur institui. In multis namque ecclesiis, a nobis et spatio remotis et terris, hic mos agnoscitur retineri. Proinde, ut de cetero 109 quidquid est dubium sit remotum, solemnitas dominice matris die decimo quinto Kalendarum Ianuariarum omnino celebretur.«

28. Synodus Emeritensis in Lusitania, anno Christi 666, can. 2 decernit, ut sicut in aliis ecclesiis uespertino tempore post lumen oblatum prius dicitur uespertinum, quam Sonum in diebus festis, ita et a nobis custodiatur in ecclesiis nostris, inquiunt istius synodi  episcopi. In concilio Toletano XI, anni 675 apud Aguirrium, pag. 664, capitulo 3 habentur sequentia: »Placuit huic sancto concilio, ut metropolitane sedis auctoritate coacti uniuscuiusque prouincie pontifices rectoresque ecclesiarum unum eumdemque in psallendo teneant modum, quem in metropolitana sede cognouerint institutum; nec aliqua diuersitate cuiusque ordinis, uel officii a metropolitana se patiantur sede disiungi . . . Abbatibus sane indultis Officiis, que iuxta uoluntatem sui episcopi regulariter illis implenda sunt, cetera Officia publica, id est, uesperam [Al., uesperas], Matutinum, siue Missam, aliter quam in principali ecclesia celebrare non liceat. Quisquis autem horum decretorum uiolator exstiterit, sex mensibus communione priuatus, apud metropolitanum sub penitentie censura permaneat corrigendus, etc. Can. 14 instituitur, ut ubi temporis, uel loci, siue cleri copia suffragatur, habeat semper quisquis ille canens Deo atque sacrificans, post se uicini solaminis adiutorem, ut si aliquo casu ille qui  officia impleturus accedit, turbatus fuerit, uel ad terram elisus, a tergo semper habeat qui eius uicem exsequatur intrepidus.«

29. Anno Christi 675 habitum in predicta Lusitania fuit concilium Bracarense, de quo Aguirrius pag. 675, ubi idem auctor tertium istius nominis illud exstitisse memorat; alibi autem est quartum, prout colligitur ex nota marginali apud laudatum Aguirrium. In isto concilio, capitulo 1, obuiam itur erroribus circa sacrosanctam Eucaristiam commissis, hoc uerborum tenore: »Relatus est in concione nostrorum omnium error manifestus pariter et diuersus . . . Quidam enim in sacrificiis Domini relati sunt lac pro uino, pro uino botrum offerre: Eucaristiam quoque uino madidam, pro complemento communionis credunt populis porrigendam; et, quod peius his omnibus est, quidam sacerdotum in uasis Domini epulas sibi apponunt, et manducare in eis presumunt. Quidam etiam ex sacerdotibus relati sunt,  quod ecclesiastice consuetudinis ordine pretermisso, missam sine orariis audeant dicere, et quod in solemnitatibus martyrum reliquias suo collo imponant ad fastum, etc.« Quibus erroribus opponuntur capitula sequentia, quorum titulos huc transcripsisse suffecerit breuitatis causa. 2. Ut repulsis omnibus opinionibus superstitionum, panis tantum et uinum aqua permistum in sacrificio offeratur. 3. Ne uasa Deo sacrata humanis usibus seruiant. 4. Ne sacerdos sine orario missam audeat celebrare. 6. De damnata presumptione quorumdam, etc.

30. Supersunt huic septimo, quo de sermo est, seculo concilia duo Toletana in rem nostram, uidelicet duodecimum ac decimum septimum. Primum, anno 681 collectum, can. 5, apud Aguirrium pag. 685, agit contra sacerdotes qui toties non communicant quoties sacrificant. Id quod ex canonis titulo, pag. 681, intelligitur; sic enim sonat: De quorumdam 110 consuetudine sacerdotum fedissima, qui  oblatis Deo per se sacrificiis non communicant; nam, sicut dicit textus canonis, in uno die, si plurima per se Deo offerant sacrificia, in omnibus se oblationibus a communicando suspendunt; et in sola tantum extremi sacrificii oblatione, communionis sancte gratiam sumunt. Rem illustrant note apud Aguirrium pag. 692.

31. Alterum, quod modo dicebam, erat concilium Toletanum XuII, anno 694 celebratum; cuius canon 4, prout ex titulo eius constat, est De sacris ministeriis uel ornamentis ecclesiarum. Canonis 5 titulus sic se habet: De his qui missam defunctorum pro uiuis audent maleuole celebrare. Titulo autem canonis 6 agitur De diebus Litaniarum per totos duodecim menses celebrandis. Canones ipsos profert Aguirrius a pag. 755; lectorem cuius interest eos inspicere, illuc mitto. Nunc, quos huc distulimus, uiros elucubrationibus liturgicis hoc seculo septimo claros commemoremus; quibus lux aliqua noua accedet ad ea que hactenus ex conciliis hoc euo habitis colligere conatus sum. Nam preter notitias, oblata aliunde opportunitate,  circa huiusmodi uiros paragrapho superiore subministratas, supersunt alie nonnulle in hoc genere, quas pretermittere non licet.

32. Ex his que Pinius hactenus collegit disseruitque, argui potest liturgiam ueterem Hispanicam a Concilii Toletani Iu tempore in nouum quemdam splendorem redactam, multis capitibus constitutis, que per uniuersam Hispaniam obseruarentur. Cum ergo canones liturgici concilii Toletani Iu Isidoro tribuantur, et cum multa alia Isidorus de officiis ecclesiasticis scripserit, post id temporis non sine idonea ratione liturgia Hispanica Isidoriana dici potuit, hoc est, iuxta canones doctrinamque Isidori ordinata, quamuis multa ex antiquis retinuerit , et  multa etiam a posteris addita et illustrata fuerint. Quamuis enim concilium Toletanum Iu iusserit, unum debere esse sacrorum modum atque ordinem, tamen id ita Patres intellexisse uidentur, ut retento eodem ordine in precipius quibusdam capitibus, licere episcopis adhuc existimauerint nouas missas, preces, hymnos aliaque huiusmodi addere, et in quibusdam aliis non magni momenti a ceteris discrepare.

33. Inde ortam credo eam liturgie diuersitatem, quam canones sequentium Synodorum, a Pinio relati, abolere allaborarunt: inde corruptelas in sacro officio peragendo alicubi permanasse, quas alii canones proscribunt. Sed certe constat, etiam post Isidorum uiros illustres in amplificanda et illustranda liturgia  Hispanica utiliter operam suam impendisse, Conantium Palentinum, qui ad 111 annum 639 uixit, Eugenium Iuniorem, antistitem Toletanum, Ildefonsum et Iulianum, itidem Toletanos presules. Ab his aliisque Patribus Gothicis liturgia Hispanica, que Isidoriana quoque dicta est, nomen Gothice accepit. Sed illud querendum mihi uidetur, an in Breuiario et Missali Gothico quedam sint partes ab Isidoro composite, ut plures esse a Leandro, ab Ildefonso, et a Iuliano singillatim scimus.

34. Haud temere coniicere possumus plura esse in officio Gothico quorum auctor fuerit S. Isidorus; sed non ita in promptu est id ostendere. De eo Isidori labore ueteres tacuerunt, qui in multis ac grauissimis eius operibus enarrandis occupati, leuiora hec  persequi contempserunt, quod missas, aut orationes quasdam, aut hymnos, aut eiusmodi alia officiis Gothicis inserta composuerit. At recentiores contra nimium sunt liberales: cum enim certum sit, multos alios Patres in liturgia Gothica non exiguam partem habuisse, quidquid in Missali aut Breuiario Gothico legunt, Isidorum auctorem laudant, nomine officii Isidoriani decepti. Nonnulli tamen quedam ex officio Gothico peculiari ratione Isidoro ascribere uidentur. Tamayus in Martyrologio Hisp., qui non omnia in officio Gothico contenta Isidoro attribuit, orationem S. uincentii martyris eius officii a S. Isidoro compositam refert.

35. In officiis propriis sanctorum Hispanorum ad diem 17 Iulii tert. lect. nocturni secundi sic traditur:  Rufina quoque ad alia certamina sanctissime sorori superstes, presidis iussu, in arenam producta, ut S. Isidorus refert, ferocissimo leoni obiecta est. Quod non aliunde desumptum uidetur nisi ex capitulo Breuiarii Gothici. Simile est quod in festo SS. Seruandi et Germani refertur ad diem 23 Octobris tert. lect. noct. sec. Germani corpus, ut refert S. Isidorus, Gadibus sepultum, postea Emeritam transportatum est: scilicet ex Gothico officio. Hymnos quosdam Breuiarii Gothici in Officiis propriis Sanct. Hisp. Isidoro ascribi, dixi cap. 81, cum tamen alii eiusdem officii Gothici hymni sine auctoris nomine expromantur. Quid ergo hoc discrimen est? Hec quidem monumenta recentia sunt, ac cum diuersi fuerint officiorum propriorum Hispanie auctores,  quod alius Isidoro affinxit, quia in liturgia Isidoriana reperit, alius, maturiori consilio rem expendens, anonymum protulit.

112 36. At certe in Breuiario ipso Isidoriano sermo exstat expresso Isidori nomine inscriptus, ut cap. 72 exposui. Huc facit etiam quod Elipandus in epistola ad Alcuinum ait: Nam et ipsi canimus in uigilia pasche, beato Isidoro dicente: Induit carnem, etc. Reponit Pinius id ab Elipando ita dictum, ut maiorem auctoritatem uerbis illis conciliaret. Sed cum Elipandus alia testimonia proferat nomine Eugenii, Ildefonsi et Iuliani, aut Patrum uenerabilium Toleto deseruientium, in officio uigilie pasche quiddam peculiare inuenisse uidetur, cur Isidorum auctorem  nominaret. Florezius tom. III Hisp. sacr., pag. 266, putat, Elipandum missale sue ecclesie corrupisse, et ideo aliquando allegare suos tantum predecessores Eugenium, Ildefonsum, Iulianum, quin Isidorum nominet. Corruperit sane Elipandus libros liturgicos: sed ut ego quidem puto, eo tempore uel in libris ipsis ecclesiasticis apposita apparebant nomina auctorum, quibus singule partes debebantur, uel ex aliis documentis id notum erat; quamuis fortasse antiquiores quedam preces a quo essent composite, ignoraretur.

37. Accipe huius rei non leue argumentum. Samson abbas Cordubensis, qui seculo IX Apologeticum suum, a Florezio tom. XI Hisp. sacr. editum, conscripsit, lib. II, cap. 13, sic ait: Quod sequens uenerabilis  doctor Iulianus in missa quotidiana dicit: Accepturi, fratres karissimi, intra mortalia uiscera celeste sacrificium, etc. uerba sunt ex Missali Gothico in oratione que exstat ante orationem dominicam misse Dominice ante ieiunium Kalendarum Nouembrium. Rursus idem Samson lib. II, cap. 23, Quod etiam his uerbis sanctus Iulianus in missa quotidiana nobis insinuat, cum dicit: Dignum et iustum est, nos tibi gratias agere, omnipotens Deus: cuius diuinitatis immensitas, etc. Exstant hec in eadem missa Missalis Gothici in illatione, que nostri Missalis prefatione respondet. Quid quotidiane misse nomine Samson intelligat, queritur in Monito ad has orationes tom. II Patrum Toletan., pag. 325, neque causa satis idonea reperitur, ut auctor Moniti ingenue fatetur.  Illa fortassis magis arridebit coniectura, eas orationes contentas olim fuisse in missa aliqua multis feriis communi, que eo sensu quotidiana dicta fuerit, cui coniecture fauet Missale Gothicum, siue Gallicanum uetus a u. Thomasio editum, in quo post plures missas de communi martyrum et confessorum, et missam 113 propriam S. Martini episcopi sunt sex misse Dominicales, et initium misse quotidiane hoc titulo: Missa cotidiana Romensis: Deus, qui culpa offenderis, etc. Annotat uezzorius exstare eamdem hanc missam cottidianam Romensem in Sacramentario Codicis Bobiensis, licet ab eadem oratione non incipiat: ex eo Codice liquere, ad Gallicanum ritum accommodatum fuisse eam missam, quamuis Mabillonii opinione ex ordine Romano, seu Gregoriano  desumptam. In Sacramentario ueteri Gallicano laudati Codicis Bobiensis preter missam quotidianam Romensem sunt alie misse quotidiane, et misse Dominicales quotidiane. Quid, quod in codicibus antiquis adhuc Toleti asseruatis, ut infra dicam, misse quoque exstant quotidiane? Neque dubito quin he misse quotidiane respondeant hymnis quotidianis, qui in Breuiario Mozarabico recentis editionis post psalterium describuntur.

38. Illud interim exploratum, Samsonem non ignorasse quisnam fuerit auctor earum orationum que in ea missa recitabantur, siue in nonnullis missis appictum fuerit auctoris nomen, siue ex aliis documentis id tunc constiterit. Idem tamen Samson  nesciebat quisnam esset auctor antiphone cuiusdam in festo annuntiationis Deipare, et compositam suspicabatur quo tempore Ariana heresis in Hispania grassabatur. Hostegesis episcopus Malacitanus docuerat, Deum, cum incarnatus est, in corde uirginis inclusum fuisse: deinde a Samsone ex parte conuictus, uerbum carnem factum in utero uirginis concessit, sed ita ut dici debeat inclusum in utero uirginis. uerba male Latina Hostegesis hec sunt lib. II Apolog. Samsonis cap. 11: »Psalmodiam, quam ab anterioribus Patribus hactenus inter ecclesiasticis regulis canuerunt, hi incaute immatureque damnauerunt. Nec pretereundum est huius antiphone textum exprimere, ut illico ex ea ostendatur fidei meritum, que tunc recte expressa est contra Nestorium:  O quam magnum, inquit, miraculum inauditum! uirtus de celo prospexit, obumbrauit uterum uirginis: potens est maiestas includi intra cubiculum cordis, ianuis clausis. Credimus, credimus, uerbum Dei omnipotentis illapsum in uterum uirginis, et iuxta unionem persone fuisse, ianuis clausis. Et ut cedat Nestorii dogma, non ambigimus esse inclusum, etc.«

39. Merito Samson solecismos Hostogesis irridebat, et meliora Hispanie tempora augurabatur lib. II, cap. 7. Nam crede 114 mihi, quia he ignorantie tenebre abolebuntur quandoque, et adhuc reddetur Hispanie notitia artis grammatice, et tunc omnibus apparebit quantis erroribus subiaces ipse, qui hodie a brutis hominibus putaris litteris nosse. In prima editione  Hisp sacr. recte editum est abolebuntur, quod in altera male mutatum in adolebuntur. De antiphona respondet Samson lib. II cap. 12, Dicito mihi, o amice, qui una mecum dicis hodie Christum Dei et hominis filium in utero uirginis incarnatum, ac per hoc etiam ibi ad unionem persone fuisse inclusum, cur non id canis quod te credere dicis? Et ad instar illorum exemplarium, ubi intra cubiculum regni, uel uteri habet, ceteros corrigis? Probe in prima editione Hisp. sac. id canis: mendosissime postea factum id carnis. uariabant ergo exemplaria Cordubensia Missalis Gothici in ea antiphona. Addit Samson se iam olim in exemplari, quo intra cubiculum cordis scriptum erat, malam antiphonam esse annotasse: Nam cum ante aliquos annos, audita ego hac antiphona  quemdam presbyterum, qui sciolus uidebatur, interrogassem, etc., uicto rationabiliter eo hanc antiphonam signans, superscripti ei, MALA. Et reuera iuxta hunc sensum ualde est mala.

40. Apertius Samson cap. 15 de discrepantia Codicum, et de antiphone sensu: »Unde iustum est, ut amici mei non mihi, sed illis Codicibus consentiant, ubi scriptum est, intra cubiculum regni, aut certe illis ubi habetur, intra cubiculum uteri . . . quod utique in eorum exemplaribus non ego conscripsi, sed auctor forte, aut corrector ipsius antiphone. Quod si auctor sic edidit, ut aut cubiculum regni, aut uteri, quod utrumque rem unam designat, poneret notarius est culpandus, a quo constat inuitiata  fuisse. Sin forte ab antiquis edita, qui sub Ariano errore positi pridem occupabant Hispaniam, asserentes, diuinitatem Filii Dei creatam, ac proinde localem, et circumscriptam, et idcirco non inconclusibilem estimantes, dixere eam in corde uirginis matris fuisse inclusam: postquam uero, Deo tribuente, pax est largita Ecclesie, etc., sanctificata canitur ibi, dum dicit: Potest maiestas includi intra cubiculum uteri, uel regni. Ab aliis uero paruipendentibus, ut fuerat ab Arianis edita, sine ulla correctione hactenus utitur uitiata . . . Quod si  Latinus sermo aut INCLUDI esse, aut uterum COR permiserit appellare, poterit ipsa antiphona irreprehensibilis forsitan credi.«

115 41. Ex hac respondendi ratione colligo, exemplaria  liturgie Gothice sub Maurorum iugo correctionibus quorumdam fuisse obnoxia, qui tamen fortasse ueram et genuinam lectionem corrumpebant: persuasum tunc nonnullis Hispanis fuisse, quasdam partes officii Gothici tempore Ariane heresis fuisse compositas, ac fortasse ab Arianis, que tamen a catholicis doctoribus retente fuerunt uel correcte, uel sine ulla correctione, quia sensu catholico accipi poterant. Antiphona uero quam Samson tantopere reprehendebat restat adhuc in Breuiario Isidoriano, siue Mozarabico in festo Annuntiationis sancte Marie uirginis die 18 Decembris in exeunte uespera pag. CCCLu recentis editionis: O quam magnum miraculum inauditum! uirtus de celo prospexit, obumbrauit uterum uirginis. Potens est maiestas includi infra cubiculum  cordis ianuis clausis. Ubi infra pro intra uel mendum est typographicum, uel correctio alicuius librarii, qui intra cubiculum cordis reiiciendum cum Samsone crederet.

42. Minime tamen probo Samsonis coniecturam, qui ab Arianis hereticis antiphonam compositam suspicabatur. Duo in ea Samson reprehendebat, quod uirginem in corde concepisse ex ea colligi possit, alterum, quod Deus, qui incircumscriptus est, dicatur inclusus. Primus error, quod uirgo corde, non utero conceperit, communis Arianis et non Arianis esse potest. Alter, quod Filius Dei creatus, ac proinde localis et circumscriptus crederetur, proprius quidem Arianorum est. Quo ergo pacto Samson sanctificatam dicit antiphonam in Codicibus, in quibus canitur, Potest  maiestas includi intra cubiculum uteri, uel regni? Nam adhuc ita permanet uerbum includi, quod unum Arianam heresim posset redolere. Nam si maiestas includi potest, nichil ad rem differt, siue includatur intra cubiculum cordis, siue uteri, siue regni: pro quo ultimo uerbo fortasse Samson scripserit uentris, uel renum, uel in singulari casu renis; nam de his uerbis uteri, regni premiserat: quod utrumque pro uulua facile potest intelligi. At cubiculum regni non facile ad hanc significationem trahi potest.

43. Cum ergo, etiam fatente Samsone, consentiant Codices in uerbo includi, ex hac parte antiphona catholica censenda est, neque Arianis imputanda. Deus quidem incircumscriptus immensusque est, neque loco  claudi potest, sed propter communicationem 116 idiomatum dicitur inclusus in utero uirginis, ut passibilis, mortalis, etc. Ita etiam in hymno uenantii Fortunati ad matutinum officii S. Marie in sabbato canimus:

Beata mater munere,
Cuius supernus Artifex
Mundum pugillo continens,
uentris sub arca clausus est.

Ut innumera alia preteream ex officiis nostris ecclesiasticis, et ex Patribus, quos Petauius lib. X de Incarnat. cap. 8 et 9 recenset. Neque dissentit Samson, qui lib. II, cap. 15, sic prosequitur: Nam nullum est in tota antiphona miraculum inauditum, nisi uerbum Dei in uterum uirginis humanatum propter unionem persone dicatur inclusum.

 44. Etsi autem minus errori esset obnoxium, si in antiphona pro uerbis intra cubiculum cordis legeretur infra cubiculum, tamen genuinam auctoris catholici lectionem, ac sano sensu excipiendam credo, intra cubiculum cordis. Nam simili modo nonnullos ueteres locutos constat, et in responsorio u Circumcisionis Domini hec occurrunt: Confirmatum est cor uirginis, IN QUO diuina mysteria, angelo nuntiante, CONCEPIT: tunc speciosum forma pre filiis hominum castis suscepit uisceribus. Confer Benedictum XIu, lib. II de Beatif., cap. 32, num. 8, et que ego contra errorem Petri Lucensis, qui reuelatione femine delusus, B. uirginem non utero sed corde concepisse tradidit, annotaui in commentario ad Apoth. Prudentii uers. 583:

 uirginitas et prompta fides Christum bibit aluo
Cordis, et intactis condit paritura latebris
Ac fortasse antiphone Breuiarii Gothici auctor est S. Ildefonsus, cuius est missa Missalis Gothici in eodem festo Annuntiationis B. Marie uirginis, ubi quedam non dissimilia leguntur: In recessu pectoris sermonem credulitas patefecit, etc.; quam ad orationem, que missa dicitur, Lesleus ex S. Petro Chrysologo homil. 42, hec de uirgine uerba profert: Beata, que diuinum pignus sic suo suscepit et seruauit in pectore, ut illud tota corporis externa nescirent.

45. Inter Patres Gothicos, qui post Isidorum liturgiam, siue officia ecclesiastica illustrarunt et auxerunt, non immerito referemus Quiricum Barcinonensem episcopum ante annum 656, ad annum circiter  666, cuius est hymnus in honorem S. Eulalie Barcinonensis 117 fol. CCXXuII Breuiarii Isidoriani, ut ex his uerbis colligo:

Inter hec admistus ipse
Conquirat et Quiricus, etc.
uel, ut legit Florezius tom. XXIX Hisp. sacr., pag. 138,

Inter hec admissus ipse
Conquiescat Quiricus.
Que Quirici auctoris uerba sunt, Prudentium, qui in suis hymnis ita precari solet, imitantis.

46. Neque pretermittendus est Braulio, qui in epistolis suis tom. XXX Hisp. sacr. primum editis, de officiis ecclesiasticis quedam edisserit, scilicet epist. 14 ad Fruminianum, cui mittit Apostoli commentarium,  »quem, inquit, diligenter legite prius, et in ordine constituite, et quia diuersorum opiniones etiam ad aurem habet conscriptas, unumquodque, ut fidei catholice congruum esse perspicitis, et ordo se afferet, in corpore contexite: ubi aperte legendum ad oram habet conscriptas, et fortasse se offeret pro se afferet. Addit in rem nostram Braulio: Consulis enim, utrum sexta feria pasche per  lectiones singulas Amen responderi debeat, uel consueto modo decantari GLORIA, quod neque apud nos fit, neque ubicunque fieri uidimus, nec apud prestantissime memorie domnum meum Isidorum, denique nec Toleto quidem, uel Gerunda. Rome autem, ut aiunt, nullum eo die celebratur officium: credo equidem, quod non alia causa, nisi ut passionis Domini semper innouetur memoria,  etc. . . Sed et ob hoc mini uidetur illius noctis instituta mestitia, et, ut ab Ecclesia, que adhuc in hoc mundo uisibilis est, ea, que corporaliter in Christo gesta sunt, uisibiliter impleantur. Confer. de his Lesleum pag. 516, in not ad Missal. Mozarab.

47. Post alia in hanc sententiam ita pergit: De uestiendo autem altari, seu uela mittenda  hoc usus habet ecclesiarum, ut iam declinante in uesperam die ornetur ecclesia, et lumen uerum, ab inferis resurgens, cum apparatu suscipiatur, quia et ille uirgines que lampades suas coaptauerunt, in resurrectionis claritate sponsi prestolarunt aduentum: unde ipsa nocte eo usque celebrantur festa, quoadusque nox transeat media, qua hora et nos credimus resurrecturos, et Dominum uiuos et mortuos  iudicaturum, etc.«

48. Memoriam defunctorum in sacrificio misse Gothice fieri consueuisse Braulio ostendit epist. 20 ad Hoionem et Eutrociam, quos in funere Hugnanis consolatur: Iam enim, ait, et nos nominis eius memoriam in oblationem  ad altarium 118 Domini fecimus, et Christo omnipotenti animam eius commendauimus.

49. Postquam Pinius ueteres Patres Gothicos recensuit, qui liturgiam Gothico-Hispanam amplificarunt, rationes Mabillonii, qni liturgiam Gallicanam Hispanica antiquiorem esse, et Hispanice formam, et originem quodammodo prebuisse contendit, non perfunctorie euertit. Historiam deinde explicat liturgie Hispanice seculo uIII et sequentibus sub Saracenis,  quo tempore Mozarabica dici cepit. Illud ad seculum uIII a nobis refertur, quod Alfonsus Castus dictus, in Oueto templum sancti Saluatoris XII apostolis ex silice et calce mire fabricauit . . . omnemque Gothorum ordinem, sicuti Toleto fuerat, tam in ecclesia quam palatio in Oueto cuncta statuit. Res narratur in ueteri Chronico Albeldensi pag. 452, tom. XIII Hisp. sacr. Auctor Chronici floruit seculo IX. Nominis liturgie Mozarabice etymon alii cum Roderico Toletano seculi XIII scriptore inde repetunt, quod Christiani, qui ea liturgia uterentur, misti Arabibus essent: alii a Muza, Arabum celebri duce: alii probabilius cum Pagio, et ex marchione non comite, ut uocat Pinius, Mondexarensi a uoce Arabica Mustarabes, qua uocabantur  Arabes ueluti insititii, non origine et natura Arabes, sed inter Arabes degentes. Aliorum opinio minus uera est, quod Muzarabes dicti sint a Muza, quia hec uox apud Arabes Christianum significat, quasi Christiani Arabes: nam periti lingue Arabice in uerbo muza eam significationem non inueniunt, quamuis Florezius tom. III, pag. 191, ex uocabulista Patris Alcala proferat uerbum Arabicum Macih pro Christo. Reiiciendum quoque est nonnullorum etymon, Mozarabes dictos, qui modos Christianorum in Arabia existentium in quibusdam ritibus tenerent.

50. Cur autem idem officium Toletanum uocetur, ratio reddi potest uel ex concilio Toletano Iu, quo magnum splendorem accepit, uel quia Toleti inter Arabas per quatuor fere secula frequentatum fuit, uel  quia in Ecclesia Toletana pre ceteris ritus ille peculiari decore cultus obseruatusque fuit, ut ex Alfonsi Casti, quod num. prec. dixi, exemplo satis arguitur. Postquam autem liturgia Mozarabica Toleti tantum superstes fuit, potiori iure Toletana dici potuit. Mixtum autem uocatum Pinius cum cardinali Bona refert, quia cardinalis Ximenius ex officio Romano quedam addidit et immiscuit. Cui opinioni passim alii accedunt, sed merito 119 refragatur Lesleus, qui Missale mixtum idem esse ac plenarium tradit: nam cum missalis partes seorsum scribi et compingi solerent, cum ex omnibus partibus unum corpus coalescebat, et suo queque loco singule partes inserebantur, missale plenarium, siue mixtum dicebatur. Pinius, ut postmodum dicam, ex Camino refert quinque libros Missales  Gothicos Toleti asseruari, in quorum singulis quedam missarum partes continentur. His partibus inter se suo loco mixtis plenarium, siue mixtum Missale confectum fuit, ac fortasse etiam ante Ximenii tempora. Ducangius uerbo Missale mixtum ex testamento comitis Ruthenensis anno 1291 profert: Donamus fratribus Minoribus unum Missale MIXTUM ad opus dicte capelle: sed coniicit esse Missale, in quo preter ea que ad missam spectant, alia occurrunt. Rectius idem Ducangius Mixtum 3, ait: Liber, ni fallor, ecclesiasticus. Histor. abbat. Condomens. pag. 507. Scripsit manu propria libros ecclesiasticos, uidelicet duo Missalia, duos graduales, siue Iornaria, duo prosaria, et unum MIXTUM: additque expositionem scilicet ex aliis. Exscriptor hic fuit frater Andreas de Chica bonus  et utilis monachus claustralis, seculo XIu, qui scripsit, etc., duo missalia beati Petri et Domine nostre; item Euangelistarium et Epistolarium, item duos graduales, etc., ut apud Cangium.

51. An seculo uIII liturgia Mozarabica Felicis Urgelitani, et Elipandi Toletani erroribus de Christo Filio Dei adoptiuo corrupta fuerit, magna est controuersia. Sed cum plerique Hispani eiusmodi Adoptianorum heresi acriter restiterint, pro certo statuendum est libros liturgicos Hispanie ab eo errore immunes fuisse, nisi fortasse Felix et Elipandus aliqua exemplaria corruperint. Alioquin potuerunt hi heretici e libris ecclesiasticis Mozarabicis incorruptis uerba aliqua pro suo errore allegare, uel quod uerba sensu catholico prolata ad suam heresim  retorquerent, uel quod parum fideliter loca liturgie Mozarabice in suis scriptis exponerent, quin manus in ueteres membranas iniicerent. Alcuinus, dum Elipando respondet, libros ecclesiasticos Hispanorum se non uidisse innuit. Sed cum alibi orationes Isidori nomine describat, de quibus cap. 81 dixi, que ex officiis ecclesiasticis uidentur deprompte, oportet credere, aut in eas orationes seorsum editas incurrisse, aut opus de officiis per ferias post controuersiam contra 120 Elipandum ab eo fuisse compositum. Quod autem Pinius originem corruptorum exemplarium repeti posse existimat ex Theodisco, successore S. Isidori, ea fabula explosa iamdudum erat in notis ad uitam S. Isidori die 4 Aprilis.

 52. Monumenta ritus Mozarabici seculo IX non alia Pinius refert, nisi quod coram Carolo Caluo sacerdotes Toletani diuina celebrarunt officia, eo ritu iam in Gallia abolito; et quod de statu Christianorum Cordubensium Ambrosius Morales in notis ad uitam et opera S. Eulogii Cordubensis perscripsit: qui tamen bibliothece uocabulum, quo scriptores Cordubenses eius eui pro sacris Bibliis utebantur, pro armario librorum uidetur accepisse. Addi potest controuersia, quam nuper narraui, Samsonis cum Hostegesi de antiphona in festo Annuntiationis S. Marie uirginis, et concilium Cordubense anno 839 celebratum, et a Florezio primum editum initio tomi Xu Hisp. sacr., repetitum in secunda editione tom. X, quo agitur contra Acephalos, et asseritur conceptis  uerbis, esse institutum a SS. Patribus, ut nullus ordinetur clericus absolutus. Non habeatur episcopus, quem nec clerus, nec populus proprie ciuitatis exquisiuit. Redarguuntur quidam, proponentes se a Roma missos, qui tamen multos errores docebant.

53. Seculo IX ineunte creditur composita missa, que in Missali ueteri Barcinonensi legitur die 6 Nouembris S. Seueri episcopi et martyris, a Ioanne episcopo composita, ut in titulo dicitur: de qua uideri potest Florezius Hisp. sacr. tom. XXIX, p. 76, qui etiam p. 54 profert ex rituali libro membranaceo seculi X aut XI orationem in festo S. Seueri: Propitiare, quesumus, etc., et hymnum ex Breuiario ueteri Barcinonensi, edito anno 1540. Sed officium huius Breuiarii iam ad ritum Romanum pertinet:  missa uero seculi IX ad officium Mozarabicum, que tamen a Mozarabibus Toletanis non uidetur recepta, siquidem in eorum Codicibus antiquis non reperitur.

54. uigebat eodem seculo doctus quidam uir uincentius, cuius adhuc uiuentis auctoritatem Aluarus Cordubensis epist. 1 allegauit ex aliquo officio ecclesiastico ab eodem uincentio composito, ut uidetur, pro festo aliquo Domini nostri Iesu Christi. uerba Aluari sunt: »Unde et noster nunc doctor uincentius implorando taliter dicit: Ipse uerbum Patris, per quem condidit secula Pater, 121 qui postea pro nobis siluit ante iudicem, ad eternam remunerationem in sorte sanctorum coronandum [forte coronandos] exsuscitet. Illa dextera, que celum  fecit et terram, et post a Pilato male iudicata uinculis est uincta, ipsa uos tempore iudicii in conspectu sanctorum amplexu proprio iubeat copulari. Illa facies, quam post meridiem colonus paradisi ferre non sustinens fugiit [forte fugit], et post illius et stirpis eius transgressionem sputis ab infidelibus sordidata est, ipsa uobis, dum in igne uenerit iudicare seculum, in tranquillitatis et pacis specie sese iubeat demonstrare.« Obseruat Florezius tom. XI Hisp. sacr., pag. 6, hec uerba speciem preseferre orationis que in Breuiario et Missali Mozarabico benedictio dicitur, et tribus similibus partibus constat.

55. Pertinet quoque ad historiam officii Mozarabici seculi IX quod S. Eulogius Cordubensis lib. I Memor. Sanctor., num. 21, profert hec Tobie uerba  que in uulgata desiderantur, et exstant in Breuiario Mozarabico: Maledicti omnes qui spernunt te, Hierusalem, et omnes qui blasphemant te: maledicti omnes qui oderunt te, et omnes qui dixerunt in te uerbum durum, etc. Quod dictum esse pro Ecclesia, nemo dubitat. Obseruat eminentissimus editor Lorenzana in not. tom. II. Patrum Toletan. p. 442 et 561, hec uerba ex Tobie XIII, 16, ita legi in Breuiario Mozarabico in uigilia Epiphanie ad Cantic. in laudib., et pag. 82 editionis nouissime cantic. 52. Addit has ipsas maledictiones ab Aluaro in Indiculo luminoso n. 7 referri, qui ita pergit: Et estne adhuc aliquis, qui hos dignos maledictione non proferat, quos maledictos tanto tempore cum Ecclesia docente percantat? Hanc enim maledictionem annue Ecclesia super odientes  se non occulte, sed patenter ac luminositer clamat. Hinc doctissimus cardinalis repeti posse existimat usum Ecclesie Romane in anniuersaria publicatione Bulle in Cena Domini contra hereticos aliosque hostes Ecclesie, qui ab anno 1770 iam cessauit. Historiam eius Bulle Zaccaria ms. reliquit, nunquam fortasse edendam.

56. Integritas officii Mozarabici seculo X comprobatur ex quodam ueteri documento, ab Aguirrio primum edito, deinde correctius a Florezio tom. III Hisp. sacr., qui collatis inter se mss. Codicibus eram qua officium Hispane Ecclesie Rome laudatum approbatumque fuit, statuit esse CMLXII, siue annum Christi 924. 122 »Hoc tempore Zanellus presbyter, legatus pontificius, Hispanias adiens, omnem  ordinem ecclesiastici officii, et regulam consecrationis corporis et sanguinis Domini nostri Iesu Christi perpicaciter perscrutatus requisiuit: canonesque et libros sacramentorum perlegit; que cuncta catholica fide munita inueniens exsultauit, et domno pape Ioanni et omni conuentui Romane Ecclesie, ut inuenerat, retulit. Audiens hoc domnus papa, et omnis Romana Ecclesia, gratias Deo retulerunt, et hoc solum placuit addere, ut more apostolice Ecclesie celebrarent SECRETA MISSAE.«

57. Hec secreta misse Baronius, Pinius, Florezius aliique de uerbis consecrationis exponunt, unum, ut opinor, ducem Ambrosium Moralesium secuti. Fundamentum huius expositionis uidetur esse quod  in Missali Mozarabico Ximenio hec forma consecrationis exhibetur: »Hoc est corpus meum, quod pro uobis tradetur.---Hic est calix Noui Testamenti in meo sanguine, qui pro uobis et pro multis effundetur in remissionem peccatorum.« Ad marginem uero ita notatur: »Forma ista consecrationis ponitur, ne antiquitas ignoretur: sed hodie seruetur Ecclesie traditio. uide infra.« Scilicet infra apponitur forma consecrationis iisdem uerbis, quibus nunc Romana Ecclesia utitur. At possumusne certo asserere hanc mutationem iam ab anno 924 factam? Constatne aliquo ueterum testimonio uerba consecrationis apud Hispanos aut alios secreta misse appellata? Ita quidem solent uocari aut ea omnia, que submissa uoce in missa dicuntur, aut canon totus misse, aut ex  usu recentiori orationes que prefationem precedunt, et uulgo secrete, et olim secretelle nuncupabantur: sed consecrationis formam nemo, ut arbitror, secretorum misse uocabulo designauit. Multo id minus ineunte seculo X acciderit; nam, ut cardinalis Bona probat Rer. liturg. lib. II, cap. 13, olim uerba consecrationis elata uoce etiam in Ecclesia Occidentali pronuntiabantur: cuius consuetudinis adhuc uigentis seculo IX exeunte, Florus Magister meminit. Non ergo facile intelligere possumus quid in laudato instrumento secreta misse significent, nisi exemplaria mss. que illud tempus precesserint cum recentioribus conferamus.

58. Pinius in suo exemplari missalis offerentium, in quo est canon misse Mozarabice, solum reperit  uerba quibus Ecclesia Romana utitur. Roblesius hec animaduertit. »Quamuis uerum sit 123 potuisse sacerdotes Muzarabes sese, addicere uerbis que apud euangelistas habentur, et cum iis consecrare, quia sunt propria officii Gothici uerba, quamuis aliqua ex parte ab iis quibus utitur Ecclesia Romana differant, tamen ad idem recidunt eumdemque sensum habent. uerum hodierna die attexitur margini missalis charta agglutinata, in qua uerba officii Romani quibus nunc Muzarabes semper uti solent, continentur. Hec recentissimum usum indicant, non legem auctoritate apostolica seculo X constitutam.

59. Hoc seculo X, anno circiter 930, composita fuit missa S. Pelagii, qui martyrium Cordube passus est, dum Saraceni dominabantur, a Sandoualio episcopo  Tudensi in libro de Antiquit. ciuitatis et Ecclesie Tudensis ex Ecclesie sue uetusto Codice edita, et a Lesleo in append. ad Missal. Mozar. notis illustrata.

60. Saluus abbas Albeldensis, qui anno 962 decessit, officia Mozarabica a multis dicitur amplificasse. Florezius tom. III Hisp. sacr. disputat contra Cennium, qui Saluo isti maximam partem liturgie Mozarabice adiudicabat. Profecto cum tot antea uiri illustres in hoc eodem opere uersati fuerint, cur ea que nunc exstant Saluo potius quam antiquis illis Patribus tribuemus? Laudat quidem Saluum auctor antiquus eius uite his uerbis: »Cuius oratio nempe in hymnis, orationibus, uersibus, ac missis, quas illustri ipse sermone composuit, plurimam cordis compunctionem, et magnam suauiloquentiam legentibus  audientibusque tribuit.« Que uerba clare innuunt officia a Saluo non tantum composita fuisse, sed ad usum quoque ecclesiasticum deducta. Huc enim legentium audientiumque compunctio spectat. Sed neque multa ea esse liquet, et fortasse in nonnullis tantum Ecclesiis ea fuerunt admissa, rem promouente episcopo aliquo eius amico aut discipulo. Nam extrema uite uerba hec sunt: Ad cuius pedes discipulus uelasco episcopus quiescit in pace. Exemplum Salui et uincentii Cordubensis, cuius paulo ante memini, satis probat Hispanos etiam sub Arabum iugo constitutos licitum sibi existimasse, noua officia aut nouas officii alicuius partes, seruato ritu ueteri, addere.

 61. uarias officii Mozarabici uicissitudines seculo XI fuse Pinius persequitur. Monasterio Riuipullensi priuilegium quoddam in re liturgica concessum fuit. Concilium Coiacense, in diecesi Ouetensi anno 1050 celebratum, plura prescripsit, quibus liturgici officii 124 apparatui consulebatur. Concilium Compostellanum anno 1056 nonnulla decreuit ad decorum sacre liturgie ordinem perquam accommodata. In concilio uero Iaccensi statum ecclesiasticum restauratum fuisse constat; an autem id euincat liturgiam Mozarabicam abrogatam fuisse Pinius dubitat. Surita opinatur quod Ramirus I, tunc rex Aragonum, ritum Romanum admiserit, Gothicumque officium dimiserit. Pinius Hispanica uerba Surite uertit et reliquerit Breuiarium Gothicum: et ambigua significatione  uerbi deiar, relinquo, missum facio, dimitto, quod aliquando accipitur pro non aufero, delusus censuit, ex Surite opinione in celebratione missarum admissum quidem esse Romanum morem, sed usum Breuiarii Gothici relictum, hoc est non sublatum; quem tamen, ait Pinius, etiam abrogatum indicat alibi Surita. Sed, ut dixi, Surita usum Breuiarii Gothici non asserit permansisse, sed sublatum fuisse.

62. Ceterum Florezius Surite opinionem omnino reiicit, nichilque in concilio Iaccensi anno 1063 celebrato contra ritus Mozarabicos decretum contendit. In abrogatione uero officii Mozarabici, eo seculo peracta, ita rationem temporum disponit. Cardinalis Hugo Candidus, legatus pontificius, anno 1064 Hispaniam  adiens, cum officium Mozarabicum a pontificibus Romanis confirmatum reperisset, nichil innouandum censuit. Anno 1066 aut sequenti, nonnulli episcopi Hispani concilio Mantuano interfuerunt, et exhibitis libris ritus Gothici Hispani denuo approbationem a Romano pontifice obtinuerunt. Florezius instrumentum iam a Bollandianis adductum, quo officium Gothicum ab Alexandro II approbatum fuisse constat, profert et obseruat ante annum 1078, quo idem officium abrogatum fuit, scriptum uideri, quia abrogationis non meminit. Anno 1067, Hugo cardinalis in Hispaniam rediit, sed in Aragonia substitit. Anno 1068, comitia regni Barcinone habita fuerunt, quibus de legibus Gothicis abrogandis actum est: sed neque id concilium episcoporum fuit, neque  tunc abrogatio officii Gothici tentata est. Eodem anno concilium Leirense de eadem re celebratum quidam asserunt, sed non demonstrant.

63. Demum anno 1071 officium Romanum in Aragoniam inuectum fuit: quod itidem eodem anno Barcinone accidit. Anno 1072 legati pontificii, Giraldus et Rembaldus, ritum Mozarabicum mutare tentarunt, sed nichil obtinuerunt. Anno 1074 nonnulli episcopi 125 Hispani Romano concilio interfuerunt, suamque operam polliciti sunt ut liturgia Gothica dimitteretur in Hispania. Eodem anno S. Gregorius uII reges Castelle et Nauarre per litteras monuit de abrogando officio Toletano: qui etiam anno 1076 ad Simonem episcopum Aucensem, hoc  est Burgensem, non Oscensem, ut in editis perperam legitur, litteras dedit ut officium Romanum in Hispaniam inuehi curaret. Anno 1077 controuersia hec duello commissa est, sed non dirempta. Anno 1078, Ricardo legato pontificio agente, officium Romanum in regnum Alfonsi uI Castelle et Legionis regis inuectum fuit. Anno 1085, in concilio Burgensi confirmata fuit abolitio officii Gothici, quo tempore Toleti etiam officium Romanum admissum fuit, sed retento simul ueteri Gothico in nonnullis ecclesiis Toletane urbis, cum examen ignis, de quo plura Pinius, precessisset. Aliud simile examen de officio Ambrosiano refertur a Mabillonio tom. I Mus. Ital. part. II, et a Landulpho Seniore lib. II Histor., cap. 4 et 10, apud Muratorium tom. Iu de rerum Italic.  Scriptor. Anno 1090, in concilio Legionensi aboliti fuerunt characteres Gothici, quibus ecclesiastica officia ex ueteri more scribi consueuerant. Florezius tom. III, pag. 188, aduertit officium Romanum etiam in Hispania uocatum fuisse Gallicanum, quia in Gallia prius receptum fuerat, et, ut in Hispania reciperetur, regine regum Hispanorum uxores, que e Gallia uenerant, Almodis, Ermissenda, Agnes et Constantia, contenderant.

64. Retento, ut dixi, in nonnullis urbis Toletane ecclesiis officio Mozarabico, Mozarabibus, qui suo ueteri ritu uiuebant, plura indulta fuerunt priuilegia seculis XII, XIII, XIu, Xu, que Pinius late recenset: quamuis seculo XII Eugenius pontifex III Mozarabes ad officium Romanum pellicere frustra tentauerit.  Procedente autem tempore ritus ecclesiasticus Mozarabum etiam in illis ecclesiis, in quibus conseruatus fuit, languere cepit, ac solum paucis quibusdam statis festisque diebus adhibebatur, ac ceteris Romanus ritus, qui paulatim irrepserat, frequentabatur. Primus Ioannes de Tordesillas, episcopus Segouiensis, anno 1436, ut Florezius refert, officium Gothicum stabilire conatus est, erecto in ecclesia S. Marie de Aniago collegio, quo sacra ritus Mozarabici instaurata celebrarentur. Sed non diu id consilium uiguit, eo collegio ad Carthusienses anno 1441 translato. Gloria igitur tota liturgie Mozarabice, 126 que iam pene collapsa erat, instaurate, cardinali Francisco Ximenez de Cisneros debetur, ut notum est; cuius exemplum nonnulli postea  Salmantice et uallisoleti imitati sunt, summis pontificibus regibusque Hispanie summopere fauentibus. Recensentur a Pinio persone illustres que missam Mozarabicam Toleti sua presentia honorarunt usque ad annum 1723, et uiri uirtute ac litteris insignes, quos congregatio pastorum ac beneficiatorum Mozarabum Toletana habuit, usque ad annum 1706.

65. Exhibetur deinde a Pinio officii Mozarabici et singularum eius partium notitia ex Eugenio Roblesio apud cardinalem Aguirrium. Liber Hispanicus Roblesii ad manum mihi est hoc titulo: Compendio de la uida, y hazañas del cardenal Don Fray Francisco Ximenez de Cisneros; y del oficio y misa muzarabe. Por el mestro Eugenio de Robles, cura  proprio de S. Marcos, y capellan en la capilla de los Muzarabes en la santa Iglesia de Toledo. MDCIIII. In fine: En Toledo por Pedro Rodriguez, impressor del rey: liber in-4, dicatus D. Bernardo de Sandoual y Roias cardinali, archiepiscopo Toletano. Precedit quedam elegia P. Hieronymi Romani Higuere, sic satis elegans, in qua homo minime quidem indoctus, sed commentis ad eternam infamiam maxime deditus, opinionem suam de officio Mozarabico his uerbis expressit:

Muzarabumque liber per te uelut altera phenix
   Damna senectutis ponit in orbe uolaus.
Est opus hoc, Isidore, tuum, manus aurea tantum
   Hoc tua uicturum secla peregit opus.
Ea que Roblesius de officio Mozarabico disseruit, excerpta et in Latinum sermonem conuersa exstant  in Bibliothece Patrum Bigneane supplemento, inde recusa a Blanchino post tractatum Pinii historico-chronologicum de Re liturgica.

66. Kalendarii antiqui fragmentum, quod Franciscus de Pisa Toleti anno 1593 typis uulgauit, ad examen Pinius reuocat, et kalendario Bucheriano, quod uocant, excepto, antiquissimum aliorum omnium que exstant, esse concludit, uel certe nulli antiquitate cedere. Coniicit exaratum seculo u exeunte aut uI ineunte. Habeo tamen, quod moneam, iam nunc uiros doctos dubitare num genuinum monumentum sit eiusmodi kalendarii fragmentum, a Pisa editum. Illud mihi certum non potuisse huiuscemodi kalendarium scribi ante seculum uII, nam festum Circumcisionis in libris Officiorum S. Isidori,  qui anno 636 decessit, non recensetur: neque 127 celebrari cepit in Hispania nisi post obitum Isidori, aut solum paulo ante obitum, ut cap. 71 animaduert. De kalendario Pise confer prefationem eminentissimi D. D. cardinalis Lorenzana ad breuiarium Mozarabicum.

67. Plura alia addit Pinius de kalendario quo hodierni Mozarabes utuntur, de preparatione proxima sacerdotis ante missam, de misse idea ac ceremoniarum descriptione: de Missali offerentium, quod est ueluti Ordinarium istius sacre liturgie. Denique post exemplum horarum et misse Mozarabice ex festo S. Iacobi Missale Mozarabicum iussu cardinalis Ximenii editum cum Gallicano confertur, liturgie Mozarabice cum Gallicana antiqua consensus  ac di sensus exponitur; ac Bruni opinio reiicitur, qui liturgiam Mozarabicam a Gallicana exemplar seu formam accepisse contendit. Accedit notitia et descriptio tomorum mss. Mozarabicorum qui Toleti asseruantur, ex Petro Camino uelasco, ecclesie parochialis S. Sebastiani Mozarabum in eadem urbe rectore, una cum uariis obseruationibus.

68. Tomi octo Mozarabici a Camino recensentur. »1. Missale Muzarabum pars 1 Gothic.  continens missas a Paschate usque ad Pentecosten. 2. Missale Muzarab. pars altera gothica, continens missas de tempore et sanct. 3. Missale Muzarabum pars altera Gothic., continens uarias missas sanctorum et quotidianas. 4. Missale  Muzarab. pars altera Gothic., continens missas sanctorum et officia. 5. Missale Muzarab. pars altera Gothic., continens missas beate Marie uirginis a sancto Ildefonso compositas. 6. Breuiarium Muzarab. pars 1 Gothic., continens part. psalter. cantic. et hymn. 7. Breuiarium Muzarab. pars altera Gothic., continens part. psalter., officia propr. sanctor. et hymn. 8. Breuiarium Muzarab. pars altera Gothic. Quadragesim.«

69. In secundo Codice exstat missa de Cathedra S. Petri Antiochie, et in eiusdem misse oratione prima, que uocatur missa, et incipit, Diem in quo beatissimo Petro, etc.; littera prima D singulari forma exarata est, in cuius circulo superiori inscriptio hec characteribus Gothicis exprimitur: Elenus  abbas etsi indignus scripsit. De hoc Eleno abbate nichil certum scitur. Equidem dubitabam an ita oporteret legi, Telenus abbas etsi indignus scripsi; nam cum littere omnes circulo comprehendantur, potest initium duci uel 128 a T, uel a E. Aeque autem obscurum est Teleni atque Eleni nomen. Ex hoc eodem Codice exhibetur specimen characterum desumptum ex celebri missa S. Martini, de qua agit etiam Benedictus XIu, lib. I de Beatif. cap. 5, n. 5. In Missali uero Mozarabico, inquit, edito per cardinalem Ximenium, cuius usus, si additamenta posteriora dempseris, ante etatem quoque S. Isidori Hispalensis uiguit non in Hispania modo, sed in aliis etiam regnis, exstat antiquissima missa S. Martini Turonensis, quam inde magna ex parte exscripsit cardinalis  Bona, etc. In Codice 5 sunt misse de beata uirgine, a S. Ildefonso composite, de quibus Nic. Antonius et alii. Animaduertit Caminus missas de Annuntiatione, Natiuitate et Assumptione Deipare, que inueniuntur in hoc Codice, insertas esse Missali Mozarabico Ximenio, sed non eo ordine ac forma qua exstant in Codice Gothico, neque ita uberes. Characteres Codicis sunt maiores ac rudi modo formati, ut sine magno labore legi non possint: scriptura ductu continuo constat, neque occurrunt lusus quidam calami, qui in aliis Codicibus Gothicis descriptis obseruantur. Censet Caminus exemplar hoc esse transcriptum ipsis proxime sancti Ildefonsi temporibus. Codex 8 recentioris temporis est, colore nigro ac rubro exaratus, perfectiori charactere,  membrana nitida. Rubrica hec apponitur sine anno: Finit hic liber, Deo gratias, regnante domino Adefonso, per manus Ferrand Ioanniz presbyteri ecclesie sanctarum Iuste et Rufine ciuitatis Toleti in mense Aprilis. Suspicor exaratum Codicem regnante Alfonso uI, postquam Toletum a Mauris recepit, scilicet exeunte seculo XI, certe non ante expugnationem Toleti.

70. Quam esset optandum ut omnes eiusmodi Codices eo ordine quo exarati sunt, nulla uel minima re pretermissa, typis excuderentur! In Prudentianis num. 104 monui prefectum bibliothece S. Genouefe Parisiis, abbatem S. Leodegarii  ex epistolis Burrielii, non satis bene intellectis,  asserere, officium Gothicum, a cardinali Ximemo editum, in re ipsa et substantia differre a Codicibus Gothicis mss. Toletanis. Id enim innuere uidetur cardinalem Ximenium nouum quoddam officium concinnasse, quod pro Gothico uenditauerit: cum contra certum sit formam ac substantiam antiquissimi officii Gothici in Breuiario Ximenio conseruatam, neque magis Breuiarium Ximenium ab antiquo Gothico differre, 129 quam Romanum hodiernum Breuiarium a ueteri differat. Ceterum cum in hoc genere officiorum noua quedam subinde inuecta fuerint, alia omissa, nonnulla in meliorem formam redacta, et cardinalis Ximenius non sibi proposuerit totam antiquitatem officii Gothici ueluti ordine chronologico nobis representare, sed ex uariis que aderant  uoluminibus partim antiquissimis, partim recentioribus, ea seligere que officio Mozarabico ordinando atque in unum corpus compingendo magis accommodata uiderentur, id quidem effecit quod conatus est, ut sacerdotes Mozarabes leuiori quam ante labore ritus suos peragere ualerent: at uiris criticis, qui non solum antiqua a recentibus discernere amant, sed antiquiora cum minus antiquis conferre, nichilque prorsus antiquitatis ecclesiastice ignorare, adhuc desiderandum reliquit, omnes huiusmodi Codices in publicam lucem prodire, ut Orationale Gothicum a Blanchino, et plura alia missalia, antiphonaria et hymnaria a Mabillonio, uen. cardinale Thomasio, Muratorio et aliis edita sunt.

71. Cur enim tandiu latent misse de beata uirgine,  quas S. Ildefonsus composuit? Etsi enim magna earum pars in Breuiario Ximenio exstat, at, ut ex Camino discimus, diuerso ordine ac forma in hoc Breuiario sunt, ac breuiores, quam in Codice uetustissimo seculi uIII aut IX. Iuuaret etiam certo scire quenam sunt ipsa uerba S. Ildefonsi, ex iis que missali inserta sunt. Codex 2 gothicus continet, ut Caminus aiebat, uarias missas sanctorum et quotidianas. In Missali Ximenio nulla est missa quotidiana, hoc saltem nomine expressa: ex quo suborta difficultas est, quam supra attigi, quid Samson abbas Cordubensis nomine misse quotidiane intelligeret. Eminentiss. cardinalis Lorenzana in noua editione Breuiarii Mozarabici, quantum quidem eius instituti ratio permittebat, qua precipue commodo sacerdotum  Mozarabum, diuinas laudes persoluentium, prospexit, maius quoddam lumen antiquitati donauit. Nam Psalterium Gothicum cum canticis et hymnis edidit, prout in ueteribus membranis reperitur, ex Codice, quem Caminus nota numeri 6 indicauit, et fortasse etiam ex seq. 7.

72. Hec est inscriptio Psalterii: In nomine Domini incipit liber psalmorum secundum Dauid prophetam. Prophetia de Domino Iesu Christo, siue fructu iustorum et interitu impiorum. Incipit primus psalmus. Antiphona. In lege Domini fuit uoluntas eius die 130 ac nocte: in lege eius meditabitur. Beatus uir qui non abiit in consilio impiorum, etc. Finito Psalmo XL, Explicit liber primus, Incipit liber secundus. Sic liber  tertius post psalmum LXXI. Liber quartus post psalmum LXXXuIII. Liber quintus post psalmum Cu. Post psalmum CLI, Explicit liber psalmorum. Incipiunt cantici. Canticum 51 Salomonis est In sacratione basilice. Canticum Tobie est de Restauratione basilice. Num. 55 Incipiunt cantici in Cotidiano. Canticum Moysi, etc. Ultimum canticum est 77. Canticum angelorum de natiuitate Christi. Gloria in excelsis Deo, et in terra pax hominibus bone uoluntatis, etc. Finiunt cantici. Incipit prologus hymnorum. Sunt 30 uersus male Latini, mendose exarati, ametri instar hexametrorum et acrostichi, ex quorum primis syllabis elicitur: Mauricus obtante ueraniano edidyt. Sententia eorum ex concilio Toletano Iu, can. 13, et ex S. Isidoro deprompta est. Ita ergo habet.

 Miracula primeua ymnorum modula clara
Angelica promserunt, nascente Domino, ora
uidelicet paucis infusa celitus dona
Resumeret terrestri pastorum acie uisa.
In ueteri iam quidem ymnorum reculserant [Forte refulserat] ordo
Cum trium ora iubenum fornacis igne deuicto
ueterique Patri, Filio iam tunc et ipsis adiuncto
Sumserunt ymnum laudium cunctorum uite quod alto
Olimpiadis ambitu quodque terreni circuitus giro
Beato tamen cetui quam cuncto elemento creato
Toth sacra toth rura ymnisabere arte camena.
Ad nunc quod celebrat per tot pie orbe difusa
Nitens Ecclesia diuino sacramento locata
Tandenque et Redemtor sacrum cene tempus adimplens
Eterno sit Patri ymnum concentum Apostolico soluens
uestigia beata orationis causa conuertens
Exiit in montem queuum exorare Parentem
Rector quoque fidei et cunctis per secla Magister
Admonet et Paulus ut psalmis loquamur et ymnis:
Nam ex hoc surrexit sacrata dogma ymnorum
 Ilario papa Ambrosio ceterisque more istorum
Ad laudem diuinam ymnorum sic condere modos
Nunc laudes Domini nunc martyrum narrare triumphos
131 Omnemque celibem diriuare uocibus sonos
Et dulces reddere factori omnium melos.
Dei summa gloria laus et letitia constat
In his et Trinitas laudatur et Ecclesia fraglat.
Dum ymnum dicimus honorem et gloriam damus
Ymnum dum canimus Ecclesia uota monstramus.
Tandem et omnium finem noxiarum obtamus.

73. Titulus Hymnarii est, Incipiunt ymni de toto circulo anni. Ymnus de aduentu Domini, et sanctorum festiuitate ter mistus, qui in matutinum dicendus est, quando Aduentu Domini incipitur. Gaudete flores martyrum,---Saluete plebes gentium, etc. Fortasse legendum Aduentus pro Aduentu. Mendum quoque uidetur ter mistus. Post hymnos sunt hore: Incipit Aurora, que ante primam recitatur in diebus feriis per totum  annum. Succedunt Prima, Tertia, Sexta, Nona, Completoria: et post Completoria quedam preces, miserationes, benedictiones, aspersio aque benedicte, etc. Que omnia eodem Codice cum hymnis contineri, non obscure colligitur ex prefatione Eminentiss. cardinalis Lorenzana ad Breuiarium Isidorianum pag. 18.

74. Quo tempore hic Codex exaratus fuerit non constat: Maurici, qui scripsit, et ueraniani, qui scribi uoluit, nomina aliunde ignota sunt. Character seculum XI circiter arguit, neque ab ea etate uersus, hymnario premissi, abhorrent. Sed dubitari adhuc potest an Codex ex alio antiquiori Gothici imperii descriptus fuerit. Quod attinet ad psalterium, certa negandi haud occurrit ratio. Sed hymnarium quidem,  et alia que accedunt, posterioris sunt temporis. Doctissimus editor aduertit in hymno S. Tyrsi deesse quatuor uersus, in Breuiario Ximenio admissos, quibus mentio fit Cixile, scilicet,

Templum hoc Domine Cixila condidit
Dignam hic habeat sortem in ethera
Cum summis ciuibus cantica precinat,
Gaudens perpetuis seculis omnibus.
Florezius, qui hos uersus in antiquissimis mss. Toletanis exstare credebat, et aliunde nulla officia propria in Breuiarium Gothicum post Arabum in Hispaniam aduentum admissa fuisse contendit, multus est tom. u, pag. 345, in exponendis his uersibus, ne Cixila nominatus intelligatur esse episcopus Toletanus, qui uitam S. Ildefonsi seculo uIII scripsit.

75. Fortasse in Breuiario Ximenio hi uersus recepti  sunt ex 132 Codice Gothico n. 7, in quo hymnos quoque reperiri ex Camino discimus. uerum etiam si eos uersus in aliis Codicibus ab alicuius interpolatoris manu esse credamus, tamen in hymnario, quod Mauricus exarauit, multa sunt monumenta que temporibus Gothicis recentiora uidentur. Nam, ut omittam eos hymnos, in quibus satis clare iugi Saracenici fit mentio, quod Florezius inficiari laborat, iuuat aduertere, pag. Cu, primum hymnum de Sanctis esse Sanctorum meritis inclyte gaudia, etc., ubi legendum inclyta gaudia; hic enim est ille hymnus quem Hincmarus in libro de non trina deitate recentem dicit, et de cuius clausula Te trina deitas, unaque poscimus, que ita etiam in Breuiario Mozarabico legitur, litem Gothescalco intentauit. Scribebat autem  Hincmarus seculo IX progrediente. Plura de tota hac controuersia dixi in Hymnodia Hispanica num. 234, dissertat. pag. 205. Nunc addendum Hincmarum deceptum fuisse, quod hymnum, Sanctorum meritis, recentem crediderit, non quia in hymnario Mozarabico reperitur, sed quia primus hic uersus a Iuliano Toletano allegatur in opere de Arte grammatica nondum publici iuris facto, de quo agam cum cap. 103 Codicem Palatinum 1746 describam.

76. Post completoriam hec est rubrica: In diebus uero sabbatorum uel precipuarum festiuitatum, finitis in ordinem psalmis completorii secundum usum modernorum, ut dictum est, dicitur istud responsorium et alia que sequuntur. uides iam in hoc Codice  mentionem fieri usus modernorum. At quinam sunt hi moderni? Fortasse Mozarabes aliqui usus eiusmodi auctores. Sed uerius credo indicari usum eorum qui ritum Romanum sequerentur. Nam, ut ego coniicio, Codex hic exaratus fuit post recuperatam a Christianis urbem Toletanam. Huc enim pertinent hymni in ordinatione regis, in natalitio regis, hymnus de profectione exercitus, qui usque in reuersione dicendus est diebus litaniarum: in quo hec inter alias est stropha:

Ut tanquam uituli plebs tua commeans,
Ex grege fidei ausibus liberis
Gentes barbaricas cornibus uentilet,
Ac planta terat impios.
Que certe Toleti cani non poterant, nisi cum reges  Christiani iam ibi imperabant, et contra aliarum prouinciarum Mauros arma et exercitus mouebant.

77. Ut autem in hoc Codice multa sunt que, Gothis in Hispania rerum potientibus, nondum in officia ecclesiastica immissa fuisse 133 uidentur, ita alia sunt que in Breuiario Ximenio desiderantur. Sunt enim hymni quotidiani dominicales, quotidiani uespertini, De duodecima, Ante completa, De prima uigilia, Ad quietem, Ad medium noctis, Ad nocturnos, Ad galli cantum, Ad pullorum cantum, Matutinarii quotidiani, De quarta, De quinta, De Septima, De octaua, De decima, De undecima, iterum De duodecima; et ultimus hymnus est Ad uesperum. Plerique hi hymni in Breuiario Ximenio pretermissi sunt. Florezius tom. III Hisp. sacr. pag. 247, aduertit sextam  orationem in missa Post pridie supponere precessisse Pridie: nullum autem a se Toleti inuentum exemplar uetus Missalis Offerentium, siue ordinarii, ex quo agnoscere potuisset an olim Pridie precesserit: in titulo uero Post pridie omnes mss. Codices, quos uidit, consentire. Asserit Breuiarium et Missale Ximenianum multis scatere erroribus partim incuria typographi, partim Codicum deprauatione. Neque tamen Ximenius fucum facere uoluit, quasi officium Gothicum eo omnino ordine, quo a ueteribus obseruabatur, representaret.

78. Perspicua est prima Breuiarii rubrica. »Regula. Incipiunt hore canende, uel recitande secundum regulam maximi doctoris Hispanie beatissimi Isidori ac egregii confessoris Ildefonsi Toletani presulis  magistri, non PROUT ANTIQUI EA REGULA FRUEBANTUR SIMPLICITER, SED SECUNDUM QUID: nam antiquitus duodecim erant hore assuete in die, ut in libris antiquis ostenditur, preter quedam alia quibus ipsi antiqui utebantur in nocte, scilicet in principio noctis et ante lectum, et in equinoctio, siue in medio noctis et in surrectione lecti; que quidem apud modernos abiecta et resecta sunt: sed eo modo quo moderni eam prosequuntur et exercent, prout in processu patebit. Et quia pauci sunt qui ordinem ipsarum horarum custodire et ordinare sciant propter negligentiam et multorum incuriam, eo quod non curant nisi de redditibus Ecclesie recipiendis; et quia plura bona edificia de facili corruunt post multum temporis lapsum, nisi sibi remedium adhibeatur: idcirco quidam imperitus clericus et indignus, considerans  istud opus sanctum ac plenissime deuotum, et a tanto presule diuina mente gratia editum, ne euanescat, sed in memoriam hominum redeat, tactus motu et instinctu pietatis, ad laudem et gloriam Trinitatis, et Iesu, et Marie matris, et honorem summi predicti confessoris, et ad illuminationem presentium clericorum et futurorum, iuxta sue scientie 134 paupertatem et sui intellectus imbecillitatem, diuino auxilio inuocato, eoque prefulgenti, hanc normam, prout sequitur, condere laborauit, et de littera Gothica hunc Codicem transtulit et transportauit.«

79. Hinc discimus clericum, qui Breuiarium Mozarabicum Latinis characteribus exarauit ordinemque recitandi premisit, officium ea forma exhibuisse quam  tunc Mozarabes adhibebant, sed aliam tamen antiquiorem in uetustis libris exstantem agnouisse. Colligitur etiam eum clericum non iussu cardinalis Ximenii, sed priuato consilio e characteribus Gothicis Breuiarium ad characteres Latinos transtulisse, ut commodo Mozarabum sacerdotum consuleret. Ac fortasse huiusmodi exemplar Ortizio, qui Missale et Breuiarium typis excudenda curauit, normam quamdam prebuit, ut collatis membranis antiquis opus exactius redderet.

80. Quoniam uero constat in officio Mozarabico, quale nunc habemus, ueterem ordinem non plene seruari, multa ex mss. antiquis pretermissa, alia addita, utilissimum esset, quod Burrielius optabat, collectionem omnium, quotquot exstant, Codicum  uetustioris liturgie Gothice notis illustratam exhibere: siquidem, ut aduertit, preter octo illos Codices, quos Caminus descripsit, tres alii sunt in ecclesia Toletana, ac quedam aliorum fragmenta, alii existunt in monasterio Caradigne, siue de Cardeña, e quibus Berganza nonnulla selegit et excerpsit. Alios in aliis monasteriis seruari quis dubitet? Huc etiam pertinere putat Burrielius quidquid sub Gallicani ritus ueteris titulo hactenus editum fuit: nam Orationale Gothico-Hispanum a Blanchino uulgatum certissime nostrum est. Montfauconius in Biblioth. Mss. e bibliotheca Coisliniana San-Germanensi indicat Codicem 1297. Breuiarium S. Isidori Hispalensis, quod Mozarabicum dicitur. Florezius tom. X exhibet inter appendices hymnum Gothicum S. Crispini, magis correctum  quam in Breuiario Mozarabico, quia, ut ait pag. 85, a P. Martino de Roa collatus fuit cum mss. Codicibus Cordubensibus. Et Cordube quidem adhuc aliqua huiusmodi Officii Mozarabici monumenta asseruari persuasum habeo. Utinam quatuor illi Codices, qui in concilio Mantuano exhibiti ac probati sunt, alicubi inueniri possent. Hi libri ita in ueteri Instrumento recensentur, Unum fuit ordinum maioris Albaidensis cenobii, ubi continetur baptismum et sepultura, 135 alium librum orationum de monasterio Iraze, et librum missale fuit de Sancta Gemma, et librum antiphonarum de Iraze.

81. Conferenda preterea erunt queuis alia etiam externa monumenta, quibus Mozarabicum Officium aliquomodo illustrari possit. Quedam ego hic proferam  apud auctores qui de Isidoriana liturgia agunt, non obuia. Primum petitur ex historia monasterii S. Ioannis Reomensis, a Petro Rouerio Soc. Iesu illustrata, ubi pag. 177, quedam uisio narratur ex qua colligitur iam ab anno 1018 nonnullum usum uiguisse in Hispania celebrandi festum SS. Trinitatis Dominica prima post Pentecosten, quod uniuersa Ecclesia postmodum probauit. Addit Rouerius pag. 587, »Que res sanctorum Hispanie sacerdotum, qui illud tanto ante mirifice probarunt, iudicium uehementer commendat.« uisio hec erat: »Subito repletus est totius eiusdem Ecclesie ambitus uiris scilicet uestibus albis indutis, ac purpureis stolis insigniter, etc. Erat autem dominica dies octaua Pentecostes, etc. Cepit interea qui preerat episcopus,  super altare S. Mauritii martyris missarum solemnia, eiusdem Trinitatis antiphonam intonans, celebrare. Interim uero percunctatus est supradictus frater  qui, aut unde essent, pro quaue causa illuc deuenissent, cui satis leniter tale dederunt responsum. Professionem, inquiunt, Christianitatis gestamus, sed ob tutelam patrie catholiceque plebis defensionem gladius nos in bello Saracenorum separauit ab humanorum corporum habitatione, etc. Preterea is qui missarum explebat officium, finita oratione dominica, pacem omnibus dans, misit unum, qui ipsi fratri pacis osculum daret.« Ceterum in Missali et breuiario Mozarabum missa SS. Trinitatis locum non habuit, ut notat Lesleus pag. 554, neque ritus dandi  osculum pacis post orationem dominicam proprius est Mozarabum, qui ante consecrationem munerum pacem faciebant ut idem Lesleus docet pag. 540.

82. Alterum: abbas S. Leodegarii anno circiter 1787 edidit folium quoddam inscriptum, Particularités littéraires sur la liturgie Mozarabe, etc. Scilicet ex Burrielii epistolis iam editis, quod ipse ignorabat, altera ad P. Franciscum Rabagum, altera ad D. Petrum de Castro. In fine autem quedam ipse addit ex opusculo Latino, Diuisiones decem nationum totius Christianitatis Rome per Ioannem Besicken et Sigismundum Mayer 1494, Iunii 16, in-8, quod Patri 136 Audiffreddo, auctori Catalogi editionum Romanarum seculi Xu ignotum fuerat. In eo opusculo hec sunt de Mozarabibus, qui decimam nationem  constituunt: »Mozarabes hi olim fuerunt multi numero in partibus Africe et Hispanie, sed modo sunt pauci: sunt enim dicti Mozarabes, quod modos Christianorum de Arabia in multis tenebant. Isti utuntur in diuinis officiis lingua Latina, et obediunt Romane Ecclesie et prelatis Latinorum, et conficiunt in azymo, ut Latini, sed in multis discrepant a Latinis; quod in diuinis officiis habent horas ualde prolixas; quod cum dies naturalis diuiditur in uiginti quatuor horas diei et noctis, tot officia habent, siue horas, et psalmos, ac hymnos, ac certas orationes habent, et nimis prolixas, quas non dicunt more Latinorum: nam illud quod Latini dicunt in principio, ipsi dicunt in fine, uel in medio. Sacramentum Eucaristie diuidunt aliqui in septem partes, aliqui  in decem. Est natio ualde deuota: in matrimonio non coniunguntur nisi personis sue gentis, siue nationis, inter quas femina, amisso primo marito, nunquam coniungitur alteri, sed permanet in castitate perpetua.«

83. Alii etiam auctores de Mozarabibus Africe loquuntur, quasi ritus eosdem ac Mozarabes Hispani, seruarent. Iacobus de uitriaco in Historia Orientali cap. 81, edition. Duacensis 1597, »De Mosarabibus. Illi uero Christiani qui in Africa et Hispania inter occidentales Saracenos commorantur, MOSARABES nuncupati, Latinam habent litteram, et Latino sermone in scripturis utuntur, et sancte Romane Ecclesie, sicut alii Latini, cum omni humilitate et  deuotione obediunt, ab articulis fidei uel sacramentis in nullo deuiantes. Constituunt autem sacramentum altaris de pane azymo, quemadmodum Latini. Sanctam autem Eucaristie formam quidam eorum in septem partes diuidunt: alii uero in nouem; cum tamen Romana Ecclesia, et alii eidem subiecti, ipsam Eucaristiam in tres tantum portiones partiantur. Huiusmodi autem partitio cum non sit de substantia sacramenti, non uariat uel impedit uirtutem sacramenti.«

84. Breuius hec Sanutus lib. III, part. uIII, cap. 4, »Sunt et alii Christiani, qui in Africa et Hispania inter occidentales Saracenos commorantur, Mosarabes uocitati, qui Latina littera et sermone in scripturis utuntur diuinis, sancteque Romane Ecclesie,  sicut ceteri Latini, cum omni deuotione et humilitate obediunt, ab articulis fidei uel sacramentis Ecclesie in nichilo deuiantes: Eucaristiam tamen 137 diuidunt in partes septem, nonnulli uero in nouem, quod cum accidat sacramento, ueritatem et uirtutem non impedit sacramenti.«

85. Ab Hispanis ipsis, qui a Saracenorum iugo liberi erant, Mozarabes tanquam natio quedam separata censebantur. Auctor ceuus uite S. Theotonii, prioris monasterii Conimbricensis S. Crucis, seculo XII, apud Bolland. 18 Februarii, cap. 2, part. II, ita narrat: »Cum ergo Alphonsus, nobilis Infans Portugallie, uersus remotiorem Hispanie partem, que Hispalis dicitur, ducto exercitu, pene totam Saracenorum prouinciam depredatus fuisset, uiri  bellatores eius, inter infinitam predam, quamdam Christianorum gentem, quos uulgo Muzarabes uocant, inibi sub ditione paganorum detentos, sed tamen utcunque Christiani Numinis usum obseruantes, pariter captiuarunt atque iure bellantium subiugarunt.«

86. Aliud liturgie Gothice documentum exstat in epitome Historie uniuersalis Ioannis Laziardi Celestini usque ad obitum Pii III, edita Parisiis infol., cuius scriptoris Fabricius in Bibl. med. meminit. uossius pag. 666 obseruat magnam huius operis partem ad uerbum descriptam ex Breuiario historiali, quod Anonymus Gallus anno circiter 1428 se ex Landulpho Sagace aliisque contraxisse profitetur, typis exscriptum Pictauis 1479. Laziardus  ergo cap. 53 hec habet: »Huius pontificis  tempore duo doctores Ecclesie de prouincia Hispanie floruerunt: unus fuit Braulio Cesaraugustanus, alius fuit Isidorus Hispalensis episcopus, de quo quedam historie narrant ipsum fecisse officium misse in dicta ecclesia Hispalensi, in qua plura dicunt et legunt diaconi et sacerdotes; et sunt in officio dicte misse duo miranda. Unum est quod cum leuatur eucaristia, diaconus cantat alta uoce uersus ad populum, dicens: uidete, in quem creditis. Quando autem cantatur Pater noster in missa, quot sunt ibi clausule, tot sunt responsiones a clero: unde cum cantatur Pater noster, qui es in celis, sanctificetur nomen tuum, totus chorus respondet,  Amen. Cum autem additur, Adueniat regnum tuum, fiat uoluntas tua, sicut in celo et in terra, chorus similiter respondet, Amen. Sed cum subiungitur, Panem nostrum quotidianum da nobis hodie, respondet chorus cum modico cantu, Qui est Deus. In omnibus autem sequentibus clausulis respondet chorus, Amen. Multaque alia sunt in dicto officio aliena a nostro usu.«

87. De collectionibus duabus rerum liturgicarum, quarum altera 138 Iosephi Aloysii Assemani edi cepta fuit, sed abrupta atque imperfecta mansit, altera tantum promissa P. Emmanuelis de Azeuedo, agit Zaccaria tom. I Bibl. liturg., cap. 2, lib. I. Assemanus in premissa epistola ad Clementem Argenuilliers, postea cardinalem, sic ait: »Occidentales  porro Ecclesie, quarum liturgias damus, sunt Romana omnium mater, caput et magistra, Gallicana uetus, Hispanica seu Mozarabum, Mediolanensis seu Ambrosiana, singularesque alle.« Azeuedus prospectum sue collectionis hoc titulo edidit: »Synopsis thesauri liturgici antiquiora monumenta complectentis, ad sacros ritus pertinentia.« Tertio tomo liturgias precipuas a Romana diuersas inserere parabat, et in his »Hispanam, Gothicam, Isidorianam, Mozarabicam. Ipsum uero, ait, Missale Mozarabum, ut multorum uotis obsecundemus, quod rarissimum est, et liturgiam antiquissimam continet, dabimus integrum. Quam occasionem nacti, Hispanorum hominum pietatem, doctrinam studiumque diuini cultus ostendemus. Liturgie Mozarabice psalmodiam et Breuiarium  adiungemus, quale editum olim est a cardinali Ximenes: indicabimus tamen in libri margine orationes que S. Isidori etatem uel proxime attingunt, uel sunt fortasse antiquiores. Curam etiam diligentiamque nostram profitemur in erratis emendandis non typographi quidem uitio, sed exemplorum Ximeniane editionis: ad quod prestandum maximum nobis subsidium positum est in ueronensi Orationario Gothico Hispano, a Cl. Blanchino edito tom. I in fine part. I, in comment. ad Opera uen. card. Thomasii. Accedent etiam ea que nobis uiros cruditissimos ex Hispania allaturos speramus.« Subscribit Azeuedus Ex Collegio Romano Kalendis Ianuarii 1748. Quod Azeuedus de Missali Mozarabico edendo cogitauerat, perfecit Lesleus Rome 1755.

 88. Orationarium ritus Gothici Hispani, quod idem Azeuedus commemorat, Blanchinus notis suis illustrauit, quas alicubi corrigi oportere Hernandezius in suis obseruationibus ad prospectum ms. editionis Isidoriane a Zaccaria promisse, monuit. Premisit autem Blanchinus non solum Pinii tractatum de liturgia antiqua Hispanica, sed etiam ordinem diuini officii Gothici Mozarabum ex Roblesii libro de uita cardinalis Ximenii, specimen characterum Codicis antiquissimi ueronensis, quo orationes Gothice continentur, et Caietani Cennii iudicium de hoc libello orationum ex tom. I Antiquit. 139 eccles. Hisp., pag. 28 et seqq., quod a Florezio iure reprehensum castigatumque fuit tom. III Hisp. sacr., ubi hymnum  officii Mozarabici in laudem S. Iacobi inuasione Maurorum antiquiorem esse tradit.

89. Habeo in schedis Zaccarianis iudicium ms. marchionis Maffei de eodem Codice ueronensi orationum officii Gothici, quod cum aliis communicare placet. Descripturus Maffeius Codicem 184 Capituli ueronensis hec annotauit.

90. Christianorum sacerdotum erga omnipotentem Deum religionis testificatio et cultus duobus precipue constat, liturgia et officio; quibus administrandis a uetustissimis usque temporibus duo presertim libri adhibiti sunt, quos nunc Missale et Breuiarium nuncupamus. Quam remote etatis in hac bibliotheca missalis liber supersit uidimus; uideamus modo, aut equali, aut maiori uetustate prestans in eadem breuiarium superesse. Ille quidem uncialibus litteris conspicuus est; hic autem forma pene quadrata,  ubi lemmata excipias, cursoriis characteribus constat, minusculis paucis admistis; nichilominus sexto uel septimo elaboratum seculo argumenta comprobant omnia. Hunc olim cum percurrerem Codicem, magnaque ex parte exscriberem, in celeri scriptura intelligenda tirocinium me ponere memini. Ecclesiasticum officium exhibet non in uerone, nec in Italie usum concinnatum, sed Hispanicum. Illud ipsum est cui Mozarabici adhesit nomen. Codicis antea ignotissimi notitiam communicaui anno 1732 in uerone illustrate parte III, pag. 250, ubi hec inter alia: Contiene il Breuiario Mozarabico, quale per le notizie che si hanno, non si uede altroue nella sua antica purità essendone più uolte stati ricercati indarno dai dotti in ogni parte esemplari. Lo stampato per ordine del cardinal Ximenes, è pieno d'aggiunte, ed accommodato a diuini uffici posteriori. Que deinde inter opuscula ecclesiastica Historie Theologice adiecta protuli, ostendere non piget. In hoc libro, etc.

91. In eodem uolumine scripture specimen representaui  tab. 4, num. 18, B pro u consonante in hoc ms. fere semper, ut in aliis ab Hispania profectis. Post annos aliquot a uulgata per me codicis notitia eius exemplum ad Cl. Patrem Blanchinium Romam transmissum fuit, qui integrum diligenter edidit, cardinalis Thomasii operibus adnectens, et amplum Pinii de Liturgia Hispanica tractatum ibidem recudens, in quo tamen de missa, non de Breuiario erudite disseritur. Collectionem hanc libellum editio denominat, cum tamen orationes plus mille contineat, quarum trecente circiter in uulgato Mozarabico desiderantur. Has tantummodo emittere constitueram, sed omnes P. Blanchinium emisisse magis approbo, precipue ob summam librorum Ximenii cardinalis iussu cusorum paucitatem et infrequentiam. In editione diphthongus ac perpetuo representatur, at in Codice exsulat, et e semper scribitur. Quomodo ab Hispanis he membrane multis abhinc seculis ueronam accesserint, quis diuinet? Ad Tarraconenses pertinuisse, S. Fructuosi que memoratur  ecclesia uidetur innuere, sed ad sanctam Leocadiam 140 oratio, que cum aliis trigenta affertur, Toletum indicat; dicitur enim, quamuis incorrecte, Honor sepulcri eius humanis obtutibus prestatur obsequendus honorifice aperitur. Officium totum breuius peragebatur: orationum clausula per Dominum nostrum adest nunquam. Rogationes non memorantur, nec quatuor temporum ieiunia. Dominica ante Quadragesimam In carnes tollendas uocatur. Sub cuiusuis matutini finem oratio habetur Completoria, et in populum benedictio. Rubrica est, Item completoria post explicitas laudes, quas psallendo uadunt usque ad sanctam Ierusalem, que in S. Fructuoso dicenda est. Cantus pluries memoratur.

92. Ceterum, ut in regionibus aliis et circa alias res, euenit in Hispania quoque, ut a gentibus que inuaserant et in ea dominabantur eius liturgie et ecclesiasticis officiis tribueretur nomen. A Gothis  propterea, deinde ab Arabibus denominata sunt; quamuis nec Gothi, nec Saraceni, sed illa Hispanorum ueterum pietas et doctrina concinnarint. Gothi et Arabes tunc solum in eumdem sensum conspirarunt, cum religione, et moribus, et sanguine commisto molliti. Hispani euaserant, et iam sanctitate prestabant. Anno 561 sic statuit synodus Bracarensis: Placuit omnibus communi consensu, ut unus atque idem psallendi ordo matutinis uel uespertinis officiis teneatur. Anno 633 celeberrimum concilium Toletanum Iu sic decreuit: Unus igitur ordo orandi atque psallendi nobis per omnem Hispaniam atque Galliam conseruetur. Unus modus in missarum solemnitatibus; unus in matutinis uespertinisque officiis. Sancto Isidoro, qui huic concilio presedit, tribuitur propterea Missale et Breuiarium, quibus Ecclesie Hispaniarum exi de use sunt, ut Nicolaus Antonius adnotat . Ante concilium illud anno 633 coactum orationes has, matutinum uespertinumque officium continentes, collectas et prescriptas  fuisse plura ostendunt, que tum olim adnotaui, tum nuper. Illud addas nullum hic recenseri officium pro feria sexta sancte hebdomade, qui mos nonnullis Hispanie Ecclesiis ante celebre id concilium in usu erat, sed ab eo improbatus est canone sexto et abolitus.

93. Ut autem adeo uetusti eximiique Codicis integra demum proferatur notitia, quedam addere par est. Antequam in eo Breuiarium incipiat, tres charte habentur eodem scripture genere cooperte, septima item que consequitur pagina. Quamuis autem idem sit in his litterarum genus, obscurior tamen et difficilior scriptura est. Eius specimen habes in tab. 4, num. 18. Preposita uidentur fuisse folia ista, et cum uacua essent, ab alia exinde manu inordinate et sine ulla titulorum maiestate impleta. Orationes et hic multe, sed ad liturgiam, non ad officium spectantes; inter has duodecim uentorum orbis nominibus Latinis et Grecis circum dispositis.  Greca tamen litteris Latinis. Carmina etiam in uentum quemlibet sic exordientia:

Quatuor a quadro consurgunt limite uenti

94. Reliqua olim exculpseram, sed cum apographum amiserim, oculis nunc fatiscentibus parco. In infera priori pagina alia manu, antiqua tamen, Sergius uicidominus sanctcel . . . subnotatur: littere alie ante 141 et post uisuntur, quarum certam significationem eruere non est. In sexta pagina Hymnus legitur Pange lingua gloriosi prelium certaminis. Sub eo diuersa et posteriori manu: Maurizio Caneuarius, et fidilocor de amphorauino. De bonello in XX anno Liuprandi regis. Legendum puto de anfor Auino de Bonello. uigesimus annus Liutprandi in 732 incurrit. Hec libro, iam usu trito, adiecta sunt, et ab Hispania ad ueronenses canonicos iam traducto, neque enim Liutprandi annus extra Italiam adnotaretur. Ex orationibus in his foliis perscriptis priores exhibere non pigeat, nulla emendatione immutatas.


 Missa quarte ferie Pasce. Accessuri in Crastinum.

95. »Dilectissimi fratres, ad dominicam cenam ante faciem Iesu Domini ac redemptoris nostri preueniamus in Confessione cum omni fiducia, et petentes ab illo cum lacrymis, ut expiatos nos ab omnibus criminibus nostris faciat, in crastinum accedere ad calicem sue sacratissime passionis. Et alia. Non nos abiicias, Iesu uone, in crastinum inbeterate bestis abfectionem a conuibio mense sue. Odie DO [a 1Kb] nobis nubtialis dignitatis uestibulum, cum quo cras leti accedamus ad tue passionis epulum preparatum. Odie sit in nouis uera confessio, et cras peccatorum celerrima subsequatur remissio. Odie accipe bota, cras botorum tribue premia, Odie nos propina gustu tue dilectionis, et in crastinum adtribue plenitu  linem caritatis, conditor et redemptor humani generis, Christe, Filius Dei Patris, concede famulis tuis, ut hodie tam bibentibus, quam Defunctis criminum donetur remissio, qualiter cras in commune sit exultationis omnimode plenitudo. AD PACEM. Prepara nobis tibi, salba cor nostrum, Domine, per Pacis bonum hostiam bibam, ut qui in crastinum sumturi sumus Dominicam cenam, nulla ab inuicem conbellamur discordia, set fructu pleni tue dilectionis summamus in crastinum flumina caritatis, que profluentia decurrunt he uisceribus tuis. INLATIO. Dignum et iustum est nos tibi semper gratias agere, Domine sancte, Pater omnipotens Deus, per Iesum Christum, Filium tuum Dominum nostrum, qui pati pro impiis uoluit, et pro sceleratis indebite condemnari. Omnium postrema oratio hec est: Omnipotens Deus, qui martirem tuum passionis sanguine decurso ad palmam uictorie perduxisti, presta nobis, ut proceritatis eius umbraculis protegamur, ne humane auiditatis incendiis escruciemur.«

 96. Quod Maffeius num. 91 obseruat, orationale Gothicum Codicis ueronensis ad Tarraconenses pertinuisse, quia in oratione Dominice ante Quadragesimam, siue in carnes tollendas, mentio fit ecclesie S. Fructuosi, uerum esse uidetur; quin obstet quod addit Toletanos indicari in oratione S. Leocadie. Nam cum officia propria sanctorum agebantur, Gothi, ut in aliis etiam sanctis patet, eas orationes seu preces sumebant, que ab iis qui presentes erant ad sepulcra sanctorum honoranda composite fuerant. Sic enim in officio septem apostolicorum, quod Toleti quoque 142 recitabatur, legitur, in huius urbis conuicinitatem, quod de urbe Accitana, non de Toleto intelligendum est. Mentio uero ecclesie S. Fructuosi in Dominica ante Quadragesimam omnino arguit  Codicem ueronensem pro usu Tarraconensium olim exaratum fuisse. Florezius tom. uIII Hisp. sacr., pag. 184, et in append. I, num. 4, disserit de sermone S. Leandri, ut nunc quidem creditur, in honorem S. uincentii, qui inter sermones S. Leonis reperitur, et multa ex officio Gothico S. uincentii ait esse desumpta. Obseruat Florezius eiusmodi officium S. uincentii a S. Leandro uideri compositum pro ecclesia principe Hispalensi, que titulo S. uincentii insignita erat: nam in fine orationis Post sanctus dicitur: Unde precamur, ut istic ubi nobis reposita est eius reliquiarum portio, erecta sit patrociniis plenitudo. Certe pro una quadam ecclesia hec oratio composita fuit; neque enim credendum est in omnibus Gothicis ecclesiis portionem asseruatam fuisse  reliquiarum S. uincentii. Sed procedente tempore, ut dixi, officia que pro certa aliqua ecclesia digesta fuerant, ab aliis acceptata sunt, quin uerborum mutatio aliqua fieret: quod presertim accidisse puto, cum iam Hispani Maurorum iugo premerentur.



CAPUT LXXXIX. De Alexandri Leslei prefatione ad nouam editionem Missalis Mixti secundum Regulam beati Isidori.

1. Missale et Breuiarium Mozarabicum, iussu cardinalis Ximenii olim typis excusa, inter libros rariores censebantur. Nostro tempore utriusque noua  editio procurata est, Missalis quidem ab Alexandro Lesleo, Breuiarii deinde ab Eminentiss. cardinale Lorenzana. Uterque eruditam prefationem premisit, qua non solum liturgiam Gothicam illustrat, sed ipsis etiam Isidori operibus preclarissimum lumen affert. Hec mihi causa est cur Isidorianis meis nonnulla ex doctissimis his duabus prefationibus inseram. Lesleus Missale typis commisit hoc titulo: Missale Mixtum secundum Regulam beati Isidori dictum MOZARABES, prefatione, notis et appendice ab Alexandro Lesleo S. I. sacerdote ornatum. Rome 1755, sumptibus uenantii Monaldini, typis Ioannis Generosi Salomoni: 143 in-4o magno. Post epistolam dedicatoriam ad Benedictum pontificem XIu longa est Leslei prefatio, qua erudite de liturgia  Gothica edisserit.

2. Laudes liturgie ueteris Hispane premittit Leseus, eamque in Missali Ximenio, seu Mozarabico, a Ximenio edito, contineri asserit. Missale deinde et ordinem missarum describit. Disputat an Missale Mozarabum uetustum sit sacramentarium, ac probat sacramentarium uetustum esse, quod liturgiam complectitur, a missa Romana et Ambrosiana, a Grecorum quoque et Orientalibus anaphoris plane diuersam, atque eam ipsam que apud Gotho-Hispanos, et antiquiores Mozarabes, olim obtinuit, similemque ueteri Gallicane. Contendit ea que posterioribus seculis addita fuere, non efficere ut liturgia Missalis Ximenii uitiata dici queat. Missale Mozarabum ab erroribus Felicis et Elipandi immune semper fuisse ostendit.

 3. Ut liturgie Gothice antiquitatem Lesleus demonstret, astruit distinguendam esse liturgiam Gotho-Hispanam a Missali et Breuiario Gotho-Hispano. Primum enim instituta fuit liturgia, tum Missale ordinatum, ac simili modo Breuiarium digestum. Nimirum liturgia est certa forma ac methodus precum in missa et officio ecclesiastico seruata: Missale est collectio omnium missarum, et Breuiarium collectio omnium officiorum eiusdem liturgie. Negat S. Leandrum habendum esse auctorem liturgie Gotho-Hispane: tum § 12 querit An S. Isidorus auctor fuerit liturgie Gotho-Hispane? et respondet in hanc sententiam.

4. Alia opinio, que S. Isidorum liturgie Gotho-Hispane auctorem agnoscit, apud recentiores magis accepta et peruulgata est [a 1Kb] . Ea duplici argumento  fulcitur. Primum est recepta hominum persuasio, Liturgie appellatione, que Isidoriana nominatur, confirmata. Aliud est, Patres concilii Toletani Iu hanc prouinciam S. Isidoro dedisse, ut formam liturgie componeret, quam, amota uarietate rituum, Ecclesie omnes Hispanie et Gallie Gothice in posterum obseruarent. At hec etiam opinio antiquorum auctoritate caret, et meris coniecturis nititur. Neminem 144 enim antiquorum hactenus laudare potuerunt qui liturgiam Gotho-Hispanam nominauerit Isidorianam. Guitmundus, episcopus Auersanus, qui anno  octogesimo supra millesimum ere Christiane defunctus traditur, omnium antiquissimus citatur, qui S. Isidorum Missale quoddam Hispanum scripsisse dixerit [b 1Kb] , ut mirum sit Nicolaum Antonium, uirum doctum et accuratum, scripsisse [c 1Kb] , Isidorianum nomen, Breuiario et Missali Mozarabico ab ultima antiquitate attributum esse. Neque aliud quo utuntur argumentum maioris momenti est. uulgo quidem iactatur concilium Toletanum Iu curam condendi nouam liturgiam S. Isidoro imposuisse; at hec assertio antiquorum auctoritate minime fulcitur; de ea silet concilium Toletanum Iu, quod, si id muneris S. Isidoro tribuisset, canonem de ea re, ut fieri solet, utique constituisset. Canon autem eiusmodi nullus exstat. Braulio quoque et Hildefonsus, qui de Operibus S. Isidori scripserunt, de cura condende liturgie illi imposita, et de conscripta ab eo liturgia, mentionem facere debuissent, de utraque tamen altum siluerunt.

5. Neque causa erat cur Patres concilii Toletani Iu  munus componendi nouam liturgie formam S. Isidoro ulliue committerent. Illis sane maxime cordi erat ut una et eadem forma celebrandi mysteria, et ecclesiastica obeundi officia, in omni uisigothorum regno equaliter obseruaretur, eamque introduxerunt quam postea Ecclesia Gotho-Hispana constanter retinuit. Sed forma liturgica noua non erat, neque ecclesiis Hispanie et Gallie ignota, sed ea ipsa cui immemorabili consuetudine assueuerant. Cum igitur Patres Toletani id unum assequi uellent ut antiquum Hispanorum ordinem, sublatis innouationibus, omnes Ecclesie regni uisigothorum retinerent, nulla illis causa supererat cur prouinciam S. Isidoro imponerent nouum aliquem rituum et ceremoniarum ordinem componendi. Preterea, satis manifestum est liturgiam illam quam S. Isidorus in libris suis de ecclesiasticis Officiis illustrat et explicat, non aliam quam Gotho-Hispanam esse, illam scilicet quam concilium Toletanum Iu sua auctoritate confirmauit  et stabiliuit, et etiam satis certo constat S. Isidorum libros de ecclesiasticis Officiis scripsisse, antequam concilium Toletanum Iu celebraretur, eos enim libros Fulgentio Astigitano episcopo, fratri suo, inscripserat, qui priusquam concilium hoc conueniret, pie obierat sedemque Abentio cesserat, uti ex subscriptionibus episcoporum apparet.

6. Iam uero planum est Patres huius concilii non demandasse S. Isidoro curam componendi liturgiam, quam optime nouerant diu antea compositam fuisse, et usu frequentatam, neque credibile est ut Cassander, ad Pamelium scribens, animaduerterat, S. Isidorum libris illis de Officiis ecclesiasticis eam explicasse et illustrasse liturgiam quam ipse condiderat. 145 Demum S. Isidorus in breui prologo, quem libris de Officiis ecclesiasticis premisit, professus dicturum se quibus auctoribus orta fuerint ea que in Officiis ecclesiasticis celebrantur, non semetipsum, non Leandrum, nec alios liturgie Gotho-Hispane auctores agnoscit, quam Scripturam sacram, apostolorum  traditionem, eorum nimirum qui in Hispania Ecclesias constituerunt, et Ecclesie consuetudinem. Nihil igitur auctoritatis hisce opinionibus tribuendum est, que S. Leandrum aut S. Isidorum liturgie Gotho-Hispane auctores et conditores predicant. Sunt enim mera recentiorum figmenta, post decimum et undecimum seculum, nullo certo auctore, orta, ab iis deinde propagata qui ritus patrios, celeberrimis SS. Leandri et Isidori nominibus, tanquam scuto quodam, contra impugnatores protegere atque tutari nitebantur. At, inquiunt, saltem concedendum est  datam fuisse S. Isidoro curam expurgandi ueterem liturgiam ab innouationibus que, episcoporum incuria, in eam irrepserant, eamque ob causam liturgiam Gotho-Hispanam haud immerito Isidorianam esse appellatam. Equidem opinor, non modo in iis que ad liturgiam pertinent, sed in ceteris quoque huius concilii canonibus condendis precipuas partes S. Isidori fuisse; is enim synodo prefuit, et magna doctrine et sanctitatis fama uigebat; nichilominus, cum liturgia Gotho-Hispana apud antiquos scriptores Isidoriana non appelletur, et canones omnes concilii Iu Toletani communi Patrum nomine editi sint, emendatio liturgie uidetur potius toti concilio quam S. Isidoro tribuenda.

7. Alias questiones Lesleus exagitat. An liturgia Gotho-Hispana ab apostolorum euo ad excidium regni uisigothorum in Hispania constanter obtinuerit? Obtinuisse contendit, et preter alia obseruat, plures in  liturgia Gotho-Hispana esse orationes, eo tempore compositas quo idola colebantur, et inter alias hanc que in Breuiario Mozarabico legitur ad tertiam  in die primo ieiuniorum Kalendarum Ianuarii: Domine . . . da . . . ut misericordia tua de ecclesie cetu simulacra excludat, et ueritas ad cultus tui cognitionem dubia corda conuertat. Que uerba mihi in memoriam reuocant interpretationem celeberrimi canonis 30 concilii Eliberitani, a Balthasare de Bastero, episcopo Gerundensi, exhibitam in Ephemerid. Triuultinis anno 1750, art. 43, et in collectione dissertat. Ital. Zaccariana tom. X, p. 107. Canon ita habet: Placuit picturas in ecclesia esse non debere, ne quod colitur et adoratur in parietibus depingatur. Prima pars canonis, ait  Basterus, picturas in genere nominat, quas in ecclesia esse prohibet. Secunda pars, ne quod colitur et adoratur, intelligenda est de idolis, que usu communi a gentilibus etiam in domuum suarum parietibus depingebantur. 146 Mens ergo concilii erat, ea loca in quibus fideles congregabantur, sine ulla pictura esse debere, ut ita omnino caueretur ne simulacra, que a gentibus colebantur et adorabantur, in parietibus ecclesie, hoc est, loci illius in quo fideles conueniebant, depingerentur. Ad hanc, ut aiebam, interpretationem referri possunt uerba Breuiarii Mozarabici: ut misericordia tua de ecclesie cetu simulacra excludat. Quod enim recenti tempore nonnemo probare uoluit, concilium Eliberitanum supposititium esse, id certe eo tendit, ut nichil tam sanctum  sit in antiquitate, quod in dubium reuocari non possit.

8. Liturgiam Romanam ab ecclesiis prouincie Bracarensis in concilio primo Bracarensi susceptam fuisse nonnulli existimant. Lesleus textum canonice precis quem uigilius pontifex Romanus ad Profuturum Bracarensem antistitem misit, deinde in concilio Bracarensi I receptum, de canone misse, non reliquis liturgie partibus, exponit. An liturgia ex Hispania  in Galliam, an ex Gallia in Hispaniam propagata fuerit, controuersia celebris est. Id certum Lesleus statuit, liturgiam ueterem e Gallia in Hispaniam propagatam non fuisse; addit liturgiam Gotho-Hispanam, et Gallicanam ueterem, que eadem est, si fides adhibeatur Anonymo Spelmani, in Asia initium cepisse, unde in Galliam Irenei opere deuenerit, et, ut credibile est, aliquanto citius in Hispaniam ab iis episcopis delata quos Rome ordinatos Petrus et Paulus predicatum in Hispaniam miserunt. His ita constitutis, Lesleus querit § 16 an S. Leander, aut S. Isidorus, aut S. Iulianus, auctor fuerit Missalis Mozarabici? ac respondet in hec uerba.

9. Apud Hispanos aliasque gentes passim admisso atque uulgata opinio est, que Missale Mozarabum, hoc est Gotho-Hispanum, aut a S. Leandro, aut a  S. Isidoro, aut ab utroque editum fuisse tenet. Et alii quidem in hoc insigni opere primas partes S. Leandro, secundas S. Isidoro tribuunt, alii contra Leandrum opus inchoasse, Isidorum perfecisse uolunt. Sed he opiniones antiquis ignote erant, nec enim pro iis ullus citatur auctor qui ante excidium regni uisigothorum scripserit. Qua unica ratione argumentationes omnes et coniecture recentiorum falsi conuincuntur. Quomodo enim, sine antiquorum testimonio, innotescere potuit recentioris eui scriptoribus, sanctos Leandrum et Isidorum Missalis Gotho-Hispani auctores exstitisse? S. Isidorus in libro de uiris illustribus  Opera S. Leandri recenset, quin de Missali mentionem 147 faciat: In ecclesiasticis Officiis non paruo laborauit studio, in toto enim Psalterio, duplici editione, orationes conscripsit; in Sacrificio quoque, laudibus atque psalmis, multa dulci sono composuit. Nimirum S. Leander Orationale scripsit quod bis edidit, librum  quoque Sacrificiorum, Antiphonarum scilicet, que canebantur dum populus offerebat. Librum Laudum, que lecto Euangelio canebantur, et Psalmorum librum, eorum scilicet qui in Missa canebantur [a 1Kb] , composuit. In his autem nullus est liber Missalis, quem profecto S. Isidorus non omisisset.

10. Eodem argumento conficitur S. Isidorum auctorem non esse Missalis Gotho-Hispani seu Mozarabici. Operum eius catalogum texuere S. Braulio Cesaraugustanus episcopus [b 1Kb] , qui S. Isidoro annis ferme decem superstes uixit, et S. Hildefonsus [c 1Kb] , episcopus Toletanus, qui nullum eius commemorant librum liturgicum, preter duos de Officiis ecclesiasticis. Hi igitur cum Missale a S. Isidoro conscriptum non agnouerint, recentiores, qui post undecimum seculum uixere, audiendi non sunt, quando nobis persuadere conantur Missale Mozarabum a sancto doctore compositum fuisse. Horum e primis fuit Guitmundus Auersanus episcopus, qui in opere quod  contra Berengarium scripsit [d 1Kb] , Missale Mozarabum citans, illud S. Isidoro attribuit. Guitmundus autem anno octogesimo supra millesimum obiisse traditur. At hec opinio uidetur in Hispania seculo undecimo nata, et in uicinam Galliam, et etiam in Italiam ab iis propagata qui ritus Mozarabicos contra impugnatores auctoritate S. Isidori tueri satagebant. Liturgia enim Gotho-Hispana, qua Mozarabes utebantur, cum apud Romanum pontificem accusata fuisset, Hispani in Italiam episcopos aliquot miserunt, qui causam rituum Mozarabicorum agerent, eorumque normam  consecrandi Eucaristiam legitimam esse demonstrarent li anno millesimo sexagesimo in concilio Mantuano coram Alexandro II pontifice et episcopis congregatis libros suos liturgicos examinandos exhibuere, omnemque causam ita egerunt, ut a pontifice et uniuerso concilio liturgia Mozarabica approbata fuerit [a 1Kb] . Exinde in Italia quoque compositio Missalis Mozarabici S. Isidoro tribui cepta est.

11. Nonnulli putarunt concilium Toletanum Iu precepisse ut in omni uisigothorum regno unum esset Missale et unum Breuiarium, eorumque librorum componendi curam sancto Isidoro mandatam fuisse [b 1Kb] . 148 Sed hec opinio antiquorum suffragio minime fulcitur, qui Breuiarii aut Missalis a S. Isidoro compositi mentionem non fecerunt. Preterea, qui in ea sunt opinione putant uarietatem Missalium et Breuiariorum a liturgie discrepantia seiungi non posse; Patresque Toletanos statuentes, ut unus modus in Missarum solemnitatibus, unus in Matutinis  uespertinisque Officiis teneatur, consequenter Missalium, lectionariorum, orationalium, antiphonariorum aliorumque librorum liturgicorum uarietatem omnem sustulisse. At plane constat concordiam liturgicam una cum uarietate librorum liturgicorum consistere posse [c 1Kb] ; idque Patribus concilii Toletani Iu experientia notum erat. Hispani enim, quamuis una eademque liturgia omnes uterentur, tamen iisdem libris liturgicis ubique non utebantur. Imo singule prouincie uidentur suos habuisse proprios lectionarios et missales libros [d 1Kb] . Hanc autem, qualemcunque librorum liturgicorum discrepantiam concilium Toletanum Iu non abstulit, sed singulis prouinciis suas in hac re consuetudines retinere intactas permisit. Et hinc aliud argumentum desumitur ad probandum neque S. Leandrum, neque S. Isidorum, auctores esse Missalis Mozarabici. Hoc enim Missale non erat commune toti Hispanie, neque proprium prouincie Betice, sed Toletane, hoc est Carthaginensis  prouincie peculiare. Nulla autem erat ratio cur metropolitanus Betice curam assumeret conscribendi Missale, usibus prouincie Toletane singulariter destinatum. Demum Elipandus, cum Missale hoc citaret, eius auctores non Leandrum, non Isidorum, nominauit, sed predecessores suos episcopos Toletanos, Eugenium, Hildefonsum et Iulianum [e 1Kb] . Iisque potius quam S. Isidoro tribuenda est Breuiarii et Missalis Mozarabici compositio.

12. Attamen si nomine auctoris huius Missalis is intelligatur qui missas que in eo continentur conscripserat,  nec S. Isidorus, neque S. Hildefonsus, neque S. Iulianus, neque unus aliquis eius auctor dicendus est. Quicunque enim Missale Mozarabicum paulo attentius euoluerit, inueniet illud neque unius scriptoris, neque unius eui opus esse. Nam preter styli uarietatem, que in eadem missa nonnunquam deprehenditur, plures sunt misse que ante etatem S. Isidori composite 149 fuerunt. Plures etiam sunt que post mortem S. doctoris conscripte sunt. Harum uero omnium missarum eumdem hominem auctorem esse nemo dixerit. Sed si nomine auctoris Missalis Mozarabici is intelligatur qui Missale Toletanum emendauerit, aut qui una aut altera missa a se composita auxerit, plures huiusmodi auctores inter episcopos Toletanos inueniuntur. Elipandus Eugenium, Hildefonsum et Iulianum nominauit, et Iulianus opera S. Hildefonsi enumerans [f 1Kb] , eorum partem tertiam missarum, hymnorumque, atque sermonum esse ait. Nemo tamen, ut mihi quidem uidetur, auctor Missalis et Breuiarii Mozarabici, meliore  iure quam S. Iulianus nominatur, de quo Felix et ipse episcopus Toletanus, predecessoris sui opera recensens, scripsit [g 1Kb] . Item librum missarum, de toto circulo anni, in quatuor partes diuisum, in quibus aliquas uetustatis incuria uitiatas, et semiplenas emendauit atque compleuit, item librum orationum de festiuitatibus anni, quas Toletana Ecclesia per totum circulum anni est solita celebrare, partim stylo sui ingenii depromptum, partim correctum, in unum congessit, atque Ecclesie Dei usibus ob amorem reliquit sancte religionis.

13. Quibus apparet S. Iulianum libros liturgicos Ecclesie sue diligenter recognouisse atque emendasse. Duo enim opera commemorat Felix, quorum primum erat liber missarum, siue missale, quod in partes quatuor diuisit, et in quibusdam missis, Amanuensium incuria uitiatum emendauit, et in aliis missis, que semiplene erant, compleuit, eas orationes addendo que defecerant. Integras tamen missas nouas  Iulianum adiecisse Felix minime tradidit. Aliud uero eius opus liber erat orationum, de festiuitatibus anni, siue sanctorale breuiarii Toletani, quem librum non modo emendauit, sed etiam auxit, adiectis orationibus quorumdam sanctorum que deerant [h 1Kb] . Missale hoc sancti Iuliani idem fuisse atque illud quod Missale Mozarabum postea dictum est, asserere non audeo. Nam missale Mozarabum est perfecte mistum, siue plenarium, qualis, ut puto, non fuit liber missarum S. Iuliani [i 1Kb] : et preterea missas habet nonnullas post excidium regni Gothorum compositas.  Attamen puto Mozarabes antiquiores libro missarum S. Iuliani usos esse 150 [a 2Kb] in solemni missarum celebratione, et ex eo compositum fuisse Missale hoc mistum quod Mozarabicum audit.

14. Quinam autem eius compositores fuerint pro certo dicere nequeo. Sed quicunque fuerint, uidentur de suo operam tantummodo et industriam contulisse, missasque, ab aliis antea compositas, ita disposuisse, ut sacerdotes sacra priuatim facientes, et qui in Ecclesiis ruralibus et minime opulentis deseruiebant, quibus librorum et ministrorum copia deerat, in hoc uno libro lectionarium, antiphonarium, benedictionale librosque ordinum, orationum et precum haberent, apte ordinatimque in singulis missis ita dispositos, ut nichil ad expeditam mysteriorum celebrationem deficeret. Missale Mozarabicum non semel auctum fuisse credibile est, nouis quibusdam missis receptis. Rubricas quoque nonnullas recentiores Mozarabes adiecisse apparet, ut negandum non uideatur  plures exstitisse qui illius compositioni manus adhibuerint.

15. Si sermo sit de Breuiario et Missali, qualia cardinalis Ximenius excudenda curauit, tempore ipso editionis uel paulo ante uixisse eum existimo, qui partes omnes ad eam formam redegit et commiscuit, quam nunc uidemus, ut colligitur ex prima rubrica Breuiarii Mozarabici, descripta cap. prec., num. 78. Neque probo quod Lesleus uerba Isidori de Leandro, in toto enim Psalterio duplici editione orationes conscripsit, ita exponit, Orationale scripsit, quod bis edidit; nam Isidorus aperte loquitur de duplici editione Psalterii, ut cap. 87, num. 20 et 21, explicui.

16. Demum instituta comparatione missalis Mozarabici cum libris liturgicis Gallicanis, Lesleus hoc iudicium profert: »Quare siue integritas antiqui ritus  spectetur, siue spectetur usus, cuius in huiusmodi libris ratio precipua habetur, fateri debemus Missale Ximenii libris omnibus Gallicanis, hactenus editis, longe prestare. Iis 151 enim tam multa adhuc deficiunt ad expeditam missarum celebrationem necessaria, ut nemo istis libris, quantumuis bene instructus, sine Missalis Ximenii auxilio uel unicam missam Gallicanam recitare poterit: sacerdos uero Mozarabicus, cui unicum adest Missale Ximenii, missas Mozarabicas, atque adeo Gotho-Hispanas et Gallicanas quotidie, si libuerit, expedite facere potest. Unde quod ab initio dicebam plane conficitur, optimum cardinalem Ximenium, Missali Morazabico typis edito, non modo Hispanorum, sed Gallorum etiam prisco sacrificandi ritui splendide consuluisse.«



CAPUT XC. Excerpta ex Prefatione eminentiss. D. D. Francisci Antonii Lorenzana ad Breuiarium Gothicum secundum Regulam beatissimi Isidori.


1. De liturgia Mozarabica iamtum optime meritus  eminentiss. Lorenzana, cum archiepiscopus Mexicanus misse Gothice exemplar absolutum et explicationem typis Angelopolitanis edidit, postquam in archiepiscopatu Toletano magni illius herois cardinalis Ximenez Cisneros successor constitutus est, magnificentissimam Breuiarii Gothici editionem, que Ximenianam non solum nitore, sed etiam correctione longe superaret, ad nominis sui non minus quam ad Isidoriani ritus immortalitatem apparauit. Hec est inscriptio: »Breuiarium Gothicum secundum Regulam beatissimi Isidori archiepiscopi Hispalensis, iussu cardinalis Francisci Ximenii de Cisneros prius editum, nunc opera excellentissimi D. Francisci Antonii Lorenzana sancte Ecclesie Toletane Hispaniarum primatis archiepiscopi recognitum ad usum sacelli  Mozarabum. Matriti, anno 1775, apud Ioachimum Ibarra S. C. R. M. et Dignit. archiep. typogr. in-fol.

2. Prefatio eminentiss. cardinalis multiiugi eruditione referta est, qua tota liturgia Gothica plurimum illustrari potest. Quedam, que ad Isidorum remque nostram maxime spectant, decerpam. Post laudatum cardinalem Ximenium ritusque Gothici etymon expositum, ita pergit:

152 3. Cum Leander et eius frater Isidorus multa in sacra liturgia et officio deprauata, corrupta, et Arianorum perfidia inuersa comperissent , ea a mendis expurgare, puriora reddere, et in meliorem ordinem redigere cogitarunt,  cuius causa Leander et Isidorus de diuinis officiis scripserunt, et totus fere scopus concilii Tolet. Iu, preside S. Isidoro, fuit ordinem in sacrificio misse et in diuinis officiis stabilire, per uniuersam Hispaniam et Galliam extendere, deturpatamque faciem ad pristinum statum restituere.

4. Ob tantos exantlatos labores et diuturnas elucubrationes S. Isidori cepit merito ritus nuncupari Isidorianus: Breuiarium et officium secundum Regulam beatissimi Isidori; hoc est secundum canones concilii Tolet. Iu, ab ipso precipue elaboratos, utpote preside concilii, et sedis apostolice uicario, ritus et discipline ecclesiastice moderatore, et totius orbis fulgentissimo sidere.

5. Hispania Maurorum armis subacta, nichilominus ritus Gothicus permansit, et Mozarabicus atque Toletanus appellari cepit. Multa disseruntur de Bibliorum uersione, cuius in Breuiario Mozarabico, et in  Psalterio presertim fit usus. Subiicitur descriptio Codicum Gothicorum qui asseruantur in bibliotheca Toletana.

6. In ea octo Codices Gothici mss. reperiuntur, quorum in uno, preter septem missas a S. Ildephonso,  ut creditur, cum cantus notis compositas, continentur officia Natiuitatis, Circumcisionis, et Apparitionis Domini, Assumptionis B. Marie, et officium Ioannis apostoli et euangeliste; in alio officium integrum Quadragesime usque ad Dominicam Palmarum exclusiue in; altero, preter nonnullas missas, officium Hebdomade maioris usque ad Pascha inclusiue, et aliqua sanctorum officia, in alio officia sanctorum per annum, in alio Epistole et Euangelia per annum, in alio misse sanctorum per annum, in alio denique integrum Psalterium cum canticis et hymnis. Preter hos Codices asseruantur in prefata bibliotheca Gothica Biblia que tempore Mahumetice captiuitatis fuerunt propria Seruandi episcopi Astigitani, postea Ioannis episcopi Carthaginensis et Cordubensis, qui ea donauit ecclesie Hispalensi era MXXuI, anno Christi 988.

7. Ostenditur preterea cardinalem Ximenium addidisse quidem nonnulla Breuiario Isidoriano, non  tamen idcirco ritum Gothicum immutasse. In Breuiario Mozarabico ueterem ritum Gothicum permanere, peculiaribus hisce rationibus confirmatur.

8. Cum igitur in Psalterio commendatissimam uersionem ueterem Italicam habeamus, et aliunde in fine cuiuslibet psalmi dicatur: Gloria et honor Patri, et Filio, et Spiritui sancto iuxta articulum 14 concilii Toletani III in fidei professione, et canone 15 concil. Iu, preside S. Isidoro: 153 dubitandi locus non est usque ad tempora card. Ximenii integrum, et absque ulla substantiali mutatione perdurasse, nec eam inducere posse festiuitates desumptas a cardinali Ximenio ex Ritu antiquo Toletano, cuius Missale postea typis ediderunt cardinales Ioannes de Tauera et Martinez Siliceo ante correctionem Pii u.

9. Psalmorum usum cum cantu in principio, et quando illi sunt longiores, cum pausa aliquoties circa medietatem , etate S. Isidori fuisse, sicut apparebit in Psalterio,  prout in autographo a nobis edito exstat, ipsemet S. doctor demonstrat lib. I de diuin. Offic., cap. 1, paragr. 1, de Psalmis, his uerbis: »Propter carnales autem in ecclesia, non propter spirituales, consuetudo est instituta canendi, ut quia uerbis non compunguntur, suauitate modulaminis moueantur . . . . nam in ipsis  dictis sanctis religiosius et ardentius mouentur animi nostri ad flammam pietatis, cum cantatur, quam si non cantetur. Omnes enim affectus nostri  pro sonorum diuersitate, uel nouitate, nescio qua occulta familiaritate excitantur magis, cum suaui et artificiosa uoce cantatur.«

10. Hymnorum mentionem facit S. doctor in sequenti paragrapho, primos eorum compositores recensens, Hilarium scilicet episcopum Pictauiensem, eloquentia conspicuum, et Ambrosium Mediolanensem, quem uirum magne glorie in Christo uocat, clarissimum doctorem in Ecclesia, et in huiusmodi  carminum compositione copiosum; atque inde ex eius nomine hymni Ambrosiani appellantur, et eius celebritatis deuotio primum in Ecclesia Mediolanensi, postea per totius Occidentis Ecclesias obseruatur. Nunc igitur lectorem exoramus, ut oculos ad hymnos presentis Ritus Isidoriani conuertat, et eosdem quos S. Isidorus refert recitari comperiet; et, si alii inueniuntur, a Prudentio Hispano, qui floruit seculo Iu, fuerunt compositi.

11. uersati in lectione Operum S. Isidori ibi testimonium eius sapientie inuenient, et omne dubium erga nostrum Ritum, et omnigenam eius eruditionem euanescet: de artibus liberalibus, ut sapientior neotericus egit, et de Officiis ecclesiasticis iuxta aurea prima Romanorum secula, idemmet, ut uicarius apostolicus, concilio nationali Toletano Iu presedit: et his egregiis factis incredibile est eloquentie flumen in omnes non diffudisse, presertim circa sacram liturgiam et diuina officia ordinanda.

 12. In autographo manuscripto, quod pre oculis habemus ad editionem huius Breuiarii, signa non obscura huius rei apparent; indigitabimus aliqua, ut ceterorum similitudo cum Ritu uere et merito Isidoriano nuncupato possit cognosci. Sit primum: ad denotandum paragraphum, ut res a rebus que in connexo concurrunt separentur, hec nota apponitur a S. Isidoro cap. 10 ; denotat enim diuersitatem sermonis, et eamdemmet in nostro autographo ms. ad diuisionem tractatus, seu ante initium numeri Psalmorum inuenies.

13. Alia conspicitur nota huiuscemodi figure [Figure: [Figura] 1Kb] , quam denominat Phietro, que ponitur ad denotandam sollicitudinem, ubi aliquid obscuritatis 154 est; et eadem ipsa aliquando modica mutatione in nostro autographo ms. ponitur.

14. Cantus absque claue et lineis hodierno tempore inusitatus, sic in nostro autographo apparet solis constans musice punctis, que distinctim et aperte iuxta Isidorum dignoscebantur in tribus partibus musice,  scilicet harmonica, rhythmica et metrica. Quod ad harmonicam pertinet, hec ad omnes qui uoce propria canunt, ex animo et ardore motum facit, et ex motu sonum: Tonus autem, secundum Isidorum lib. III Etymol. cap. 22, est acuta enuntiatio uocis, harmonie differentia, et quantitas, que in uocis accentu uel tenore consistit, cuius genera in quindecim partes musici diuiserunt: ex quibus Hyperlydius nouissimus et acutissimus: Hypodrius omnium grauissimus est. Cantus igitur est inflexio uocis, iuxta regulas a S. Isidoro positas, nam sonus directus est, et sonus precedit cantum.

15. Non latebat S. doctorem inter uoces suaues et pingues differentia; mirifice enim definit uocem acutam, tenuem, altam, duram, asperam, cecam, uinnolatam et perfectam, que est alta, suauis et clara: alta, ut in sublime sufficiat, clara, ut aures impleat, et suauis, ut audientium animis blandiatur.

16. Ad dignoscendos musicos numeros quasdam regulas arithmeticas affert S. Isidorus, que peritissimo  in musices arte hodie arridebunt. »Numeros  secundum musicam ita queres. Positis extremis, ut puta 6 et 12, uides quot monadibus superetur 6 a 12, et est 6 monadibus: ducis per quadratum, sexies seni faciunt 36. Coniungis extrema illa prima: 6 ac 12 simul efficiunt 18. Partiris 36 per 18. Efficitur dipondius. Hos iungis cum summa minore, scilicet 6. Erunt 8, et erit medium inter 6 et 12 Propterea quod 8 superant 6 duabus monadibus, id est tertia de sex, et superantur 8 a 12 4 monadibus tertia portione. Qua parte ergo superat, eadem superatur.« Quid ultra fatescimus, si lectoribus patet uia ut rimentur sententias Isidori?

17. Concordia Operum S. Isidori cum hoc nostro Breuiario maxime elucet in inscriptione lectionis Ecclesiastici, que in Breuiario hanc epigraphem habet: Lectio lib. Ecclesiastici Salomonis, et cum apud omnes constet librum Ecclesiastici a Iesu filio  Sirach Hierosolymita, non uero a Salomone fuisse compositum, statim difficultas insurgit. Quomodo sic in Breuiario indigitatur? Ad quod respondet S. Isidorus lib. Proemiorum ueteris Testamenti, paragr. De Ecclesiastico: Propter nimiam sensus similitudinem et eloquii parilitatem Salomonis titulo prenotatur.

18. His aliisque multis in medium adductis concludit eminentiss. editor, Breuiarium Mozarabicum, quod a cardinali Ximenio editum fuit, recte Isidorianum, siue secundum Regulam B. Isidori inscribi, quia licet auctor ritus non fuerit, eum tamen ordinauit et correxit; ut cantus Gregorianus dicitur a S. Gregorio Magno, quamuis S. Gregorius auctor eius cantus non fuerit. Prefationi 155 subiungitur Cantus Eugeniani melodici explanatio, auctore D. Hieronymo  Romero, S. Ecclesie Toletane portionario et cantus melodici magistro. Qui cantus Eugenianus a S. Eugenio III institutus seu ordinatus, a Gothorum tempore constanter in Ecclesia Toletana uiguit, et etiamnum uiget.



CAPUT XCI. Collectio Hispana genuina Canonum quenam sit? An Isidorus eius auctor? Spuria Canonum collectio Isidori Peccatoris, seu Mercatoris nomine, neque in Hispania, neque ab Hispano conficta. Balleriniorum fratrum docte de his collectionibus lucubrationes.

1. Plurime et erudite exstant de antiquis canonum collectionibus dissertationes; neque exiguam in his partem habet collectio Hispanica canonum tum uetus genuina, tum spuria Isidoriana. Petrus de Marca in  sua de ueteribus collectionibus canonum dissertatione agit de uetustissima, ut putat, collectione canonum Ecclesie Romane ante concilium Chalcedonense, de collectione canonum post concilium Chalcedonense, et de discrimine collectionis istius, et Dionysiane. At Caietanus Cennius dissertationem edidit Della prima collezione de' canoni della S. R. C., e del di lei archiuio, e bibliotheca sotto San Leone Magno, insertam tom. XIu collectionis Zaccariane Dissertationum Italicarum historie ecclesiastice: qua contendit ante seculum uIII Romanos pontifices nulla propria usos fuisse canonum collectione: de quo argumento uolumen etiam ms. reliquit. Censuerat Marca collectionem que sola in Oriente uiguerat ante Dionysianam, esse illam ipsam qua Galli usque ad  tempora Hadriani pontificis, et Hispani usque ad Saracenorum imperium usi sunt, quam e duobus Codicibus mss. monasterii Riuipulensis in Catalonia erutam explicat, descripta prefatione. Hec ipsa profecto est Hispana genuina uetus collectio, in multis preterea mss., cum in Hispania, tum extra Hispaniam reperta.

2. De collectione uero Isidoriana spuria agit idem Marca lib. II de Concord. imperii et sacerdotii, cap. 5, Natalis Alexander dissert. 21, seculi 1, et innumeri alii post antiquiores Turrianum, Blondellum, etc. Cardinalis Aguirrii conatus, qui post unanimem 156 doctorum consensum in reiiciendis tanquam apocryphis multis epistolis decretalibus huius collectionis, genuinum fetum Isidori nostri Hispalensis  eam collectionem esse probare uoluit, uiri eruditi merito mirantur atque etiam stupent. Eamdem causam contra Blondellum defendendam suscepit Bonauentura Maluasia Bononiensis Ordinis S. Francisci, edito Rome anno 1635, opusculo in-8 inscripto: Nuntius ueritatis Dauid Blondello missus. Meliori consilio Cl. Zaccaria in suo Antifebronio tom. II, cap. 1 seqq., Isidorianas decretales supposititias quidem esse agnoscit, sed contra Dupinium, Fleuryum et Febronium demonstrat, ex istiusmodi decretalibus ordinem discipline ecclesiastice minime perturbatum fuisse. uehementer igitur fallitur Fabricius, qui in Bibl. med. uerbo Isidorus mercator, asserit catholicos usurpationes pontificum, falsis fultas decretalibus,  cogi probare. Ut enim obseruat ibi Mansius, Blancus Minorita, qui contra Giannonem calamum acuit, Ursius et Mamachius, Dominicani doctissimi, aliunde profecto quam ex Isidoriana officina arma sibi prouiderunt ad iura pontificia propugnanda. Digna de hoc argumento est, que legatur, censura Italice scripta Cl. Marchetti contra Fleuryi Historiam ecclesiasticam. Fabricius plura de hac aliisque canonum antiquis collectionibus disserit tom. XI Biblioth. Grece pag. 17 seq., et tom. II Biblioth. uet. Lat., cap. 10, lib. Iu, n. 4.

3. Aliorum uero omnium industriam longe superarunt Ballerinii fratres in tractatu de antiquis collectionibus et collectoribus canonum, quem tomo III operum S. Leonis premiserunt. Cl. Zaccaria tom. II  suarum dissertationum Italicarum de historia ecclesiastica dissertationem quartam inscripsit: Sopra due antiche inedite raccolte di canoni: ita exorsus: Parrà strano che dopo il famoso trattato delle antiche raccolte de' Canoni da' Ballerini premesso al terzo tomo dell' opere di S. Leone M., si possa ancora parlare di tali raccolte, senza ripetere il detto da loro. Nondimeno le due raccolte, delle quali sono per dire nella presente dissertazione, mostreranno che non è questa materia da esaurirsi si facilmente. uero è che sara questo un racimolare dopo una copiosa uendemmia fatta da que' ualentuomini; mà non perciò inutil sarà nè il pubblicarne una, nè il metter l'altra in più chiaro lume che non è stato fatto finora. Hec Zaccaria de collectione canonum Codicis Mutinensis  seculi uII aut uIII, quam euulgat, et de collectione canonum cardinalis Deusdedit 157 Codicis uaticani 3833, de qua breuius, neque ita accurate Ballerinii egerant.

4. Ea certe que Ballerinii de canonum collectionibus Hispanis scripserunt egregia sunt neque a nobis pretermitti debent, presertim cum homines et doctissimi, et ab studio partium maxime alieni, cause nostre magnopere faueant. Sed cum nonnulla etiam mihi occurrerint, quibus eorum sententie illustrari possint, Codices etiam ueteres euoluerim, quibus quedam ab eis allata monumenta, correctiora exhiberi ualent, dabo operam, quantum in me est, ut nonnullum a meis obseruationibus lumen eorum laboribus accedat.

 5. Ac primum animaduertendum est, etiam post Ballerinios eruditum opus de collectione canonum Isidori Mercatoris in publicam lucem uenisse, auctore Carolo Blasco, qui tamen uetera exemplaria collectionis huiusmodi non uidetur pre manibus habuisse, ac studii Balleriniorum in hoc genere uix in Addendis meminit. Hoc Blasco peculiare est, quod ex supposita collectione Isidori Mercatoris occasionem fingendi fabulam de Ioanna papissa natam fuisse opinatur. Scilicet existimat aliquem fraudis conscium enigma aliquod adornasse, quasi papa aliquis, uel potius papissa spurium fetum edidisset. Et cum nomen papisse Ioanne dicatur fuisse Ioannes Anglus, coniicit auctorem collectionis supposititie canonum Isidori  Mercatoris fuisse quemdam Ioannem natione Anglum, qui Alcuini equalis fuerit, et Moguntie fraudem texuerit. Quidnam aliud in toto suo opere Blascus egerit, ex titulo ipso et elencho capitum, quem subiicio, satis intelligitur.

6. De collectione Canonum Isidori Mercatoris Commentarius. In quo de collectionis origine et fortuna disseritur, deque persona ac precipuo collectoris proposito inquiritur: fraudes item impostoris deteguntur, ex eoque ortam occasionem fingende fabule de Ioanna papissa solidis indiciis suadetur, unde uerum eiusdem impostoris nomen etiam patescit. Annectitur in calce operis appendix de pseudo-Cyriaco papa comite S. Ursule, etc.; itemque Diatriba de capitulis Hadriano I pape tributis.

7. CAP. I. Synopsis collectionum que Mercatorem precesserunt.

CAP. II. Aspectus collectionis Mercatoris.

 CAP. III. Mercatoris collectio quomodo emerserit, eiusque progressus.

CAP. Iu. Romani pontifices sine fraude, atque adeo sine culpa, et quidem moderate Mercatoris monumentis usi.

CAP. u. De detectione falsitatis Mercatoris monumentorum.

CAP. uI. Cuias fuerit Isidorus Mercator, et quo tempore locoque floruerit.

CAP. uII. De Mercatoris scopo.

158 CAP. uIII. Mercatoris propositum episcoporum indemnitati consulendi plurimis capitibus ex ipsis falsis decretalibus demonstratur. 1. Ex damnata usurpatione bonorum Ecclesie. 2. Ex frenata chorepiscoporum potestate. 3. Ex exaggerato spirituali coniugio inter episcopum et ecclesiam. 4. Ex honore sacerdotibus, maxime episcopis prestando. 5. Ex restitutione episcopis spoliatis ante omnia facienda, et induciis eis dandis. 6. Ex frenata accusandi clericos et maxime episcopos licentia. 7. Ex accusatione, nisi  premissa correctione, non facienda. 8. Ex accusatione item non facienda sine preuia inscriptione. 9. Ex non damnandis uel accusandis absentibus. 10. Ex testium qualitatibus eorumque numero requisito in damnatione episcoporum. 11. Ex irritatione extorte confessionis. 12. Ex modo iudiciis imposito. 13. Ex penitentibus in honores redintegrandis. 14. Ex libera appellandi facultate, et episcopis inconsulta sancta sede non iudicandis.

CAP. IX. De iuribus que Mercator Romano pontifici tribuit. § I. De episcoporum criminalibus causis. § II. De Romani pontificis in episcoporum synodis auctoritate.

CAP. X. Romani pontificis iura, que ad criminales causas, maxime episcoporum, non attinent, Mercatorem minime curasse, multis demonstratur. 1. Ex non reseruata potestate transferendi episcopos. 2. Ex non reseruata potestate admittendi eorum renuntiationes. 3. Ex non tributa ordinandi eosdem per orbem potestate. 4. Ex non data facultate ordinandi  clericos aliarum ecclesiarum. 5. Ex non memorata potestate ordinandi quoscunque, saltem ex causa deuolutionis. 6. Ex non reseruata facultate ordinandi episcopos sui patriarchatus, nec etiam sue prouincie. 7. Ex non memorato iureiurando obedientie et subiectionis. 8. Ex non data facultate permittendi ordinationem episcoporum per unum episcopum. 9. Ex non data potestate delegandi presbytero administrationem confirmationis. 10. Ex non reseruatis dedicationibus ecclesiarum. 11. Ex neglecta commemoratione nominis pape in missis facienda. 12. Ex non reseruatis absolutione et penitentie impositione grauiorum criminum. 13. Ex non tributa potestate concedendi priuilegia. 14. Ex non memorata potestate dispensandi.

159 CAP. XI. Occurritur obiectionibus, ac ostenditur Mercator aliquando adeo episcopis tribuisse, ut Romano pontifici uideatur iniurius.

 CAP. XII. Detegitur alter Mercatoris scopus stabiliendi primates, quos patriarchis exequat.

CAP. XIII. De loco ubi primatem Mercator precipue constitutum uolebat; eum Moguntiam fuisse uariis indiciis probatur.

CAP. XIu. Coniectura de Moguntina primatia a Mercatore intenta ex iis que subinde obuenerunt, confirmatur, ac refelluntur obiectiones.

CAP. Xu. Que Mercator preter suum propositum habet, ea in speciem ueritatis ex genuinis monumentis affert, et presertim ex libro Pontificali.

CAP. ultim. Ex collectione canonum Mercatoris nata fabula Ioanne papisse, seu data occasio illius fingende. § I.---Referuntur aliorum opiniones, et reiiciuntur. § II.---Exponitur et probatur coniectura ex collectione canonum Mercatoris petita. § III.---De Ioanne Anglo sub Isidori Mercatoris larua latente.

Appendix. De Pseudo-Cyriaco papa, comite S. Ursule, ac XI millium uirginum, et cum eis martyrium  passo.

Diatriba. De capitulis ad Angilramnum, Hadriano I pape tributis.

8. Exstat de uetustis canonum collectionibus dissertationum Sylloge, cura u. C. Andree Gallandii uenetiis 1778 in fol.; nimirum 1. Dissertatio de antiquis canonum collectionibus, deque uariis epistolarum pontificum Romanorum editionibus, auctore Petro Constant. 2. Petri de Marca dissertatio de ueteribus collectionibus canonum. 3. De antiquis tum editis, tum ineditis collectionibus, et collectoribus canonum ad Gratianum usque tractatus in quatuor partes distributus, auctoribus Petro et Hieronymo fratribus Balleriniis. 4. Caroli Sebastiani Berardi dissertatio de uariis sacrorum canonum collectionibus ante Gratianum.  5. Paschasii Quesnelli dissertationes tres: prima de Codice canonum Romane Ecclesie; secunda de uariis fidei libellis in antiquo Romane ecclesie Codice contentis: tertia de primo usu Codicis canonum Dionysii Exigui in Gallicanis regionibus, cum Ballerinianis annotationibus in easdem Quesnellianas dissertationes. 8. De collectionibus canonum Isidori Mercatoris commentarius, de quo supra dixi, auctore Carolo Blasco. 9. Dissertatio de methodo atque auctoritate collectionis Gratiani, et reliquarum omnium collectionum decretalium post Gratianum. Accessit oratio de recta iuris canonici 160 discendi ratione, auctore Francisco Florente. 10. Antonii Augustini de emendatione Gratiani dialogorum libri duo.

 9. Ex his omnibus ea que propius collectionem Hispanicam tangunt et clarius illustrant, petenda a nobis sunt, ut dixi, ex Balleriniorum tractatu. Describam igitur nonnulla capita partis secunde, scilicet a capite 4, notationesque meas, ubi opportunum uidebitur, subiungam.


De collectione Hispanica.


§ I.---Precipui auctores qui de hac collectione egerunt. Quomodo compacta. De eiusdem Codicibus.

10. Aliquot perantiquas, nunc autem deperditas collectiones ab ea diuersas que uocari solet Hispanica, apud Hispanos olim exstitisse patebit ex dicendis part. Iu, c. 4, ubi de abbreuiatione uetusti sima canonum, que continetur in ms. 59 capituli ueronensis  erit sermo [a 2Kb] . Idem etiam comprobant due synodi antiquiores collectione Hispanica, in quibus canonum Codices producti et lecti traduntur. In Bracarensi I anni 563 habetur: Relecti ex Codice coram concilio tam generalium synodorum canones quam localium: et in Hispalensi II anni 619, c. 2, Prolatis canonibus synodalia decreta perlecta sunt. Nunc uero de collectione Hispanica, cuius aliquot supersunt mss. exemplaria, dicendum. Hec post Dionysianam est ceteris ordinatior et locupletior. Primus qui huius collectionis breuem quidem, sed satis distinctam notitiam prebuit, fuit Antonius Augustinus archiepiscopus Tarraconensis in opusculo de quibusdam ueteribus canonum collectoribus, cap. 17. Non pauca de eadem prodidit 161 Petrus de Marca in Opusculis, ubi tamen eius originem et usum minus cognitos habuit. Stephanus Baluzius aliique post ipsum eiusdem collectionis exempla adhibuere: at de iisdem ita pauca indicarunt, ut ex ipsis fere nichil distinctum elici possit. Cum uero Antonii Augustini  opera rarissima, et a plerisque inobseruata sint., hec preclara collectio minus nota fuit, antequam P. Coustantius in prefatione ad tomum I Epistolarum Romanorum pontificum de eadem latius dissereret § X, a num. 132 usque ad 152. Etsi uero hic accuratam eius descriptionem dedit, cum tamen plures Codices inuenire et conferre nobis licuerit, aliquid amplius, quo hec collectio plenius illustretur nos proferre posse confidimus.

11. Hec eque ac Dionysiana diuisa est in partes duas, quarum altera conciliorum canones, altera Romanorum pontificum epistolas exhibet. In secunda parte collector ex Dionysio profecit: omnes enim quas in ipso epistolas reperit, cum iisdem titulis ex eodem descripsit, ac sue collectioni inseruit. Alias uero pontificias epistolas, quas alibi inuenit, suis locis in eamdem Dionysii rationem cum titulis ab se conditis addidit. At quantum ad canones, qui in prima parte continentur, nichil a Dionysio accepit.  Cum enim quantum ad Grecos canones obtineret in Hispaniis alia antiquior uersio, que ex hac collectione ab Isidoro Mercatore suscepta, et ex Isidori codicibus edita, Isidoriana uocari solet; noluit nouam Dionysianam translationem tametsi meliorem et castigatiorem recipere, metuens ne Hispanis antique illi uersioni assuetis hac nouitate offensionem pareret. Usum quidem inolitum ueteris eius uersionis apud ecclesias Hispanicas satis probat concilium Toletanum III anni 589, in quo tres eiusdem uersionis particule referuntur. Simili de causa dicendus est noluisse canones Africanos, etsi apud Dionysium accuratius descriptos, ex eodem mutuari; quia nimirum ita in Hispanis regionibus inualescebat alia peculiaris canonum Africanorum collectio, que ex Hispaniis in Gallias uidetur transisse, et idcirco laudatur in concilio Turonensi II anni 567, uti probauimus part. II, c. 3, § 2, n. 4, qua ex re etiam collegimus errores aliquot, quos in recensione Africanorum canonum huius collectionis eodem paragrapho  diligenter notauimus, non collectori Hispanico, sed antiquiori eiusdem Africane collectionis auctori esse ascribendos. Id autem saltem in Grecis canonibus beneficii prestitit collector Hispanicus, quod in Dionysii methodum decretis singulis titulos addidit, quos in antiqua uersione initio defuisse ex ms. 58 capituli ueronensis manifestum est. Neque uero solos canones conciliorum Grecie et Africe, qui tantum leguntur apud Dionysium, Hispanicus collector protulit, sed Gallicanos et Hispanicos adiecit. Magna apud Hispanos fuit Gallicanarum synodorum auctoritas. Hinc uulgate erant apud ipsos eiusmodi synodi, quarum sepe uerbis et sententiis, etiam ubi eos non nominant, canones suos instituunt, et sepe etiam non dissimulanter et nominatim earum sibi exemplum et auctoritatem sequendam proponunt, uti obseruauit Sirmondus in prefatione ad Concilia Gallie, et indicatis testimoniis confirmat. His ergo peruulgatis Gallicanarum synodorum exemplis Hispanicus collector suum Codicem locupletauit. Duos errores 162  apud eumdem in concilio Toletano I deteximus tom. II, col. 1379 ac 1380, not. 5, quorum alterum, quatenus collectori obrepserit, congruentiori ratione explicabimus in Obseruationibus ad Dissert. XIu Quesnelli § 2, n. 3. Alium errorem in eo episcoporum catalogo, qui perperam attributus est concilio Arelatensi II, cum ad Arelatense I pertineat, indicauimus in obseruationibus ad dissert. u Quesnelli tom. II, col. 1018 et 1019, not. 14. Concilia autem Hispanica ex Codicibus Ecclesiarum Hispanie colligere perfacile fuit.

12. Antequam uero ipsam collectionem describamus, codicum, ex quibus eius descriptio pendet, breuis notitia premittenda est [b 1Kb] . In Italia rara sunt huius collectionis exempla. Unum reperimus in bibliotheca uaticana signatum num. 1341, quod ex Heduensi, seu Augustodunensi Gallicana ecclesia traductum manifestat hec professio Theotardi abbatis S. Martini, que paulo post initium recentiori  charactere scripta legitur: Ego Theotardus S. Martini cenobii nunc ordinandus abbas subiectionem et reuerentiam a SS. Patribus constitutam, et obedientiam secundum preceptum S. Benedicti S. Dei Heduensis Ecclesie in presentia D. episcopi Aganonis  perpetuo me exhibiturum promitto, et propria manu firmo. Et dein: Istud legat super altare. Duos alios Codices uidere licuit, alterum uat. Palat. 575, confusum et mutilum, qui quondam pertinuit ad cenobium S. Martini Moguntie; alterum in bibliotheca eminentissimi card. Passionei, qui pariter mutilus seculo X et fortassis etiam IX scriptus uidetur. Omnium uero prestantissimum et uetustissimum exemplum, quod in Leonis epistolis conferendum curauimus, est Cesareum uindebonense signatum num. 41, quod Lambecius lib. II Comment. Biblioth. Cesar. c. 8, pag. 932, n. 281, appellat uolumen membranaceum admirande uetustatis in-folio, totum antiquis litteris Gothicis, siue Toletanis anno 736 exaratum. Plura sunt  eiusmodi manuscripta in Galliis et in Hispania. Ioannes Baptista Perezius inter multa Hispanica quatuor presertim describit, Lucense, Hispalense, Alueldense, et S. Aemiliani, de quibus inferius plura. Garsias Loaisa in prefatione ad Concilia Hispanie duos alios Toletanos Codices laudat; uigilanum autem uocat eum qui Alueldensis a Perezio appellatur, eo quod a uigila presbytero scriptus fuerit. Quem uero Hispalensem nominat, ex notatione anni 962 ac ex documentis in eo contentis eumdem esse cognouimus ac illum quem Perezius S. Aemiliani Codicem nuncupauit. Petrus de Marca et Stephanus Baluzius mss. libros Riuipullenses duos et Urgellensem memorant, nec non Colbertinos et Lugdunensem 163 qui cum iisdem Hispanicis exemplis conueniunt. P. Coustantius laudat Hispanicum exemplum Gerundense, et quatuor Gallicana Laudunense, Nouiomense, Bellouacense et Suessionense. Indicat etiam Coislinianum atque unum Colbertinum, que ad huius collectionis Codices Hispanice magis quam Gallicane  originis uidentur accedere; de quorum discrimine § 5 dicetur.


§ II.---De primigenia huius collectionis editione. Tabula eorum que in ea continebantur. Epistola Innocentii I ad Aurelium a nota suppositionis Isidoriane eximitur.

13. Cum inter tot Codices alii aliis locupletiores sunt, tum uero nullus primigenie collectionis exemplum posterioribus additamentis expers representat. Primigenia autem collectio ex indice seu tabula capitulorum colligi solet, ita ut si que capitula preter eamdem tabulam in corpore inueniantur descripta, ea posteriori additamento accessisse noscantur. Quod si inter tabulas diuersorum Codicum eiusdem collectionis alie pauciora, alie plura capitula preferant; tabula que ex paucioribus capitulis constat, primigenie collectionis indicium exhibet. Inter memoratos autem Codices collectionis Hispanice pauciora  capitula leguntur in tabula Codicum uindebonensis, Hispalensis Perezii, Riuipullensium, uat. 1341 aliorumque Gallicanorum, qui etsi aliqua capita corpori habeant inserta, nullam tamen additionem in premissa capitulorum tabula receperunt, ut quibusdam aliis Hispanicis exemplaribus accidit. Hinc illorum intacti indices seu tabule ad primigeniam huius collectionis editionem pertinere iure creduntur. Primam igitur ipsius collectionis editionem in primis descripturi, harum breuiorum tabularum indicio utemur: de additamentis autem que postea accessere deinceps dicetur.

14. [a 2Kb] Prime partis tabula in 45 capitula distinguitur. Prefationem huius partis integram premittimus.

164 »Canones generalium conciliorum a temporibus Constantini ceperunt. In precedentibus namque annis, persecutione feruente, docendarum plebium minime dabatur facultas. Inde Christianitas  in diuersas hereses scissa est: quia non erat licentia episcopis in unum conuenire, nisi tempore supradicti imperatoris. Ipse enim dedit facultatem Christianis libere congregari. Sub hoc etiam SS. Patres in concilio Niceno de omni orbe terrarum conuenientes,  iuxta fidem euangelicam et apostolicam secundum post apostolos symbolum tradiderunt. Quatuor autem principalia esse concilia, ex quibus plenissimam fidei doctrinam tenet Ecclesia, tam de Patris et Filii et Spiritus sancti diuinitate, quam de predicti Filii et Saluatoris nostri incarnatione. Prior harum Nicena synodus est CCCXuIII episcoporum Constantino Augusto imperante peracta, in qua Ariane perfidie blasphemia condemnata, qua inequalitatem [Al., de inequalitate] sancte Trinitatis idem Arius asserebat. Ita consubstantialem Deo Patri Deum Filium eadem sancta synodus per symbolum definiuit. Secunda est CL Patrum sub Theodosio Seniore Constantinopolim congregata, que Macedonium, sanctum Spiritum Deum esse negantem, condemnans, consubstantialem Patri et Filio eumdem Paraclitum demonstrauit: quam tota Grecia et Latinitas in Ecclesiis predicat. Tertia synodus Ephesina CC episcoporum sub Iuniore Theodosio Augusto edita, que Nestorium duas personas in Christo asserentem  iusto anathemate condemnauit, ostendens manere in duabus naturis unam Domini Iesu Christi personam. Quarta est synodus Chalcedonensis DCXXX sacerdotum sub Marciano principe habita, in qua Eutychem Cp. abbatem, uerbi Dei et carnis unam naturam pronuntiantem, et eius defensorem Dioscorum quondam Alexandrinum episcopum, et ipsum rursum Nestorium cum reliquis hereticis, una Patrum sententia predamnauit, predicans eadem synodus Christum Deum sic natum de uirgine, ut unam personam et diuine et humane confiteamur nature. He sunt, ut prediximus, quatuor principales et uenerabiles synodi totam fidem catholicam complectentes. Sed et si qua sunt concilia que SS. Patres Spiritu Dei pleni sanxerunt, post istorum quatuor auctoritatem omni manent stabilita uigore, quorum etiam gesta in hoc corpore condita continentur. In principio autem huius uoluminis Nicenam synodum constituimus pro auctoritate eiusdem magni concilii. Deinceps  diuersorum conciliorum Grecorum ac Latinorum, siue que antea, siue que postmodum facta sunt, sub ordine numerorum ac temporum capitulis suis distincta sub huius uoluminis aspectu locauimus. Subiicientes etiam decreta presulum Romanorum, in quibus pro culmine sedis apostolice non impar conciliorum exstat auctoritas: quatenus ecclesiastici ordinis disciplina in unum a nobis coacta atque digesta, et sancti presules paternis constringantur [Al., instituantur] regulis, et obedientes Ecclesie ministri uel populi spiritualibus imbuantur exemplis. Canones autem, qui dicuntur apostolorum, seu 165 quia eosdem nec sedes apostolica recipit, nec sancti Patres illis consensum prebuerunt, pro eo quod ab hereticis sub nomine apostolorum compositi dignoscuntur, quamuis in eis quedam inueniantur utilia, auctoritate tamen canonica atque apostolica eorum gesta constat esse remota et inter apocrypha deputata.«

 Post hec subditur: Canon autem Grece, Latine regula nuncupatur. Regula autem dicta, etc., ut apud Gratianum dist. 3, c. 1 et 2, et post illa in fine capitis secundi prauumque corrigat sequitur: Synodum autem ex Greco interpretari, etc., uti apud eumdem  Gratianum dist. 15, c. 1 in fine. Post ultima autem uerba a societate multorum in unum, subditur: Explicit prefatio.

Tabula porro capitulorum huius prime partis hec est.



INCIPIUNT CAPITULA CONCILIORUM GRAECIAE.
    I. [a 2Kb] Canones Niceni concilii CCCXuIII episcoporum. In corpore post canones symbolum et catalogum episcoporum Nicenorum antique uersionis, seu, uti uocant, Isidoriane, a collectore addita fuit Fides S. Gregorii Maioris cuius initium unus Deus principium. Est autem uetusta interpretatio fidei scripte a S. Gregorio Neocesariensi, que post Grecum textum edita est tom. I Concil., col. 863.
    II. Canones Anchyritani concilii XII episcoporum.
    III. Canones Neocesariensis concilii XIX episcoporum.
    Iu. Canones Gangrensis concilii XIu [al., Xu] episcoporum.
     u. Canones Sardicensis concilii.
    uI. Canones Antiocheni concilii XXXI episcoporum.
    166 uII. Canones Laodicie Frygie.
    uIII. Canones Constantinopolitani concilii CL episcoporum.
    IX. Synodus Ephesina I 200 episcoporum. In corpore hoc titulo proferuntur due celebres epistole S. Cyrilli ad Nestorium ante Ephesinum concilium scripte, at in eo lecte atque inserte, quarum altera duodecim anathematismis clauditur. Adnotatio collectoris Hispanici his litteris premissa in obseruatione P. Labbei exhibetur tom. III Concil., col. 959, prima autem epistola col. 960, que cum sit uersionis a Dionysio Exiguo separatim uulgate, hanc ex ipso sumptam liquet. Altera uero epistola, seu potius fragmentum epistole incipiens a uerbis: Ait igitur sancta et magna synodus: Ipsum qui est ex Deo Pater naturaliter natus, etc., sumptum est ex uetustiori interpretatione, ex qua S. Leo longum testimonium  iisdem uerbis inchoans subiecit epist. 165 tom. I nostre editionis, col. 1397, et hoc tomo col. 291. Hec est antiquior collectio, in qua he due Cyrilli epistole concilii Ephesini nomine inscribuntur. Id tamen uetustius esse collectione Hispanica liquet ex ms. Cod. 59 capituli ueronensis, qui excerpta continet antiquiorum exemplarium Hispaniensium, in quibus eodem Ephesini concilii titulo ille epistole inter Concilia Grecie describebantur. uide que adnotabimus part. Iu, c. 4.
    X. Synodus Chalcedonensis concilii DCXXX episcoporum. In corpore preter canones additur uersio actionis uI, ex qua allocutio imperatoris Marciani, et definitio fidei producuntur, uti tom. Iu Concil., col. 2051. Subduntur etiam subscriptiones Patrum, ac tres imperiales leges, 1 uniuersis populis, que incipit: Tandem aliquando, et legitur etiam in collectione hoc tomo edita cap. 26. 2. Ad Palladium pref. pretorio, cuius initium: Diuine semper potentie. uide  tom. Iu Concil., col. 1811, not. e 3. Ad eumdem Palladium inchoans: Licet iam sacratissimam constitutionem,  etc. Uti in nostra collectione inuenietur cap. 28.
    XI. Epistola formata Attici Cp. episcopi. Est ea que in nostra collectione inuenietur cap. 63. uide not. 1 col. 451.

CONCILIA AFRICAE
    XII. Synodus Carthaginis Africe I. Est concilium sub Grato editum tom. II Conc., col. 745, de quo uide part. II, c. 3, § I, n. 7.
    XIII. Synodus Carthaginis Africe II. Est concilium sub Genethlio, eodem tom. II Conc., col. 1389. uide ibidem n. 8.
    XIu. Synodus Carthaginis Africe III 48 episcoporum. Est concilium sub Aurelio anni 397, eodem tom. II, col. 1397. uide ibidem § 3, n. 1.
    Xu. Synodus Carthaginis Africe Iu 210 episcoporum: eodem tom. II, col. 1433. Hoc titulo proferuntur Statuta antiqua. Confer que diximus eadem part. II, cap. 3, § 4.
     XuI. Synodus Carthaginis Africe u 33 episcoporum: tom. II Conc., col. 1453. uide part. II, c. 3, § 5, n. 2.
    XuII. Synodus Carthaginis Africe uI 217 episcoporum: tom. III Conc., col. 441. Confer eamdem part. II, c. 3, § 8, n. 4.
    167 XuIII. Synodus Carthaginis Africe uII 19 episcoporum: tom. III Conc., col. 459. Consule laudatum c. 3, § 8, n. 7.
    XIX. Synodus Africe in Mileuitana urbe habita 214 episcoporum: tom. III Conc. col. 379. uide part. II, c. 3, § 6.

CONCILIA GALLIAE.
    XX. Concilium Arelatense I.
    XXI. Concilium Arelatense II 113 episcoporum. Duo in hoc notanda. 1. Post tabulam capitulorum describi episcoporum catalogum, qui ad Arelatense I pertinet: et numerum quoque episcoporum 113, in titulo notatum ad idem Arelatense I referendum esse, uti colligimus ex peruetusto ms. 54  Nouariensis Ecclesie, in quo Arelatensi I hic titulus premittitur: Incipit concilium Arelatense tempore Marini actum a CXXIII episcopis, qui et pape Siluestro scripserunt. 2. uiginti quinque tantum canones exhiberi, non uero 37 uti in uulgatis Conciliorum ante Sirmondum, nec 56, uti Sirmondus edidit. uide parte II, c. 10, § 2, n. 19.
    XXII. Concilium Arelatense III 14 episcoporum.
    XXIII. Concilium ualentinum 20 episcoporum.
    XXIu. Concilium Taurinantium.
    XXu. Concilium Regiense 13 episcoporum.
    XXuI. Concilium Arausicum 16 episcoporum.
    XXuII. Concilium uasense.
    XXuIII. Concilium Agathense 25 episcoporum.
    XXIX. Concilium Auretianense 20 episcoporum.

CONCILIA SPANIAE.
    XXX. Concilium Eliberinum 18 episcoporum
    XXXI. Concilium Tarraconense 10 episcoporum.
    XXXII. Concilium Gerundense 7 episcoporum.
     XXXIII. Concilium Cesaraugustanum 12 episcoporum.
     XXXIu. Concilium Ilerdense 9 episcoporum.
    XXXu. Concilium ualentinum 6 episcoporum.
    XXXuI. Synodus I Toletana 18 episcoporum.
    XXXuII. Synodus II Toletana 9 episcoporum.
    XXXuIII. Synodus III Toletana 62 episcoporum.
    XXXIX. Synodus Iu Toletana 46 episcoporum.
    XL. Synodus Bracarensis I, 9 [Al., 8] episcoporum.
    XLI. Synodus Bracarensis II 12 episcoporum era DCX.
    XLII. [a 2Kb] Capitula ex Orientalium Patrum synodis a Martino episcopo Gallicie ordinata atque collecta.
    168 XLIII. Synodus Spalensis I, 8 episcoporum.
    XLIu. Synodus Spalensis II, 8 episcoporum.
    XLu. [b 1Kb] Sententie que in ueteribus exemplaribus Conciliorum non habentur, sed a quibusdam inserte sunt. He autem sententie sunt canones 23 in uulgatis subiecti concilio Agathensi a can. 48 usque ad 70. Quo loco monendum est has sententias omitti in corpore Codicum uindebonensis, uaticani  1341 et aliorum similium, licet in premissa tabula capitulorum notentur num. 45 quo ex defectu capitula huius prime partis esse deberent solum 44. Cum uero eedem sententie in iisdem Mss. subnectantur canonibus Agathensibus 47, forte ne superflue repeterentur capitulo 45, in corpore omisse fuerunt. At cum in tabula, primigenie collectionis indice, he sententie affigantur eidem capitulo 45, nichil ambigimus quin in primigeniis exemplis ita hoc loco fuerint descripte uti eas separatim descriptas inuenimus in ms. auctioris collectionis Hispanice cardinalis Passionei, nec non in ms. uat. 4587 Ioannis Baptiste Perezii, qui notat eas legi in fine omnium conciliorum in Codice Lucensi: ac ex aliis item Hispanicis Codicibus ipsas post concilium Toletanum XuII typis dedit Garsias Loaisa, ac ex ipso recuse sunt tom. uIII Conciliorum edit. uenete, col. 91. Confer que de canonum Agathensium numero dicemus part. Iu, c. 4, n. 21.


Post premissam prime partis tabulam ipsa documenta  subiiciuntur.

15. [c 1Kb] Tum profertur tabula partis secunde cum capitulis 102, in quam hec breuior prefatio legitur.

»Hactenus digestis conciliis SS. Patrum, sequentur decreta presulum Romanorum. Prefate sedis apostolice presulum constituta, que ad fidei regulam uel ad ecclesiasticam pertinent disciplinam, in hoc libro diligenti cura collecta sunt: ita ut singulorum pontificum, quotquot decreta a nobis reperta sunt, sub uniuscuiusque epistole seriem propriis titulis prenotarentur eo modo quo superius priscorum Patrum canones nostro studio ordinati sunt: quatenus lectoris industria facilius intelligere possit, dum capitulis propriis distincta intendit.«


169 DECRETA QUORUMDAM PRAESULUM ROMANORUM

Ad fidei regula et disciplinam ecclesiasticam constituta.

     I. Epistola pape Damasi ad Paulinum Antiochenum episcopum.
     II. Confessio fidei eiusdem pape ad eumdem Paulinum. Hec duo capitula sunt in collectione hoc tomo impressa cap. 55.
    III. Epistola Siricii pape ad Himerium episcopum Tarraconensem. Est in editione Conciliorum epist. 1 eiusdem pontificis.
    Iu. Eiusdem Siricii per diuersos episcopos missa. Ibid. ep. 3.
    u. Eiusdem Siricii per diuersos episcopos directa. Epist. 2.
    uI. Epistola Innocentii pape ad Decentium episcopum Eugubinum. In Conciliorum editione est Innocentii epist. 1.
    uII. Cuius supra ad uictoricum Rothomagensem. Ep. 2.
    uIII. Cuius supra ad Exsuperium Tolosanum episcopum: ep. 3.
    IX. Cuius supra ad Felicem episcopum. Ep. 4.
     X. Ad Maximum et Seuerum episcopos. Ep. 5.
    XI. Ad Agapitum, Macedonium et Marinum episcopos. Ep. 6.
    XII. Ad Rufum et ceteros per Macedoniam constitutos. Ep. 7.
    XIII. Ad Florentinum Tiburtinensem episcopum. Ep. 8.
    XIu. Ad Probum. Ep. 9.
    Xu. Ad Aurelium et Augustinum Africanos episcopos. Ep. 10.
    XuI. Ad Aurelium Carthaginensem. Ep. 11.
    XuII. Ad eumdem. Ep. 12.
    XuIII. Ad Iulianam nobilem exhortatoria. Ep. 13.
    XIX. Ad Bonifacium presbyterum. Ep. 14.
    XX. Ad Alexandrum Antiochenum episcopum Ep. 15.
    XXI. Ad Maximianum episcopum. Ep. 16.
    XXII. Ad Alexandrum Antiochenum. Ep. 17.
    XXIII. Ad eumdem. Ep. 18.
     XXIu. Ad Acacium Beree episcopum. Ep. 19.
    XXu. Ad Laurentium Seniensem episcopum. Ep. 20. Supplenda esset in hac tabula alia epistola Innocentii ad Marcianum Naissitanum episcopum, que in corpore omnium Codicum huius collectionis legitur, et in Conciliis est epist. 21. At cum index eorumdem Codicum illam non notet, satis sit id monuisse, ut ne numeros ceterarum epistolarum immutare cogamur.
    XXuI. Ad Rufum, Eusebium ceterosque episcopos. Ep. 22.
    XXuII. Ad uniuersos Toletanos episcopos. Ep. 23.
    XXuIII. Epistola Zosimi ad Hesychium episcopum Salonitanum. In edit. Concil. epist. 1 eiusdem pontificis.
    XXIX. Eiusdem pape ad clerum Rauennensem. Ep. 2.
    XXX. Epistola Bonifacii pape ad Honorium Augustum: in Conciliis ep. 1.
     XXXI. Rescriptum Honorii ad eumdem Bonifacium; ibidem post predictam epistolam.
     170 XXXII. Item epistola Bonifacii ad episcopos Gallie. Ep. 2.
    XXXIII. Eiusdem pape ad Hilarium Narbonensem episcopum. Ep. 3.
    XXXIu. Epistola Celestini pape ad episcopos per Gallias constitutos. In Conciliorum editione ep. 1.
    XXXu. Cuius supra ad episcopos per uiennensem et Narbonensem prouinciam constitutos. Ep. 2.
    XXXuI. Cuius supra ad episcopos per Apuliam et Calabriam constitutos. Ep. 3.
    XXXuII. Epistola Leonis pape ad Eutycem presbyterum: in nostra editione epist. 20.
    XXXuIII. Cuius supra ad Flauianum Cp. episcopum. Ep. 23.
    XXXIX. Rescriptum Flauiani ad supradictum Leonem papam. Ep. 22.
    XL. Leonis rescriptum ad supradictum Flauianum. Ep. 28.
    XLI. Epistola Petri episcopi Rauennensium ad Eutychem presbyterum. Ep. 25.
     XLII. Epistola Leonis ad Ephesinam synodum. Ep. 33.
    XLIII. Cuius supra ad Theodosium Augustum. Ep. 44.
    XLIu. Cuius supra ad Pulcheriam Augustam. Ep. 45.
    XLu. Cuius supra item ad Pulcheriam Augustam. Ep. 60.
    XLuI. Ad Martinum et Faustum presbyteros. Ep. 61.
    XLuII. Ad Theodosium Augustum. Ep. 69.
    XLuIII. Ad Pulcheriam Augustam. Ep. 70.
    XLIX. Ad Faustum, Martinum, Petrum, Manetem. et ceteros. Ep. 71.
    L. Ad Pulcheriam Augustam. Ep. 79.
    LI. Ad Anatolium Cp. Episcopum. Ep. 80.
    LII. Ad Marcianum imperatorem. Ep. 82.
    LIII. Ad eumdem Marcianum Augustum. Ep. 83.
    LIu. Ad Anatolium episcopum. Ep. 85.
    Lu. Ad Marcianum Augustum. Ep. 90.
     LuI. Ad synodum Chalcedonensem. Ep. 93.
    LuII. Ad Marcianum Imperatorem. Ep. 104.
    LuIII. Ad Anatolium Cp. episcopum. Ep. 106.
    LIX. Ad Marcianum Augustum. Ep. 115.
    LX. Ad eumdem Marcianum Augustum. Ep. 130.
    LXI. Ad eumdem Marcianum. Ep. 134.
    LXII. Ad Leonem imperatorem, subiunctis testimoniis per rescripta de libris patrum. Ep. 165.
    LXIII. Ad Turibium Asturicensem episcopum. Ep. 15.
    LXIu. Ad uniuersos episcopos per Italiam prouinciam constitutos. Ep. 7.
    LXu. Ad episcopos per Siciliam constitutos. Ep. 16.
    LXuI. Ad episcopos per Campaniam, Samnium et Picenum constitutos. Ep. 4.
    LXuII. Ad Ianuarium Aquilegensem episcopum. Ep. 18.
    LXuIII. Ad Rusticum Narbonensem episcopum. Ep. 167.
     LXIX. Ad Anastasium Thessalonicensem episcopum. Ep. 14.
    LXX. Ad Nicetam Aquilegensem episcopum. Ep. 159.
    171 LXXI. Ad Africanos episcopos. Ep. 12 editionis decurtate.
    LXXII. Ad Theodorum Foroiuliensem episcopum. Ep. 108.
    LXXIII. Ad Leonem Rauennensem episcopum. Ep. 166.
    LXXIu. Ad Dioscorum Alexandrinum episcopum. Ep. 9.
    LXXu. Ad episcopos per Campaniam, Samnium et Picenum constitutos. Ep. 168.
    LXXuI. Hilari pape synodale decretum: in edit. Conciliorum epist. 1.
    LXXuII. Cuius supra ad Ascanium et ad uniuersos Tarraconensis prouincie episcopos. Ep. 2.
     LXXuIII. Cuius supra ad eumdem Ascanium Tarraconensem episcopum. Ep. 3.
    LXXIX. Epistola Simplicii pape ad Zenonem Spalensem episcopum: in Conciliis ep. 1.
    LXXX. Acacii Cp. episcopi ad predictum Simplicium Romane urbis episcopum: ibidem post epist. 8 Simplicii.
    LXXXI. Epistola Felicis pape ad episcopos per Siciliam. Est Felicis III epist. 7.
    LXXXII. Cuius supra ad Acacium Cp. episcopum. Ep. 6.
    LXXXIII. Ad Zenonem Spalensem episcopum. Ep. 8.
    LXXXIu. Decreta Gelasii pape generalia: in edit. Concil. ep. 7.
    LXXXu. Ad Sicilienses episcopos. Ep. 10.
    LXXXuI. Epistola Anastasii pape ad Anastasium imperatorem directa. Est epist. 1 Anastasii II.
    LXXXuII. Epistola Symmachi pape ad Cesarium: in edit. Conc. ep. 5.
     LXXXuIII. Epistola Hormisde pape ad Iustinum Augustum: ibidem ep. 79 eiusdem pontificis.
    LXXXIX. Sacra Iustini imperatoris ad Hormisdam papam: ibid. post ep. 40.
    XC. Epistola  Ioannis Cp. ad Hormisdam papam directa: post eamdem ep. 48, tom. u edit. uen., col. 621.
    XCI. Hormisda papa ad Ioannem episcopum Illicitane [al. Milicitane] Ecclesie. Ep. 24.
    XCII. Item Hormisde pape ad eumdem Ioannem episcopum. Ep. 64.
    XCIII. Ad episcopos per Spaniam constitutos. Ep. 25.
    XCIu. Item Hormisde pape ad eosdem Spanie episcopos subiunctis exemplaribus libelli Ioannis Cp. episcopi. Ep. 51.
    XCu. Item Hormisde pape ad Salustium Spalensem episcopum. Ep. 26.
     XCuI. Ad Epiphanium episcopum Cp. Ep. 80.
    XCuII. Item Hormisde pape ad uniuersos prouincie Betice episcopos. Ep. 65.
    XCuIII. uigilii pape ad Profuturum episcopum: in edit. Concil. ep. 2.
    XCIX. Epistola Gregorii pape ad Leandrum Spalensem episcopum: in editione Maurina lib. I Regesti, ep. 43.
    C. Cuius supra ad eumdem Leandrum: lib. u, ep. 49.
    CI. Cuius supra ad predictum antistitem: lib. IX, ep. 121.
    172 CII. Cuius supra ad Recaredum regem Gothorum: ibidem ep. 122.


Notandum est hanc tabulam capitulorum partis secunde in mss. ex quibus illam uulgauit P. Coustantius, sicut etiam in alio simili Codice uat. 1341,  duplici uitio laborare. Nam num. 17, post duas epistolas Innocentii ad Aurelium per saltum transilit aliam eiusdem pontificis ad eumdem episcopum, que in corpore eorumdem Codicum legitur. Hanc epistolam, que in editione Conciliorum est duodecima, laudatus P. Coustantius in notitia epistolarum Innocentii, num. 41, col. 932, refert inter suppositas ab Isidoro Mercatore. At eam reperiri in sincera collectione Hispanica, que anterior est Isidoro, et nullum spurium documentum continet, nobis certissimum est. Non solum enim exstat in Codicibus eius collectionis originis Gallicane, quos pauca quedam supposititia ex Isidoro recepisse monebimus num. 26, uerum etiam in exemplaribus originis Hispanice, que hanc collectionem sine ullo spurio Isidoriano additamento representant, qualia sunt mss. uindebonense, et alia que Ioannes Baptista Perezius adhibuit, ac ex iis quidem illam in tabula eiusdem collectionis descripsit num. 17, uti didicimus ex  Cod. uat. 4587. Id uel maxime confirmat antiqua abbreuiatio [a 3Kb] collectionis Hispanice [b 1Kb] edita a cardinali de Aguirre, que e genuinis exemplis originis Hispanice excerpta fuit. In ea enim eadem epistola allegatur lib. I, tit. 34, his uerbis: Ut nullus contra ordinem canonum efficiatur episcopus. Epistola Innocentii ex integro 16, sed corrigendum 17, nam epistola ad Iulianam 173 nobilem, que post ipsam ad Aurelium subiicitur, in eadem abbreuiatione lib. X, tit. 6, notatur num. 18. Est autem ille ipsemet titulus epistole XII ad Aurelium. Adde quod similiter laudatur in alia antiquiore abbreuiatione contenta in ms. 59 capituli ueronensis, quam ex Codicibus Hispanica collectione uetustioribus excerptam uidebimus part. Iu, cap. 4. Hec enim ibidem leguntur: Item Innocentii ad Aurelium episcopum. Facile non imponatur manus. Episcopus ex laico non ordinetur: que sententie in ea sola ad Aurelium epistola 12 continentur. Neque ad suppositionis suspicionem moueat mendosa consularis nota in uulgatis sic expressa:  Iulio quarto et Palladio uiris clarissimis consulibus: corrigenda enim est: Iunio Quarto Palladio u. C. consule, qui fuit consul Occidentalis anni 416. E contra uero idem P. Coustantius in sua tabula inter Leonis epistolas ad Marcianum unam addit, que in collectione deest: nam a num. 58 ad 61 quatuor eiusdem pontificis ad Marcianum epistolas refert, cum in corpore sint tantum tres, et pretermittit unam ad Anatolium affigendam numero 58. Quos errores nos in premissa tabula emendantes, numeros capitulorum ad seriem epistolarum que in collectione  leguntur, reuocauimus. Hec interim documenta nec plura, nec pauciora in primigenia collectione fuere descripta.


§ III.---De tempore, loco et auctore eiusdem collectionis.

16. [c 3Kb] Cum recentius descripte primigenie collectionis Hispanice documentum sit concilium Toletanum Iu celebratum anno 633, hec collectio 174 post hunc annum digesta perspicitur. Cum porro prefatio prime partis tere tota inueniatur in libro uI Originum S. Isidori Hispalensis, cap. 16, dubium esse potest num prefationis auctor ex S. Isidoro sumpserit, an potius S. Isidorus ex prefatione ita profecerit, sicut idem ex aliis auctoribus, tacitis identidem nominibus, alia atque alia deriuare consueuit. Hoc autem posterius omnino dicendum suadent illa prefationis eque ac Isidoriani excerpti uerba:  Quorum  etiam gesta in hoc opere continentur. Hec enim, ut post Antonium Augustinum recte animaduertit P. Coustantius, congruunt quidem prefationi collectionis gestis conciliorum premisse, non uero Originum libris qui nulla synodorum gesta representant: ac propterea certum esse debet S. Isidorum illud prefationis fragmentum traduxisse in suos Originum libros, et dum illud exscriberet, ea quoque uerba que in Originum opere erant omittenda, inaduertenter recepisse. Hec ergo prefatio cum annexa collectione lucubrata fuit ante aliquanto quam S. Isidorus libros Originum  scriberet. Porro Originum, seu Etymologiarum libros postremum S. Isidori opus fuisse, quod moriens imperfectum reliquit, S. Braulio in prenotatione ad eosdem libros testatur. Ille autem obiit anno 636. Hinc collectionis tempus clare deducitur, nimirum inter annum 633 quo habita fuit synodus Iu Toletana, et annum 636.

17. [a 1Kb] Hanc autem collectionem, ex cuius prefatione S. Isidorus Hispalensis episcopus memoratum fragmentum decerpsit, in Hispaniis lucubratam 175 fuisse dubitare non licet. uetustiores quidem huius collectionis Codices, qui ad originem magis accedunt, Hispani sunt, et antiquo charactere Gothico Hispanorum proprio scripti. Aere notatio Hispanorum peculiaris, que in pluribus etiam non Hispanis documentis post consulares notas signatur, Hispanicam originem palam declarat. Quid dicendum de synodis Hispanis, quibus hec collectio abundat? Quid de decretalibus Romanorum pontificum epistolis  in eadem exhibitis que ad Hispanos date fuere? Qua in re omittenda non est preclara animaduersio P. Coustantii in prefatione tom. I epistolar. Roman. pontif., num. 147: »Quod autem e ueteribus hisce litteris nullam omisit, quam ad Hispanos datam norimus, id sane uel ipso etiam tacente, Hispanum illum fuisse docet. Primus omnium in lucem edidit epistolas Hilari ad Ascanium Tarraconensem, Simplicii et Felicis ad Zenonem Hispalensem, Hormisde duas ad Ioannem Illicitanum, eiusdem pape unam ad Salustium Hispalensem, alteram ad episcopos Betice, alias itidem duas ad episcopos Hispanie cum Ioannis CP. libello missas, uigilii denique ad Profuturum Bracarensem. An non et Hispanum se prodit, cum. . . e Gregorii litteris, quas fere innumeras habemus, quatuor demum exhibet, tres uidelicet ad Leandrum Hispalensem, unam ad Gothorum regem Recaredum, relictis aliis, utpote ad Hispanos non datis?« Illa tandem prefationis, ubi traditur symboli Constantinopolitani fides a tota Grecia et  Latinitate in ECCLESIIS predicari, palam faciunt eius prefationis et collectionis subnexe auctorem Hispanum esse, qui quod Toletana synodus III per omnes ECCLESIAS Hispanie fieri iusserat canone primo, id apud eas sua etate iam receptum uidens, omnibus Latinis Ecclesiis eque usitatum credidit. Certe cum eiusmodi usus nonnisi serius a ceteris Occidentalibus admissus fuerit, quemadmodum idem P. Coustantius probauit n. 139, nemo nisi Hispanus eam sententiam prefationi inserere potuit. Ex his autem corruit opinio  Petri de Marca, qui in Opusculis pag. 201 hanc collectionem post Chalcedonense Leonis auctoritate editam et Occidentalibus Ecclesiis communem putauit.

18. [b 2Kb] Nunc de Hispano auctore coniicere liceat. Nonnullos in Hispania hunc Codicem canonum attribuisse S. Isidoro Hispalensi testatur Antonius 176 Augustinus in Iudicio ac censura de quibusdam ueteribus canonum ecclesiasticorum collectoribus. Duo autem hac in re difficultatem facessere queunt. 1. Quod S. Braulio in prenotatione ad libros Originum, et S.Ildefonsus de uiris illustribus cap. 9 qui catalogum Operum S. Isidori contexunt, nullam huius collectionis mentionem faciunt. 2. Quod cum in libros Originum traducta fuerit pars non exigua prefationis eidem collectioni prefixe, incredibile sit S. Isidorum, qui ex aliis scriptoribus non pauca excerpsit, ex sua quoque prefatione quedam transcripsisse. Cum uero S. Isidori etati maxime conueniant recentiora  eiusdem collectionis documenta, nimirum synodus Hispalensis II anni 619 ac Toletana Iu anni 633 quibus ipse prefuit; non incongrue eius auctor iamdiu creditus est idem S. Isidorus, ut ex Gratiano colligitur, qui fragmentum prefationis in primam partem proprium eiusdem collectionis Isidoro tribuit dist. 16, c. 1. Certe uero si non ipse Isidorus, alius saltem iussu eiusdem collectionem concinnasse uidetur; et hac de causa accidit ut pseudo-Isidorus, qui hanc collectionem in suam traduxit, usurpauit Isidori nomen, prefationique sue titulum affixerit S. Isidori episcopi, eo quod eam collectionem uel a S. Isidoro episcopo Hispalensi, uel eius consilio digestam fama tradiderat. Fuisse quidem antiquiores Codices canonum, eosque lectos in anterioribus Hispanis conciliis liquet ex § 1, n. 10. Cum porro nonnulla in ipsis deessent, et forte etiam que in eisdem continebantur, non omnino essent ordinata, sed confusa; ueteres Codices recognoscendi et augendi ac in meliorem formam redigendi consilium S. Isidoro  in mentem uenit: cui fortassis occasionem et stimulum prebuit canon quartus concilii Toletani Iu in quo ea generalis conciliorum celebrandorum regula prescripta fuit, ut omnibus in suis locis in silentio considentibus, diaconus alba indutus, Codicem canonum in medio proferens, capitula de conciliis agendis pronuntiet.


177 § Iu.---De additamentis que primigenie collectioni Hispanice subinde accesserunt. uindicantur documenta  in auctiore collectione Hispanica subiecta concilio Constantinopolitano II, alias generali sexto.

19. [a 1Kb] His de primigenia Hispanica collectione perscriptis, additamenta, que eidem deinceps fuerunt inserta, explicanda sunt. Antiquiores additiones leguntur in uetustissimo Codice uindebonensi 41 aliisque similibus. Hi post Bracarensis prime synodi initium, que in premissa tabula notatur num. 40, inserunt sine ullo numero ac extra locum proprium nouem synodos Toletanas, nimirum quintam et ceteras usque ad decimam tertiam anni 683, ac postea repetunt Bracarensem I et integram afferunt; et post Martini Bracarensis capitula addunt aliam synodum Bracarensem anni 675 et reliqua subiiciunt, que in laudata tabula primeue collectionis indicantur. Cum eiusmodi Codices, qui Toletanas synodos diligentiori cura collectas receperunt, recentiorem preferant Toletanam XIII anni 683, careant autem Toletana XIu celebrata anno sequenti 684, exploratum uidetur hec  additamenta in primo eiusmodi additionum exemplo accessisse paulo post ipsam synodum Toletanam XIII antequam decima quarta haberetur.

20. [b 1Kb] Nouas additiones deinde suscepit hec collectio, quas exhibent Codices quos Antonius Augustinus pre oculis habuit, exemplum Lucense quod Perezius laudat, Codex Urgellensis Ecclesie, aliique nonnulli, ita tamen ut in his synodi omnes cuiusque urbis simul ex ordine, continua numerorum serie, describantur. In Grecis enim conciliis post Constantinopolitanum I additur Constantinopolitanum II, era 720, cum quinque epistolis ad ipsum pertinentibus, uidelicet una Leonis II ad episcopos Hispanos, alia eiusdem ad Quiricum, tertia eiusdem ad Simplicium comitem, quarta Benedicti presbyteri post Leonem electi ad Petrum notarium regionarium, et quinta predicti Leonis II ad Eruigium regem. In Gallicanis synodo uasensi I subiicitur uasensis II anni 529, et post Aurelianensem I describitur altera anni 533, nec non quinque  178 alia Gallicana documenta, id est, concilium Epaunense anni 517, Carpentoratense anni 527, Aruernense I anni 535, eiusdem Aruernensis epistola ad Teodebertum regem, et Aruernense II anni 549, quod tamen cum eamdem prefationem, eosdemque canones habeat ac Aurelianense u, recte monuit Perezius potius dicendum esse quintum Aurelianense. In Hispanicis post Toletanum Iu, subduntur ordinatim propriis item numeris distincta tredecim alia eiusdem urbis concilia a u ad XuII quod coactum fuit anno 694, et post duas synodos Hispalenses additur Emeritensis anni 666, nec omittuntur Sententie que in ueteribus exemplaribus conciliorum non habentur: adeo ut capitula huius partis in his codicibus sint 68 quorum seriem uidesis part. Iu, c. 5, n. 3. Cum his mss. concinunt cod. uat. Palat. 575, etsi imperfectus sit et ordine perturbatus, exemplum ms. cardinalis Passionei, quod tamen cum sit mutilum, caret conciliis Grecie et Africe, ac in Gallicanis post duo uasensia et Agathense deficit. Hi quoque Codices synodo Toletane II subnectunt  duas epistolas Montani episcopi Toletani, unam ad fratres et filios territorii Palentini, alteram ad Turribium: et synodo Toletane III adiiciunt homiliam S. Leandri episcopi ob conuersationem gentis post constitutos canones habitam, et alia nonnulla. In secunda uero parte post S. Gregorii epistolas, que primigeniam collectionem claudunt, num. 103 adduntur Decreta Romane sedis de recipiendis et non recipiendis libris ab  Hormisda papa edita. Est decretum de apocryphis, quod in uulgatis conciliorum Gelasio tribuitur, de quo uide part. II, c. 11, § 5.

21. Hec auctior collectio, cuius recentius documentum est synodus Toletana XuII anni 694, usui fuit auctori eius Breuiationis seu indicis canonum collectionis Hispanice, de quo plura dicemus parte Iu, c. 5. Numeri enim capitulorum, quibus documenta eiusdem collectionis ibidem allegantur, cum iis numeris plane congruunt, qui in hac auctiori collectione inueniuntur. Hec est illud Corpus Canonum, quod Alexander III authenticum appellauit, ut patet ex his uerbis Innocentii III in ep. 121 ad Petrum Compostellanum lib. II: Emeritense uero concilium authenticum esse multis rationibus adstruebat: tum quia cum aliis conciliis continetur in libro qui Corpus canonum appellatur, quem Alexander papa per interlocutionem authenticum appellauit; tum quia, etc. Concilium Emeritense in memorata tantum auctiori collectione  describitur. Omnia quidem eius documenta sincera sunt, et nothis quibusque eadem collectio est expers. Difficultatem quispiam ingeret ex Constantinopolitano II, quod, ut ibidem profertur, nonnulli post magnum Baronium in suspicionem adduxerunt ob eas presertim epistolas que ipsi subiecte leguntur. Constantinopolitana synodus, que in hac collectione inscribitur secunda, est concilium sextum generale Constantinopoli contra Monothelitas celebratum: secundum autem Constantinopolitanum dicitur ex ordine ipsius collectionis, in qua Constantinopolitano I statim subiicitur; uel etiam quia synodus u Hispanis erat ignota; ac propterea in concilio Toletano XIu hec synodus Constantinopolitana  post Chalcedonensem recipienda et Codici ex ordine inserenda decernitur. Non omnia eiusdem synodi 179 gesta ad Hispanos missa, sed definitio fidei, acclamationes episcoporum, que et prosphoneticus dicuntur, et edictum fidei ab imperatore directum tantummodo transmissa fuerunt. Neque enim  initio cuncta gesta, sed precipua capita  Latine reddita, et in Hispanias directa, ut Leo II in epistola ad Hispanos episcopos tradit. Ex hac autem epistola, non uero ex interpretatione totius synodi, se omnem ordinem gestorum gestaque ordinum cognouisse iidem episcopi in laudato Toletano concilio pronuntiant. Sola uero definitio que ad actionem 17 sexte generalis synodi pertinet, Codici canonum auctiori inserta fuit. Quod si huic Constantinopolitano concilio habito an. 680 et 681 in eodem Codice affigitur era 720, que respondet anno 682, id errori collectoris tribuendum, qui ex transmissa eiusdem concilii definitione notis chronicis experte uerum annum colligere nequaquam potuit. Opponunt in Leonis II litteris tradi concilium celebratum indictione IX, cum tamen acta nouissimarum actionum 17 et 18 indictionem X preferant. uerum etsi apud Grecos mense Septembris anni 681 inchoaret  indictio X, Leo tamen uti uoluit indictione X, que apud Romanos adhuc decurrebat. Neque moueat in epistola eiusdem pontificis ad regem Eruigium  scribi, imperatorem de congreganda synodo dedisse litteras ad Agathonem, cum ad Domnum dederit. Cum enim eedem littere ad Domnum scripte, post eius mortem Romam  allate, Agathoni eius successori tradite fuerint, Leo has ad Agathonem directas scribere potuit. Nihil igitur graue opponitur quominus hec documenta septimi seculi ad Hispanos data, et ab Hispanis huic uetustissime Hispanice collectioni sub finem eiusdem septimi seculi, aut sub octaui initium adiecta sincera credantur: adeo ut hoc canonum corpus his aliisque additamentis auctum Alexander III authenticum iure affirmauerit.

22. [a 1Kb] Codex S. Aemiliani, cuius Perezius meminit, alia peculiaria documenta in Hispaniensibus conciliis prebuit, nimirum Cesaraugustanum II anni 592 et III anni 691; Barcinonensia duo, unum circa annum 540, alterum anni 599; Oscense anni 598; Egarense anni 614; duo Toletana a decem et septem iam memoratis distincta, unum anni XII 180 Recaredi regis, id est anni 597; aliud sub Gundemaro anni 610, et legem regis Chintille, que Synodum Toletanum u confirmauit, ac Synodum Narbonensem  anni 589, que idcirco inter Hispanica concilia inserta fuit, quia tunc prouincia Narbonensis prima Gothis principibus in Hispania regnantibus suberat, et una erat ex sex prouinciis Hispanie, ac Narbonensis metropolita cum suis suffraganeis Hispanis conciliis intererat ac subscribebat. Stephanus Baluzius in prefatione ad nouam conciliorum Collectionem num. 13 scribit: Ioannes Baptista Perezius suspicionem facit de falsitate duorum conciliorum Toletanorum, eius nimirum quod sub Gundemaro rege celebratum dicitur, et alterius quod sub Recaredo, ut patet ex secunda prefatione eius ad Concilia Romam missa. At Perezii uerba nullam falsitatis suspicionem iniiciunt. Solum ea proprio numero et loco una cum ceteris nequaquam notata admiratur, et cur id acciderit coniicere studet. »Illud porro  mihi magis est dubium, cur hoc concilium sub Gundemaro, et alterum Toletanum anno XII Recaredi, hic etiam a nobis descriptum,  non sint relata in numerum Toletanorum, cum ex ordine temporum quartum et quintum inscribi debuissent: qui numerus sequentibus conciliis constanter tribui solet. Neque uero additum nostra etate numerum conciliis Toletanis affirmare quispiam potest; cum Gothos eodem numero usos ex cap. 9 concilii Toletani XIII discamus, ubi quod nobis est duodecimum, plane etiam uocatur duodecimum. Neque rursus ignorata fuisse hec duo concilia a posterioribus Gothis in tam recenti memoria fit uerisimile. Itaque mihi nondum causa liquet, nisi forte horum duorum breuitas et exiguitas impediuit, quominus in maiorum conciliorum numerum referrentur.« His autem documentis laudati Codicis S. Aemiliani fidem adiicit alia multo uetustior collectio, seu abbreuiatio antiquioris collectionis in ms. ueronensi contenta, de qua dicemus part. Iu, c. 4, ubi ex conciliis memoratis quatuor recensentur, nimirum Cesaraugustanum II, Barcinonense I, Oscense  et Narbonense. Similiter Cesaraugustanum II inuentum fuit in alio ms. Codice Alueldensi, quem uigila presbyter scripsit; et Toletanum sub Gundemaro rege repertum fuit etiam tum in eodem Cod. Alueldensi, tum in alio Soriensi, uti Perezius in  secunda prefatione testatur. Addemus tandem in eodem exemplo S. Aemiliani inueniri epistolam Turribii postea Asturicensis episcopi ad Idacium et Ceponium, abiurationem heresis Priscilliane factam ab episcopis Dictinio et Symposio, et concilii Toletani I sententiam de communione quibusdam episcopis reddenda uel neganda. Hec documenta, que Ambrosius Morales ex eodem S. Aemiliani Codice ediderat, a Baluzio aliisque in dubium uocata, defendimus tom. I, col. 1475, et plenius tom. II, col. 1376 seqq.


181 § u.---Notabilis distinctio codicum originis Hispanice et originis Gallicane.

23. Duas species Codicum huius collectionis distinguere permagni interest, quorum alii sunt Hispanice originis, alii Gallicane. Hispanice originis appellamus Codices qui in Hispania frequentiores, uel ex Hispania in alias regiones traducti puram representant  collectionem Hispanicam. Sunt autem quidam alii Codices qui, etsi eamdem collectionem contineant, duobus tamen ab ea quam puri illi Codices exhibent non minimum discrepant, nimirum tum ob non paucas lectiones ex ingenio emendatas, que a uera lectione maxime absunt, tum ob quedam addita capita, uel etiam integra documenta, que in puris eiusdem collectionis exemplaribus non inueniuntur. Hos autem Codices Gallicane originis idcirco uocamus, quia omnes quos huius generis esse deprehendimus, in Galliis frequentiores sunt, et qui alibi exstant e Galliis prouenerunt; adeo ut horum origo Galliis tribuenda uideatur. Tales sunt Codex uatican. 1341, quem ad Augustodunensem Ecclesiam pertinuisse uidimus, ac tres Gallicani memorati a P. Coustantio, Laudunensis, Bellouacensis, et Nouiomensis, quos cum laudato uaticano omnino concordare, ex iis que idem Coustantius notauit plane perspeximus. Hi uero Codices nec primigeniam breuiorem, nec illam auctiorem collectionem  Hispanicam continent, quam num. 20 explicauimus, sed illam que additamenta prefert recensita num. 19, qualem in uindebonensi originis Hispanice inuenimus [b 1Kb] .

24. Quantum ad arbitrarias emendationes, quibus Codices Gallicane originis ab exemplaribus originis Hispanice potissimum differunt, dum nos in paranda editione epistolarum S. Leonis conferendos curauimus tum Codicem uindebonensem originis Hispanice, tum uaticanum 1341 originis Gallicane, deteximus in uindebonensi plures lectiones erroneas esse atque corruptas, que in laudato uaticano emendate, idoneum sensum reddunt. Nisi quid nobis aliunde presto fuisset, has ita emendatas germanas esse S. Leonis lectiones credidissemus. At cum earumdem epistolarum alia diuersarum et uetustiorum etiam collectionum exempla nobis suppeterent, que ueras Leoninas lectiones concorditer conseruarunt; cognouimus ad has frequentius accedere ipsas erroneas lectiones  Codicis uindebonensis originis Hispanice, multum autem abesse ab iisdem emendationes 182 que in uaticano exemplo proferuntur. Hinc manifestum fit aliquem antiquum Gallicanum studiosum uirum, qui collectionem Hispanicam ex Codice originis Hispane,  ita mendoso uti est uindebonensis, exscribendam susceperat, erroneas illas lectiones liberiori licentia correxisse ex ingenio, nouasque illas lectiones ab omnibus aliis Codicibus discrepantes induxisse. Plura hic possemus afferre Leonina eiusmodi exempla: sed cum ea suis locis notarimus tomo primo, que simul indicantur in eiusdem tomi indice, col. 1539, uerbo Collectio Hispanica; eo lectores remittimus. Qua autem libertate usus est studiosus ille uir in Leonis epistolis, usum quoque fuisse in ceteris documentis, que in mss. originis Hispanice uindebonensi similibus frequentia menda preferunt, nichil est dubitandum. Id perspicuum fit ex editione Conciliorum Seuerini Binii, in qua Hispanica concilia duplici editione producuntur, nimirum ex editione antea uulgata, et ex editione Garsie Loaise. uulgata editio ex Isidoro dimanat, qui e Codicibus Gallicane originis Hispanicam collectionem in suam deriuauit. Loaise uero editio ad Codices Hispanice originis  exacta fuit. Insignis lectionum uarietas, que in uulgata illa editione perspicitur, ad arbitrarias correctiones referenda est ueteris eius antiquarii, qui mendosum Hispanicum exemplum describens, marte suo emendandum credidit. Loaise uero contigit puriora et emendatiora Hispanica exemplaria inuenire, ex quibus eius editio iis mendis caret que in uindebonensi aliisque similibus occurrunt. Exemplum autem quod adhibuit primus ille Gallicanus librarius qui collectionem Hispanicam emendauit, uel ipsum [a 1Kb] uindebonense fuit, uel aliud simile uindebonensi, cuius frequentiora sphalmata tot arbitrariis emendationibus occasionem dedere. Has uero emendationes liberiores a studioso uiro in aliquem Codicem ante Isidoriane collectionis editionem fuisse inductas duo nobis indicio sunt. 1. Quia ipsas receptas inuenimus in collectione Heroualliana, quam Isidoriana anteriorem uidebimus part. Iu, c. 7. 2. Quia ipse Isidorus dum Hispanicam collectionem in suam transtulit, documenta eiusdem cum iisdem emendationibus  descripsit.

25. Hac porro in re illud animaduertere libet, Isidoro Mercatori tribui corrupisse epigraphen epistole uigilii pape ad Profuturum, que apud ipsum et in memoratis Gallicanis exemplis collectionis Hispanice Eutherio inscribitur, etsi in premissa eorumdem Codicum tabula ad Profuturum data dicatur. uerum lectionem Eutherio induxit ille antiquior librarius, qui erroneas lectiones Codicis Hispanice originis emendauit. In uindebonensi enim hic mendosus titulus in corpore legitur: Epistula uigilii pape ad Futurum episcopum; et in epigraphe: Dilectissimo fratri Futuro uigilius. Pro uoce autem Futuro, que insuetum nomen referebat, Euturo legere et Eutherio corrigere facile fuit. Isidorus ergo cum Codicem exscripserit originis Gallicane, Profuturi nomen non mutauit, sed 183 lectionem quam in eodem Codice emendatam inuenit in suam collectionem traduxit.

 26. Rursum uero post Isidorum in eamdem collectionem Hispanicam originis Gallicane manus immisse sunt. Nam preter lectiones ex arbitrio emendatas, quas Isidoriana collectione anteriores uidimus, laudati Codices quedam additamenta receperunt partim sincera, partim apocrypha, que ex collectione Isidori sumpta dignoscuntur [b 1Kb] . Primo ante prefationem non solum premittuntur annotationes de synodis, libellus prouinciarum et notitia Galliarum, que item in Isidoro  precedunt; sed etiam describitur Ordo de celebrando concilio, quem Isidorus suo Codici se inseruisse in prefatione testatur. Dein post tabulam prime partis intrusi sunt canones apostolici, quos collectionis Hispanice auctor in prefatione uti apocryphos reiecit. In Codice uat. 1341 iidem canones indicantur initio premisse tabule, sed sine numero , quod eosdem canones in hisce Codicibus addititios confirmat. Additi autem uidentur ex mss. Isidori Mercatoris, qui ipsos canones cum ceteris documentis collectionis Hispanice primus coniunxit. In secunda autem parte, que inchoat a duabus epistolis Damasi, alteri huius pontificis epistole ex spuriis Isidori mercibus intermixte sunt epistole tres, una Stephani archiepiscopi et trium conciliorum ad Damasum papam, alia Damasi ad eumdem Stephanum et ad concilia Africe, tertia eiusdem ad episcopos Numidie: et he quidem epistole iisdem Damasi genuinis litteris in partes disectis ita sunt intermixte, ut in  Isidoriana collectione cap. 6, § u, distinctius notabimus. Mirum porro accidit eum qui has tres epistolas spurias in Damaso addidit, ab aliis pluribus, que in sequentibus pontificibus ex eodem Isidori fonte suppetebant, abstinuisse. Solum in litteris uigilii ad Profuturum ex Isidoro attexuit duo capitula, sextum et septimum, que in puris Hispanicis Codicibus desunt. Tandem ex genuinis unum in fine subiecit preter fidem tabule omniumque Codicum originis Hispanice, Gregorii scilicet iunioris decretum, seu concilium Romanum cum XuII anathematismis et subscriptionibus episcoporum, quod ex eodem Isidoro sumptum uidetur. His autem paucis partim supposititiis, partim genuinis additamentis exceptis, laudati Codices originis Gallicane eam in ceteris collectionis Hispanice auctiorem formam exhibent, que in ms. uindebonensi originis Hispane nouem Toletana concilia et Bracaren e anni 675, primigenie collectioni addita, recipit. Hinc librarius primi eius exempli, ex quo memorati  quatuor Codices originis Gallicane, id est uat. 1341, 184 Laudunensis, Bellouacensis et Nouiomensis, proficiscuntur, duo pre oculis habuit exemplaria, unum collectionis Hispanice liberius emendate, ex quo ipsam perinde emendatam descripsit, alterum Isidori, ex quo illa additamenta decerpsit. Quod si e tribus epistolis S. Gregorii Magni ad Leandrum, que in premissa tabula indicantur, duas tantum exhibent laudati Codices originis Gallicane , id uel saltui tribuendum est primi eius librarii ex quo eiusmodi Codices prodeunt, uel certe ille librarius Codicem Hispanice originis adhibuit, in quo similis saltus amanuensis oscitantia inciderat. Hic autem defectus Codicum Gallicane originis memoria retinendus est ob ea que de Isidoro dicturi sumus cap. 6.

27. Unum uero hic animaduertendum credimus. Si omnes Codices collectionis Hispanice originis Gallicane eiusdem rationis essent ac uaticanus 1341  et alii tres recensiti et allegati a P. Coustantio, ita ut preter emendationes liberiores indicata quoque additamenta ex Isidoro excerpta omnes exhiberent, nec unum hisce additamentis expertem, solisque emendationibus liberioribus distinctum liceret reperire , tunc uehemens suspicio ingereretur ipsum fortassis Isidorum Mercatorem, quem Gallicanum fuisse uidebimus,  eorumdem exemplarium Gallicane originis fuisse auctorem, qui scilicet Codicem Hispane originis exscribens, suo arbitrio emendauit simul, et indicatis tum sinceris, tum supposititiis additionibus auxit, antequam digereret suam collectionem pluribus imposturis refertam, cui ipsam Hispanicam collectionem abs se se iam emendatam inseruit. Qua tamen in re caute deliberandum erit, si presertim quedam collectiones Isidoriana anteriores, uti est Heroualliana, ex Codicibus Hispanicis Gallicane originis aliquot quidem emendationes arbitrarias, nichil autem ex recensitis additamentis receperint.


§ uI.---De his qui ex Codicibus collectionis Hispanice documenta ediderunt uel emendarunt, ac presertim de Ioanne Baptista Perezio.

28. Prima editio documentorum collectionis Hispanice est illa Merlini que, cum ex Isidori Codice prodeat, eadem documenta ab Isidoro recepta exhibet  cum lectionibus Codicum originis Gallicane quibus Isidorus usus est. Hinc lectiones huius editionis que in uulgatis Conciliorum repetita fuit suspecte esse debent, eo quod liberiores emendationes n. 24 indicatas contineant. Ad distinguendas ac restituendas germanas lectiones collectionis Hispanice, opus esset conferre Codices qui Hispanicam originem 185 preferunt. Primus qui hac in re perutilem operam posuit est Ioannes Baptista Perezius. Gregorius XIII, cum in editionem ac emendationem librorum Gratiani uetera exemplaria canonum et decretalium describenda uel conferenda undique conquireret, intelligens in Hispania prestantissimos huius generis Codices inueniri, Gaspari Quiroge tunc episcopo Conchensi, postea archiepiscopo Toletano et cardinali id negotii dedit, ut eosdem Codices quantum ad concilia precipue Hispanica cum uulgatis conferendos, et inedita ex iisdem transcribenda curaret. Is uero hanc curam commisit uiro doctissimo familiari suo Ioanni Baptiste  Perezio, qui postea fuit Canonicus et a bibliotheca Ecclesie Toletane, ac dein episcopus Segobricencis. Hic autem ob temporis angustias uno ms. Lucensi [a 1Kb] usus, qui omnium antiquissimus et locupletissimus uidebatur, et interdum duobus aliis, quingenta loca insignia in laudatis conciliis emendauit, ac sex ineditas synodos, et fragmenta item in aliis multa descripsit, nec non abbreuiationem seu indicem canonum collectionis Hispanice, de quo dicemus part. Iu, c. 5. Hec omnia anno 1575 ad pontificem missa fuere scripta in libro qui est inter mss. uaticana num. 4887. Ex hoc ms. Quiroge epistolam ad Gregorium XIII, Perezii prefationem et aliam peculiarem eiusdem Perezii notationem, que rebus pluribus utiles future sunt, in calce huius capitis subiiciemus. Cum hoc primum opus Romano antistiti placuisset, et Perezius ob hunc egregium laborem munificentissime remuneratus, ad alia que pollicitus fuerat impendenda fuisset impulsus, anno sequenti 1576 alias synodos Hispanas nondum impressas ex Codice potissimum  S. Aemiliani transcripsit, et chronologiam conciliorum Hispanie a cardinali de Aguirre postea typis impressam exactissime digessit in altero libro, ex quo alia tum Quiroge epistola ad pontificem, tum Perezii prefatio ad lectorem edite inuenientur post Stephani Baluzii prefationem ad Nouam Conciliorum editionem, ac exinde in Apparatu I ad Concilia Labbeana editionis uenete, col. 48 et 49. Aliud horum duorum librorum exemplum idem Perezius miserat etiam ad Antonium Augustinum tunc episcopum Ilerdensem,  et electum Tarraconensem, uti discimus ex duabus eiusdem Augustini epistolis ad ipsum Perezium, que a cardinali de Aguirre edite sunt tomo Iu Conciliorum Hispanie, pag. 650 et 651 Romane editionis anni 1692. Hi libri deinde transierunt in bibliothecam nobilissimi Gasparis Mendoze Ibannez marchionis Mondexarensis et Tendille comitis, qui eosdem postea communicauit Stephano Baluzio, dein uero dono dedit laudato cardinali de Aguirre.

29. His preclaris Perezii laboribus usi sunt Romani correctores Gratiani, cum plura loca auctoritate Codicis Lucensis emendarunt. Cardinalis Baronius et ex eo Binius Narbonensem synodum anni 589 ediderunt, uti in secundo Perezii tomo ex S. Aemiliani Codice descripta fuerat. Anno 186 1593 Garsias Loaisa [b 1Kb] ordinis Predicatorum, tum Philippi III Hispaniarum regis preceptor, postea uero archiepiscopus Toletanus, in Hispaniensium Conciliorum editione eosdem fere Codices quos Perezius adhibuit.  Sunt qui suspicantur Loaisam ex Perezii libris profecisse. At eum non uidisse hos libros quedam indicia nobis satis aperte manifestant. Si enim illos euoluisset, haud affirmasset in prefatione Lucensem Codicem fuisse descriptum ac missum Romam, cum Perezius non totum eum Codicem, sed solas uariantes, et que erant inedita conciliorum Hispanie in suis libris Romam missis expresserit. Preterea ex quatuor precipuis Codicibus, quos Perezius laudat, tres tantum Loaisa agnouit, et in his Hispalensem uocat, quem rectius S. Aemiliani appellasset, si Perezium legisset. Alias animaduersiones pretermittimus, cum he due Loaisam a plagii nota satis purgent. Quod si in multis huius editio cum Perezii libris conuenit, nichil mirum, quippe iisdem Codicibus Hispanicis uterque usus est. Hinc autem sola concilia Hispanie ad Codices Hispane originis emendata uel edita dici possunt. Reliqua uero sunt alia tum Grecie, tum Africe, tum Galliarum concilia, que ex Isidoro, seu  ex Codicibus originis Gallicane uulgata, lectionibus exemplarium Hispanice originis carent; ac preterea eamdem opem exspectant pleraque decretalia pontificum, que in secunda collectionis Hispanice parte continentur. Nos in Leonis epistolis hanc diligentiam adhibuimus. Alii germanas lectiones tum in ceteris conciliis, tum in epistolis pontificum ex aliis optime note collectionibus et exemplaribus edidere. At que sint lectiones Codicum originis Hispanice, ex quibus patefiat sincerus textus eiusdem collectionis, in plerisque adhuc desideratur.

30. Nunc ex ms. uat. 4887 appendenda sunt que antea recepimus.


Gasparis Quiroge episcopi Conchensis epistola ad Gregorium XIII.

»Sanctissimo domino nostro Gregorio XIII pontifici maximo Gaspar Quiroga episcopus Conchensis post humillima pedum oscula S. P. D.

»Cum multa quotidie beneficia a uestre sanctitatis  sollicitudine Ecclesia catholica accipiat, que uestre beatitudinis nomen immortalitati consecrabunt, tum nichil, ut puto, erit apud omnem posteritatem illustrius, quam quod iuris canonici fontes, hoc est Gratiani collectionem et Romanorum pontificum epistolas repurgandas curet. Cum enim eorum librorum auctoritate omnis pene ecclesiastice gubernationis disciplina nitatur; cum nulli magis libri omnium manibus terantur, nulli frequentius in scholis citantur; non sine magno nostro pudore audiebamus infinitis mendis  esse refertissimos, que uel ex rudis etatis uitio uel impressorum negligentia contraxerant. Quanta porro sollicitudine eorum librorum emendationem uestra sanctitas faciendam curet, satis magno testimonio illa sunt quod doctissimorum hominum congregationem ad hoc ipsum Rome institutam habet; quod exemplaria uetera undique conquirat, uel illorum exempla descripta ad se perferri iubeat. Cum uero audisset exstare in Hispania aliquot uetustos conciliorum Codices in S. Laurentii bibliotheca, quam Philippus 187 rex Catholicus, non minori studio quam Ptolemeus ille Philadelphus, omni librorum genere in dies magis magisque instruit; illico mihi uestra sanctitas, Breui apostolico de ea re misso, mandauit ut ex iis Codicibus librum quemdam canonum exscribendum, et concilia cum impressis conferenda curarem, ad uestramque beatitudinem mitterem. Quod statim est a me pro mea erga uestram sanctitatem sedemque apostolicam obseruantia fieri  ceptum, et iam tandem Deo iuuante ad finem perductum. In quo propter summas meas occupationes magna ex parte usus sum opera domestici ministri mei Ioannis Baptiste Perezii iuuenis docti, et in hoc genere litterarum ualde exercitati, qui  suam in hoc opere fidem et diligentiam egregie prestitit. Nunc sanctitatem uestram supplex oro ut hanc meam in se obseruantiam summumque obsequendi studium benigne accipiat; et quecunque a me prestari posse uiderit, mihi frequenter pro suo iure imperet. Deus Opt. Max. beatitudinem uestram Ecclesie sue quam diutissime incolumem conseruet. Madriti, Xu Kal. Aprilis 1575.«


Ioannis Baptiste Perezii prefatio in tomum I Collationum, quas in laudato ms. uat. 4887 descriptas Romam misit.

»Descriptor harum Collationum lectori.

»Reuerendissimus dominus meus Gaspar Quiroga episcopus Conchensis, generalis per Hispaniam inquisitor,  iussus a SS. domino nostro Gregorio XIII collationes conciliorum Hispaniensium faciendas curare, me inter ceteros suos ministros elegit cui id opus committeret. Quod munus etsi scio me non satis pro dignitate implesse; sed fidem tamen et diligentiam in eo meam, quisquis hec legeris, non omnino improbabis. Ut uero que hoc uolumine contineantur, uel a me prestita sint, cognoscas, necesse est me hoc loco paucis prefari. Quantum utilitatis afferant uetusti Codices manuscripti ad puros fontes omnium disciplinarum retinendos, frustra nunc persequar, cum id tam multi castigationum libri a uiris doctis nostre etatis in lucem editi cum magno litterarum fructu persuaserint. Neque uero eius laboris summas utilitates diffitebuntur, nisi qui uel ita fuerint ceci, ut non uideant semper in deterius abire posteriora queque ab uno exemplari sepe descripta, uel ita excordes, ut nichilo plus ament lucem quam tenebras; nichil interesse putent, affirmeturne aliquid,  an negetur. Que diligentia si in restituendo Cicerone, Galeno uel Aristotele laudatur, multo quidem laudabilius in ecclesiasticos libros conferetur, et conciliorum atque Romanorum pontificum canonicas sanctiones, quarum summa est post Scripture sacre libros auctoritas. Multi quidem per Hispaniam sunt conciliorum Codices uetustissimi, omnes litteris Gothicis descripti, qui magnum in primis adiumentum afferre possent ad hanc conciliorum emendationem. Nam preter quatuor Codices ueteres, qui in bibliotheca regia S. Laurentii studio regis Catholici Philippi constructa asseruantur , et duos in Ecclesia Toletana, multi preterea alii in antiquis Ecclesiis adhuc exstant, ut in Ouetensi 188 et Urgellensi, atque in monasteriis S. Facundi, S. Zoili, S. Petri Montensis, Onie, et aliis fortasse, que mihi nondum cognita sunt. Quos omnes Codices si quis consuleret, mirabile est quantum lucis conciliis afferretur. Ego  quidem in his conciliorum collationibus uno fere Lucensi Codice usus sum, tum quod ad festinationem urgebar, tum quod hic Codex antiquissimus et copiosissimus domino meo episcopo est uisus. Quanquam et interdum alios duos adhibui, sed id quidem paucis locis, ut in ipsis castigationibus testor. Quod si ex uno libro quingenta loca insignia in conciliis Hispaniensibus emendaui, quid futurum quis putet, si reliquos adhibuissem codices, si non modo Hispaniensia concilia, sed Greca, Africana et Gallica contulissem? Iam uero si ex hoc Codice sex addidi concilia nondum impressa, nempe quinque posteriora Toletana, et unum Emeritense, et fragmenta item in aliis multa: quenam fieret accessio, si ex Codice S. Aemiliani addidissem que in eo sunt, tria Toletana, unum sub Gundemaro, alterum anno duodecimo Recaredi, aliud uero anno primo Chintille; et Cesaraugustana item secundum et tertium, Barcinonensia duo, Oscense et Egarense, omnia  hec Hispaniensia? Mitto enim illa Hispanie excidio posteriora, sed antiqua tamen, Compostellanum, Legionense, uallisoletanum, Coiancense, et multa eiusmodi, que apud nos habemus. Sed de his omnibus alteri et tempori et uolumini reseruatis, nunc de hoc nostro uolumine, quod est in manibus, agamus, in quo hec a nobis sunt descripta. In primis librum, cui titulus est Excerpta canonum  ex Codice Lucensi transcripsimus; quanquam et is in aliis uetustis conciliorum codicibus legitur, ut in uigilano et Ouetensi. Id opus collectio que lam est, siue index canonum omnium, qui in conciliis uel epistolis Romanorum pontificum ad ea usque tempora continebantur: digestus non quidem ordine alphabetico, sed per locos communes distributis rerum generibus, de cuius auctore nichil, quod sciam, hactenus constat. Certe antiquior est Burchardo, Iuone et Gratiano, qui ius canonicum in locos communes digesserunt. Non uero esse hoc Isidori uel illud argumento  est, quod hic concilia Toletana ad duodecimum usque passim citentur; cum constet Isidorum ante sextum Toletanum obiisse. At mihi quidem si ex coniecturis loqui fas est, illud potius Iuliano archiepiscopo Toletano tribuendum uidetur, qui illis temporibus floruit, et quatuor conciliis Toletanis prefuit magna doctrine celebritate. Quod indicant eius tria opera iam hactenus typis mandata, nempe Prognostica, contra Iudeos, et Antikimena, preter alia que ab eius successore Felice enumerantur: qui etiam prodit hunc uersibus lusisse, ut uel ex eo suspicari liceat ab eodem conscripta ea carmina que aliquibus libris huius operis preponuntur. Nam quod illa inania et boatu tantum contexta sint, id uitium rudi illi etati condonandum merito uideatur. In eo libro admonendus est lector, quod passim ibi scribitur a cap. 20 aut 30 hoc significare, illud nempe concilium cuius pars aliqua tum citatur, esse a capite uel ab initio conciliorum uigesimum aut  trigesimum in ordine eorum que in Lucensi Codice continebantur; et eodem modo in pontificum epistolis, quas ex ordine quoque enumerat. 189 Id quod ex indice conciliorum et epistolarum pontificiarum intelliges, quem mox ipsi operi preponemus. Sequuntur concilia Hispaniensia, que ex Codice Lucensi cum impressis anni 1567 contulimus. In his breuitatis causa aliquibus notis usi sumus, ut his L, H, A, Ae de quibus ante concilium Eliberitanum mox dicemus. Quanquam uero omnia loca quibus impressa a manuscriptis distabant obseruauerimus, ea tamen solum que plane et omnino in impressis emendari debere iudicabamus, asterisco in margine notauimus, ut festinus lector cetera si uellet preteriret. Nam illud mirari nemo debet, quod non modo loca melius in mss. habentia descripserimus, sed ea etiam que plane in his deprauata esse uidebamus. Quis enim neget multis locis mendosos quoque esse manuscriptos, et ueram lectionem ex multis inter se  collatis eruendam? Nos tamen in eo summam fidem adhibere maluimus, et in partem peccare tutiorem: quod usu edocti speremus non defuturos, qui uel in deprauata scriptura plerumque uestigia alicuius uere lectionis peruestigando reperiant. Itaque et in ceteris conciliis Toletanis et Emeritensi, que integra hinc descripsimus, relicta in ipso contextu sepe deprauata , scriptura, adhibito tantum uere interpunctionis labore  coniecturas nostras in margine ascripsimus; et fortasse multis locis desperatissimis medicinam fecimus. Reliquum illud est ut si quid in nostra sententia exponenda alicubi peccatum sit, id totum correctioni catholice Romane Ecclesie  subdamus.«


Eiusdem Perezii adnotatio ante uariantes concilii Eliberitani, ubi agit de quatuor insignioribus Codicibus collectionis Hispanice.

 Inter aliquot egregias adnotationes quas Perezius in Memorato uaticano Codice scripsit, illam precipue hic subnectimus, qua Codicum notas L, H, A, Ae sese explicaturum in antecedenti prefatione spopondit. Cum nota L Codicem Lucensem, H Hispalensem, A Alueldensem, et Ae S. Aemiliani exemplum indicet, de singulis hec habet.

»Quatuor hi Codices sunt in membranis manuscripti litteris Gothicis, seruanturque in Monasterio D. Laurentii Regii apud Escurialium, quod nuper exstruxit Philippus II, rex Hispaniarum Catholicus.

»Lucensis est allatus ex Ecclesia Lucensi. Non habet annum quo scriptus sit, sed certe ante sexcentos, uel septingentos annos. In eo sunt preter impressa hec concilia, que nondum prodierunt Emeritense et quinque Toletana [a 1Kb] a decimo tertio ad decimum septimum.

»Hispalensis [b 1Kb] cepit ita a nostris appellari, quod ex coniecturis credatur scriptus Hispali. Fuit Martini  Aiale archiepiscopi ualentini, scriptus era 949, ut in eo dicitur, id est anno Christi 911. In hoc sunt concilia que uulgo habentur etiam in ueteribus impressionibus, sub recepta illa in omnibus mss. diuisione, ab Isidoro, ut puto, primum usurpata, nempe 190 in Orientalia, Africana, Gallica et Hispaniensia. In hoc autem Codice, quod quidem non exstet, tantum est decimum tertium Toletanum.

»Alueldensis fuit scriptus a uigila presbytero in monasterio S. Martini de Aluelda era 1014, ut in eo dicitur, id est anno Christi 976. In hoc preter impressa sunt Toletana Xu et XuI, et Cesaraugustanum II.

»S. Aemiliani Codex allatus ex monasterio S. Aemiliani de la Cogolla prope Naiaram, scriptus anno Domini 962, ut ibi dicitur. Est uero omnium locupletissimus. Nam preter communia habet hec nondum impressa, Cesaraugustanum II et III, Barcinonensia duo, Oscense, Egarense, Toletanum sub Gundemaro, alterum Toletanum anno duodecimo  Recaredi, et item aliud Toletanum anno primo Chintille.«

Alia porro, que in hoc eodem ms. legebantur nondum impressa, queque ad Priscillianistarum causam pertinent, non solum indicat in alia notatione, ex qua excerptum dedimus tom. II, col. 1376, uerum etiam in eodem tomo descripsit.


De collectione Hadriano-Hispanica, que exstat in ms. uaticano 1338.

31. Cum auctor uetuste collectionis a Luca d'Acheri edite, et Rabanus Maurus, de quibus parte quarta erit sermo, Grecarum synodorum canones, et Africanos, constitutionesque apostolicas cum iisdem titulis ac numeris Hadriane collectionis recitent;  ac preterea inter conciliorum canones non paucos afferant Africanos, Gallicos, et Hispanienses, qui non in Hadriana, sed in Hispanica collectione continentur, eos uel utraque illa collectione usos liquet, uel saltem alia, que Hadriane collectioni memoratos canones collectionis Hispanice insertos preferret. Id postremum quidem nobis probabilius creditur. Si enim illi integram et separatam collectionem Hispanicam adhibuissent; non solos canones conciliorum in ea inuentos, sed decretales etiam eiusdem, que in Hadriana desunt, aliquando saltem allegassent. Ne uero id somnio simile uideatur, Codicem uat. 1338 nacti sumus, in quo eiusmodi collectio Hadriano-Hispanica exhibetur.

52. Est Codex pergamenus in-folio, qui seculo XI uel XII scriptus singulas paginas duabus columnis distinctas representat. Precedit tabula prime partis, que conciliorum canones respicit. Quadruplex conciliorum diuisio ex collectione Hispanica sumitur. Primum enim referuntur capitula conciliorum Grecie,  dein Africe, postea Gallie, tandem Hispanie. Tabulam hec adnotatio excipit: Iste codex est scriptus de illo authentico quem dominus Hadrianus Apostolicus dedit gloriosissimo Carolo regi Francorum et Longobardorum et patricio Romanorum.

In prima serie, que ad concilia Grecie pertinet, non solum proferuntur canones synodorum Grecarum interpretationis Dionysiane, uerum etiam Latini canones Africani, quos Dionysius produxit, ita ut totam primam partem Hadriane collectionis hec prima series contineat, paucis insertis presertim ex Hispanica, ut ex sequenti ordine patebit. Diuiditur hec prima series in duodecim capita.

    191 1. Canones apostolici num. 50.
    2. Niceni num. 20, quibus premittuntur notatio chronica et symbolum, subiicitur autem catalogus episcoporum, ut in Hadriana uidimus. Illud autem peculiare est, quod post symbolum Nicenum, et ante canones sine ullo titulo adiicitur: Post concilium  Nicenum in urbe Roma concilium congregatum est a catholicis episcopis, et addiderunt de spiritu sancto, etc., quod in alio ms. uat. 1337 collectionis Hadriane similiter insertum uidimus cap. 2, num. 6.
    3. Ancyrani canones num. 24.
    4. Ephesini Concilii nomine ex Hispanica collectione inserte due epistole S. Cyrilli ad Nestorium.
    5. Canones Neocesarienses num. 14.
    6. Gangrenses num. 20, cum epistola ad episcopos Armenie et catalogo episcoporum, ut in Hadriana.
    7. Antiocheni num. 25, cum episcoporum nominibus ex Hadriana descriptis.
    8. Laodiceni num. 59.
    9. Constantinopolitani num. 3, cum symbolo et subscriptionibus.
    10. Chalcedonenses num. 27, cum definitione fidei et episcoporum catalogo.
    11. Sardicenses num. 21, cum eadem clausula quam in Hadrianis mss. notauimus.
     12. Tandem Carthaginenses canones in duas partes diuisi: quod Hadriane collectionis proprium animaduertimus. Primum enim afferuntur canones 33, cum premissis Dionysianis in Hadriana pariter receptis; ultimum uero canonem 33 subscriptiones excipiunt. Tum inseritur ex Hispanica collectione Formata Attici CP. Postea adduntur ceteri canones 105, ex diuersis conciliis Africe, qui primam partem collectionis Hadriane concludunt.


33. Que porro afferuntur sub titulo conciliorum Africe, Gallie et Hispanie, prorsus excerpta fuere ex illa collectione Hispanica, que Toletanas synodos ad decimam tertiam usque, et Bracarensem anni 675 recepit. Africani autem canones, etsi sub titulo conciliorum Grecie ex Hadriana antea descripti fuerint, cum tamen in collectione Hispanica  alia diuisione ac numero proferantur, hic sub titulo conciliorum Africe ex eadem Hispanica eadem ratione exhibentur. uide que notauimus capite precedenti num. 19, ac ex his omnium synodorum tum Africe, tum Gallie, tum Hispanie seriem hoc loco receptam cognosces. Has uero synodos non ex Isidoriana, sed ex Hispanica collectione fuisse descriptas, lectiones explorate docuerunt. Unum precipuum et euidens exemplum proferre sufficiet. Omnes Codices Isidoriani, quos attente inspeximus, in Hispalensi secunda synodo canonem septimum interpolatum preferunt. Intrusam enim habent bis uocem chorepiscopos, et in fine eiusdem canonis addititium pannum exhibent: que omnia eis a sede apostolica prohibita esse noscuntur. Id autem respicit supposititiam pseudo-Isidorianam epistolam Damasi ad episcopos Numidie. He uero interpolationes 192 in Hispanice collectionis mss. libris desunt, ut palam fit ex editione Loaise, que ex puris Hispanicis exemplaribus sumpta fuit: qua de re uide tom. Il huius editionis,  col. 1270, et ibidem nostram notam 5. Cum porro he interpolationes non inueniantur in presenti collectione uat. 1338, hanc ex Hispanicis, non uero ex Isidorianis Codicibus canones conciliorum Africe, Gallie et Hispanie, recepisse manifestum est.

34. In secunda parte, que apostolicas constitutiones continet, he ex sola Hadriana collectione transcripte fuerunt. Cum uero Codex in fine sit mutilus, desinit in Leonis epistola ad Anastasium Thessalonicensem.


DE COLLECTIONE ISIDORI MERCATORIS.


§ I.---De spuriis huius collectionis documentis. Quam sero impostura detecta. Num Nicolaus I eiusmodi collectionem approbarit. Potiora suppositionis argumenta proponuntur.

35. Collectio Isidori Mercatoris precedentium locupletior eo presertim titulo distinguitur, quod pluribus  supposititiis documentis referta est. uetustissimorum Romanorum pontificum a S. Clemente ad S. Siluestrum usque, quorum nulla exstant decreta, plures epistolas prefert; aliisque pontificibus usque ad Gregorium Magnum aliquas item imponit, ac genuinis interserit. Mirum est tam insignem imposturam, que non sensim, nec per partes, sed uno in libro tota simul prodiit, non statim fuisse detectam [a 1Kb] . Aliquid suspicionis suboluisse creditur Hincmaro Remensi aliisque Gallicanis episcopis, qui ad Nicolaum I scripserunt. uerum hi nullam falsitatis dubitationem in animum induxisse uidentur; sed eo tantum nomine ipsis epistolis auctoritatem adimendam putarunt, quia, inquiebant, in Codice canonum non haberentur ascripte : nimirum quia non erant in collectione Hadriana, quam hoc tempore Ecclesiarum usu receptam Codicem canonum appellabant . Iure autem Nicolaus ad eosdem rescribens hanc solam rationem nichili faciendam  credidit, cum non omnes Romanorum pontificum sincerissime ceteroquin constitutiones, sed admodum pauce in ea collectione legantur; iidemque Gallicani episcopi, ubi sue intentioni hec  suffragari conspiciunt, illis indifferenter utantur. Cum uero illi easdem decretales epistolas, etsi in canonum Codice non descriptas ac minus acceptas traderent, non tamen spurias, sed genuinas haberent, adeo ut ipsis, cum libebat, uterentur; idem pontifex, qui illas ex sola Gallicanorum relatione cognouerat, nichil de impostura suspicatus , repudiare 193 non potuit; nec eius uerba, quibus eas quodammodo uidetur approbasse, ei presumptioni subnixa, quam  Gallicani episcopi ingesserant, pro uera ac legitima approbatione accipi queunt, que sine ipsarum epistolarum, quibus carebat, lectione prestari non poterat. Illis autem Nicolaum caruisse euidens ex eo fit, quod in suis epistolis, ubi eas allegandi multiplex fuit occasio, alia documenta sollicitius exquisita laudet, que in canonum Codice non inueniuntur; et laudet etiam quedam apocrypha, que olim conficta atque uulgata in antiquiores collectiones irrepserant, uti sunt synodus S. Siluestri, alia Sinuessana, gesta de purgatione Xysti III, et de Polychronio; nunquam uero pseudo-Isidorianis decretalibus usus sit. Has sane Leoni Iu immediato eius predecessori cognitas non fuisse patet ex eius epistola ad Britannos, in qua decretalia in Codice canonum contenta recensens, a Siluestro exorditur, et cetera Hadriane collectionis ita commemorat, ut si quid negotii incurrat quod illis dirimi nequeat, ad sanctorum Patrum Hieronymi, Augustini, etc., scripta confugiendum tradat, nec de aliis uulgatis decretalibus indicium prebeat.

 36. Plures quidem imposture characteres in his decretalibus aliisque Isidorianis mercibus continentur, que ad earum falsitatem in ipso ortu detegendam attentos et peritos homines facile inducerent. At ea erat illorum temporum et sequiorum conditio, ut pauci essent qui puram remotioris antiquitatis haberent notitiam, et sanioris critices usum facere uellent aut possent. Primus qui earum suppositionem presensit et indicauit fuit cardinalis de Cusa in opere Concordantia catholica lib. III, c. 2. Wiclefus enim, qui ante ipsum effutiuit: Decretales epistole sunt apocryphe, et seducunt a Christi fide, et clerici sunt stulti qui student eas: non solas decretales ab Isidoro confictas in suspicionem adducere, sed omnium decretalium auctoritatem euertere nitebatur. Post Cusanum uero sensim alii plures excitati, adeo multa et firma ad suppositionem probandam attulerunt in medium, ut nemo iam de imposturis eiusmodi iure possit ambigere.

 37. Nonnulla imposture argumenta satis sit hic delibare. Non leue est illud quod ex ipsa prefatione proditur. Hec in titulo inscribitur sancto Isidoro episcopo, quem quidem episcopum etiam declarat illa ipsa formula prefationi inserta, qua episcopos fratres nostros appellat. Hispanum uero preferunt illa eiusdem prefationis uerba: In principio uero uoluminis huius qualiter concilium APUD NOS celebretur, posuimus: subditur post prefationem ordo celebrandi concilii sumptus ex synodo Toletana Iu, c. 4. Quis autem alius Isidorus Hispanus, et episcopus, et sanctus nisi celebris, ille S. Isidorus episcopus Hispalensis? cui quidem eamdem collectionem uix editam, id est nono seculo, ex eadem utique prefatione uulgo fuisse ascriptam satis cognoscitur ex Hincmari Rhemensis epist. 7, c. 12. Que autem maior impostura quam S. Isidoro Hispalensi episcopo collectionem tribuere octo Toletana concilia continentem a u ad XIII, et unum Bracarense, que post ipsius  mortem celebrata fuerunt; et eodem anachronismo in ipsa prefatione mentionem facere concilii uI ecumenici, quod S. Isidoro uiuente nondum habitum fuerat? 194 Quid quod in epistolis que affiguntur priscis trium priorum seculorum pontificibus, plura sacre Scripture testimonia leguntur ex uersione S. Hieronymi, que posterius edita fuit? Quid quod plereque consulares note iisdem epistolis appense uel consules referunt qui in fastis consularibus nunquam fuerunt, uel si inueniuntur in fastis, cum pontificis epistole auctoris etate nequaquam concordant? Adde magistratuum conficta nomina, archiflaminum, primorum flaminum, etc., et uoces primatuum, archiepiscoporum, apocrysariorum, que ab etate  ac usu ueterum illorum pontificum omnino aliena quisque uel leuiter in antiqua historia et disciplina ecclesiastica uersatus facile intelliget. Adde quod nullum priscorum morum indicium, plurima autem posterioris discipline in iisdem litteris continentur. Alia non pauca argumenta alii uberius notarunt, que referre nec uacat nec opus est.

38. Duo tantum omittenda non credimus, que, licet seorsim aliquam responsionem possint recipere, simul tamen iuncta euidentem imposture demonstrationem preseferunt. Primo alie ex his epistolis date traduntur ad omnes episcopos, alie ad orthodoxos omnes, ad omnes Ecclesias, ad episcopos Italie, Gallie, Hispanie, Africe, Germanie, etc. Plura ergo earum exemplaria per orbem disseminata esse debuerunt. Qui autem fieri potuit ut e tot epistolis toto orbe diuulgatis ne una quidem ante nonum seculum a quopiam inuenta et laudata fuerit? Secundo eedem epistole posteriorum quarti, quinti, sexti, septimi et octaui etiam seculi auctorum non  sententias solum, sed uoces et integras identidem periodos satis prolixas et multas exscriptas exhibent, uti accurate post Blondellum P. Philippus Labbeus in margine earumdem epistolarum notauit. Primo argumento responderi potest eas epistolas usque ad nonum seculum latuisse, et idcirco a nemine fuisse laudatas. Secundo autem non nemo respondit, eos posteriores auctores, qui indicatas sententias iisdem uerbis preferunt, eas ex ipsis epistolis ad uerbum excripsisse. Neutra uero responsio probabilis est, imo altera cum altera pugnat. Si enim epistole statim post earum ortum usque ad nonum seculum ita delituissent, ut nemo idcirco eas allegare potuerit, posterioribus ergo scriptoribus non patuerunt, ut ex iisdem possent periodos exscribere. Quod si ex ipsis periodi integre a pluribus multo et temporis et locorum interuallo dissitis fuerunt excerpte, in tenebris ergo diutius fuisse sepulte dici nequeunt. Alterutrum malis, semper impostura conuincitur, ac ex  ipso responsionum conflictu magis multo elucescit. Si enim plures antiqui scriptores ex ipsis epistolis sumpsissent sententias, uerba atque periodos, note igitur fuissent, et frequenti usu trite, rebusque pluribus utiles, ita ut laudari possent a multis, et ab iis presertim qui ex ipsis profecissent: inter quos sane summi pontifices, et synodi, et Patres, qui eadem uerba et easdem periodos preferunt, ita has uetustissimorum pontificum epistolas allegassent, uti alias aliorum, que genuine sunt, laudasse inueniuntur. Si uero inter tam multos nono seculo anteriores uiros et sanctissimos, et doctrina celebres, qui easdem sententias iisdem uerbis in suis operibus afferunt, ne unus quidem inuentus est qui illarum 195 mentionem fecerit, quia ex ipsis re ipsa nichil sumpserunt, sententie ergo et periodi pares, que in epistolis quoque inueniuntur, ex iisdem procul dubio scriptoribus deriuate fuerunt ab epistolarum artifice; quod spuriam earum originem clare demonstrat.  Hinc etiam a nullo alio auctore ante nonum seculum fuerunt laudate, non quia latuerunt, aut earum allegandarum materies et occasio non esset; sed quia nondum natus erat qui easdem confingeret; alias, sicut illas post hoc tempus quo supposite et uulgate fuerunt passim laudatas et in collectiones etiam non pauca ex iisdem traducta reperimus, ita id ipsum antiquis etiam temporibus factum deprehenderemus, si a priscis illis pontificibus, quibus afficte sunt, uere scripte et edite fuissent.


§ II.---Alia documenta sincera eidem collectioni inserta quibus e fontibus hausta fuerint. Quanti intersit hos fontes detegere ad ea discernenda que pseudo-Isidorus confinxit. Quedam sincera documenta ab eodem interpolata. Due ultime synodi Symmacho attribute, et capitula Hadriano I asserta, que genuina a multis creduntur, ab eodem pseudo-Isidoro supposita demonstrantur.

39. Neque uero ex solis documentis spuriis abs se  consarcinatis pseudo-Isidorus suam collectionem condidit. Plura scilicet sincerissima et aliunde nota monumenta falsis intermiscuit. Fontes autem e quibus hec sincera documenta deriuauit detegendi sunt: id enim non modicum iuuerit ad ea ipsa secernenda que ille e suo cerebro commentus est. Precipuus fons est collectio Hispanica, quam totam sue collectioni inseruit. Cumque uulgata esset opinio S. Isidorum Hispalensem fuisse auctorem collectionis Hispanice, hinc Isidori nomen, quod omnibus uenerationi erat, libenter arripuit et prefationi inscripsit. Illam uero collectionem Hispanicam sumpsit, non que primitus prodiit, ac ultra Toletanam synodum Iu non progrediebatur, sed illam paulo auctiorem que nouem Toletanas synodos, et Bracarensem anni 675 receperat. Neque iis huius collectionis exemplaribus usus est que Hispanicam originem habent, sed illis que sunt originis Gallicane, uti pluribus statuemus num. 48. Alter fons est collectio Hadriana, ex qua a pseudo-Isidoro excerpta fuerunt nonnulla, que in  Hispana collectione desunt. Fons tertius est uetus collectio a Quesnello edita, et a nobis hoc tomo recusa. Non pauca enim documenta, que sunt in Isidoriana collectione, nec leguntur in Hadriana, nec in Hispanica, ex eo fonte eodem quandoque ordine deriuata fuere. Alia pauca auctor delibauit ex Historia Tripartita aliisque ex fontibus, quos in catalogo inferius suo cuiusque loco indicabimus.

40. Adeo uero utile est hos fontes cognouisse, ut quecunque in his non inuenientur, ea a pseudo-Isidoro supposita certissime dicenda sint. Quod si que documenta per se genuina in illis fontibus breuiora sint, apud pseudo-Isidorum uero auctiora; quidquid additamenti accessit, quod 196 in illis fontibus non reperiatur, id eiusdem impostoris opera suppositum affirmare licebit. Ita supposititia sunt duo postrema capitula sextum et septimum epistole uigilii ad Profuturum, que absunt a sinceris Hispanice collectionis Codicibus, in Isidoriana autem collectione  leguntur. Imo cum in hac eadem collectione auctiora pariter sint quedam uetusta documenta ceteroquin apocrypha, que in aliquibus antiquioribus collectionibus recepta, sed breuiora sunt; horum quoque additamenta ipsi impostori ascribenda. Sic nemo iam dubitare potest quin ab hoc supposita fuerint aliquot fusiora capitula duarum epistolarum S. Clementis ad Iacobum, que olim apud Grecos conficte, et a Rufino Latine reddite, in nonnullas ueteres collectiones irrepsere, sed in his breuiores sunt multo, apud pseudo-Isidorum autem tantummodo cum illis additamentis inueniuntur auctiores. Neque omittenda hoc loco est ea breuis interpolatio que in sincera synodo Hispalensi II canoni septimo nonnulla inseruit, de quibus diximus capite precedenti, num. 33. Hic porro animaduerte, quesumus, impostoris indolem, qui adeo ad fingendum erat propensus, ut ne ipsis quidem siue sinceris, siue apocryphis documentis parceret, in quibus sua commenta  ex collatione uetustiorum Codicum detegi facile poterant. Quanto ergo audentius is confingeret integras epistolas, que nullam antiquiorum exemplarium collationem, qua fraus detegeretur, metuebant!

41. Ea porro generali regula, quam proposuimus, deteguntur apocryphe due synodi, quinta, uti appellant, et sexta sub Symmacho, nec non Capitula Hadriano pape in uulgatis et in plerisque mss. attributa, que in sola Isidoriana collectione reperiuntur. Mirum nobis accidit plerosque etiam acerrimos ceteroquin criticos, qui singula eiusdem collectionis documenta ad calculos reuocarunt, de duabus memoratis synodis atque Capitulis nichil dubii mouisse. Imo Blondellus, qui omnium maxime Isidoriana figmenta perstrinxit, adeo de illis nichil dubitauit, ut inter ea uetustiora monumenta, ex quibus pseudo-Isidorus apocryphas epistolas conflauit, laudatas synodos atque Hadriani Capitula identidem referat,  perinde ac si hec genuina ac uetustiora sint, nec ipsum pseudo-Isidorum habeant auctorem. Et primo quantum ad duas synodos sub Symmacho, non solum Hadriana collectio istas ignorat, uerum etiam uetustissima omnium contenta in ms. uaticano Regine 1997, que paulo post eiusdem pontificis etatem omnes genuinas ipsius synodos et documenta cetera ad easdem pertinentia accuratissime protulit. Quod si tres synodi tantum ibidem afferuntur, non quatuor, quartam sinceram in eo Codice omissam nemo suspicetur, quatuor enim synodorum opinio ex quadam notula dimanat, que in antiquioribus et prestantioribus Codicibus abest, uti animaduertimus part. II, c. 4, n. 5. Preterea si tres, que tantum edite sunt sincere synodi, conferantur cum duabus in solo Isidoro descriptis, manifestum introductionis, styli ac totius orationis discrimen quisque deprehendet: quod diuersum auctorem satis demonstrat. Adde quod in sexta, quam uocant, synodo Gangrenses  canones apostolica auctoritate conditi dicuntur, quod falsissimum est. Referuntur autem duo eiusmodi canones 197 ex interpretatione Dionysii, cum tamen Romani pontifices per id tempus preter Nicenos et Sardicenses nullos Grecarum synodorum canones recepissent. uide part. II, c. 1. Accedit tandem quod in synodo, uti appellant, quinta legantur quedam decreta que ab antecessoribus suis constituta idem Symmachus pronuntiat: Est enim, inquit, a multis antecessoribus nostris synodaliter decretum atque firmatum. Producuntur autem decreta, que totidem uerbis recitantur in pseudo-epistolis Zephirini, Stephani, Eusebii, et Iulii. Idem ergo et istarum epistolarum et eius synodi fabricator agnoscitur. Symmachus enim laudare non poterat epistolas que tanto post conficte fuerunt. Neque uero cuipiam incredibile uideatur pseudo-Isidorum in ea synodo compingenda ex epistolis abs se confictis uerba exscripsisse, ac pontificum, quibus eas affixit, auctoritatem allegasse. Id enim usitatum ipsi fuit, in  epistolis, quas posterioribus pontificibus attribuit, ex litteris fictitiis antecessorum nomine inscriptis decreta iisdem quandoque uerbis repetere, eorumdemque decessorum auctoritatem ingerere. His argumentis suppositione eiusmodi synodorum detecta, nichil erit ambigendum, quin subscriptiones ipsis pseudosynodis appense, et partim ex sinceris Symmachi conciliis, partim ex Chalcedonensi sumpte , ex eodem impostore prouenerint.

42. Nunc de Capitulis que Hadriano pape I in uulgatis inscribuntur . uidimus in bibliotheca uaticana codicem signatum num. 631, in quo ea Capitula non Hadriano pontifici, sed Ingelramno, seu Angilranno Metensi ascripta sunt. Incipiunt Capitula collecta ex diuersis conciliis, seu decretis Romanorum pontificum ab Angilranno Metensi episcopo, et Adriano pape oblata. Eamdem plane inscriptionem prefert alius Codex  bibliothece S. uictoris Parisiensis, uti testatur Baluzius in prefatione ad libros Antonii Augustini de emendatione Gratiani: qui dein in notis ad eosdem libros, pag. 492, aliud ms. exemplum laudat monasterii Letiensis, ubi similis epigraphes his uerbis exprimitur: Liber Capitulorum ex diuersis conciliis, siue decretis Romanorum pontificum collectorum ab Anilramno Metensi episcopo. At plerique et prestantiores Codices uat. 630, 1340, 1344, 3791, etc., uulgatam lectionem tuentur: Ex Grecis et Latinis canonibus, et synodis Romanis, atque decretis presulum ac principum Romanorum hec Capitula sparsim collecta, et Agilramno Mediomatricie urbis episcopo Rome a B. papa Adriano tradita sub die XIII Kalendarum Octobrium, indictione IX, quando pro sui negotii causa agebatur. Quem titulum omnino preferendum demonstrat Hincmarus Remensis pseudo-Isidoro suppar, qui similiter in suo Codice legit. Scribit enim in opusculo contra Hincmarum Laudunensem cap. 24.  De sententiis uero que dicuntur ex Grecis et Latinis canonibus atque decretis presulum et ducum Romanorum collecte ab Adriano papa et Engelramno Metensium episcopo date, quando pro sui negotii causa agebatur, etc. Ipsa plenior inscriptio, qua Capitulorum tempus et occasio notatur, et non ex solis decretis pontificum atque canonibus conciliorum, sed ex principum et iam Romanorum legibus Capitula collecta traduntur, uerior agnoscitur: 198 ac propterea ambigendum non est quin hec Capitulorum collectio Hadriano ascripta fuerit. Porro Hadrianus papa nullam aliam collectionem suo nomine ornauit nisi eam que Carolo Magno ab ipso tradita Hadriana uocatur. Hinc Leo Iu in epistola ad episcopos Britannie ecclesiasticos canones referens, eos presertim, per quos et episcopi iudicant, et episcopi iudicantur, canones in Hadriana contentos recenset, de istis autem Capitulis Hadriano attributis  ne uerbum quidem. Quedam preterea in ipsis Capitulis insunt que Romanus pontifex nequaquam proposuisset, ut illud c. 6, quo appellationum cause ad Constantinopolitanam, et non potius ad apostolicam sedem deferende traduntur; nec non illud c. 49, ex lib. X Codicis Theodosiani tit. 10, n. 2, seu ex Breuiario Aniani sumptum: Delatoris aut lingua capuletur, aut conuicto caput amputetur; quod quam a lenitate ecclesiastica sit alienum nemo est qui non uideat. Angdramnus quoque Metensis episcopus, qui uir mitissimus et pietate precipuus a ceuo auctore Paulo Diacono uocatur lib. Iu de Gestis Longobardorum c. 6, ab hac sanctione collectioni canonum inserenda quam maxime abhorruisset. Illud addemus ad pleniorem imposture probationem, quod pontificum decreta, ex quibus presertim ea Capitula dicuntur collecta, non alia fere sunt nisi decretales apocryphe Isidoriane, in quibus eedem sententie, et eadem identidem uerba recitantur, ut  ex Antonii Augustini notis in eadem Capitula colligere licet. Quem earum epistolarum et Capitulorum consensum quicunque perpenderit, eumdem tum illarum, tum istorum architectum facile perspiciet. Huius argumenti uim plerique hactenus non perceperunt, eo quod crediderint pseudepistolarum auctorem ex Capitulis, uti uidebantur, sinceris profecisse. At nos e contra Capitula post pseudepistolas condita, et ubi cum ipsis pseudepistolis totidem sententiis aut uerbis conueniunt, ex iisdem deriuata manifestissimum facere possumus. Plura in id afferri queunt. Unum autem maxime euidens breuitatis gratia sufficiet. Idem prolixum synodi Romane decretum, quod in Capitulis legitur c. 5, totidem uerbis continetur etiam in epistola supposititia Felicis I ad episcopos Gallie. Hoc uero decretum ex hac epistola traductum in Capitula, non autem ex Capitulis in eam epistolam transisse ex eo liquet, quia Romana synodus, cui idem decretum iu Capitulis tribuitur,  alia uere non est nisi supposititia synodus sub eodem Felice I, descripta in eadem epistola que ipsius synodi relationem continet. Id manifestum fit ex his eiusdem epistole uerbis : »Nos uero  ad supplementum uestrum fratres et cepiscopos nostros uocauimus amplius quam septuaginta, cum quibus hec que subter habentur inserta, regulariter tractanda decreuimus. uestris enim epistolis in omnium audientia perlectis, que multas, ut nostis, querimonias et oppressiones in se continebant uestras, decretisque que sunt de accusationibus episcoporum, sancta synodus dixit: Hec sunt que deinceps propter malorum hominum insidias, etc.« Quo decreto relato pseudo-Felix synodi habite relationem concludens ait: Hec, fratres, ad uestram et omnium cepiscoporum opem in synodo unanimiter 199 sunt decreta, ut si forte aliqui stultorum uos accusare, etc. Itaque hec Romana synodus eiusque decretum in Capitulis  recitatum aliunde peti non potuit quam ex hac Felicis I pseudepistola, ex qua tantum in lucem prodiit. Si uero auctor Capitulorum ex hac pseudepistola idem decretum hausit, posteriora ergo sunt illa Capitula iisdem litteris, et similiter posteriora sunt ceteris decretalibus apocryphis, ex quibus alia bene multa loca similiter decerpta fuerunt. Non igitur Hadriano I, imo nec Angilramno Metensi episcopo, eadem Capitula ascribi possunt, quorum etate sicut nondum ille pseudodecretales, ita nec Capitula exinde deriuata prodierant. Hinc nemo assentiri poterit Stephano Baluzio, qui in laudata prefatione ad Antonii Augustini libros de emendatione Gratiani ea Capitula Angilramno Metensi tribuens scripsit: Ea ex nouitiis ueterum pontificum epistolis ut plurimum collegit et Adriano obtulit, ut sue cause presidium quereret. Eorum artifex ille idem pseudo-Isidorus est, qui ipsas epistolas finxit; ac proinde in sola eius collectione inueniuntur. Enimuero in Codice uat.  630, omnium uetustissimo, inueniuntur quidem in appendice collectionis Isidoriane; eo quod ea ex documentis apocryphis in primo collectionis fetu contentis expressa posterioribus pseudo-Isidori curis condita fuerint, et ueluti appendix in prioribus exemplis accesserint, ut ex adnotandis § 5 patebit. In primo quidem fetu, quem usque ad sanctum Gregorium se perduxisse idem impostor in prefatione testatur, hec Capitula Hadriano I attributa locum habere non poterant, ac propterea posterius tantum conficta et addita confirmantur.

43. Illud autem ad impostoris indolem apertius dignoscendam hoc loco animaduertendum credimus, nimirum eum in exscribendo ex pseudepistola Felicis eo synodi Romane decreto, quod paulo ante memorauimus, nonnulla eiusdem decreti uerba licentius immutasse. Cum enim in pseudepistola legatur, Tempore congruo, id est autumnali, uel estiuo concilium regulariter conuocare debebunt; in Capitulis scripsit c. 5: Tempore a canonibus prefixo  Nicenis concilium canonice conuocare debebunt. uiderat impostor Nicenam Synodum allegari non posse in epistola et synodo Felicis I, qui Nicenum concilium precessit. Cum uero hoc decretum ei synodo tributum hac in particula que concilia congreganda prescribit, reipsa sumpserit ex concilio Niceno, hoc concilium in capitulis ascriptis Hadriano, qui postea floruit, indicare non timuit. Sic duplicem imposturam prodit, unam cum Romane synodo affixit, quod Nicene conuenit; alteram cum allatum ex ea Romana pseudosynodo decretum, mutatis nonnullis, interpolauit.


200 § III. Quo fine pseudo-Isidorus tot documenta spuria supposuerit. Num his documentis supposititiis disciplina ecclesiastica immutata sit.

44. Quo autem spiritu, quo consilio pseudo-Isidorus tot documenta confinxerit, omittendum non est. Non desunt qui eum amplificande uel defendende  auctoritatis Romanorum pontificum studio ductum ad ea procudenda excitatum fuisse arbitrentur. At falluntur manifeste. Licet enim in iis apostolice sedis amplitudo et auctoritas pluribus commendetur, non tamen hic impostoris scopus fuit, nec eadem sedes, cuius priuilegia et iura quam plurimis sinceris et uetustis documentis nituntur, illis apocryphis indigebat, ut cardinalis Baronius ad annum 865, n. 8, notauit. Pseudo-Isidori autem consilium longe aliud fuisse ex ipsa collectionis prefatione satis dignoscitur. Postquam enim indicauit documenta que sue collectioni erant inserenda, hanc eorum colligendorum rationem subiicit: Quatenus ecclesiastici ordinis disciplina in unum a nobis coacta atque digesta et sancti presules paternis instituantur regulis, et obedientes Ecclesie ministri,  uel populi spiritualibus imbuantur exemplis, et non malorum hominum prauitatibus decipiantur. Multi enim prauitate et cupiditate depressi, ACCUSANTES SACERDOTES OPPRESSERUNT. Et multis prosequitur in eos acriter inuehens qui episcopos accusare audent, ut se per illos excusent, uel eorum bonis ditentur; ac plura eiusmodi iudiciorum incommoda referens, illud urget non posse cogi episcopos ad dicendam causam, si fuerint accusati, et rebus suis exspoliati, aut gradu deiecti, et a sede pulsi, nisi prius fuerint restituti: additque nonnulla de accusatoribus et accusationibus reiiciendis, quibus omnibus palam significat se ea potissimum mente collectionem confecisse ut episcopis qui accusabantur prospiceret. Id quidem in apocryphis que conflauit documentis multo clarius elucet. Eamdem enim semper de accusatis episcopis curam ac sollicitudinem prefert; cumque apostolice sedis auctoritatem predicat, eo semper omnia refert ut episcopi accusationibus impetiti et condemnati, si se grauatos sentiant, ad illam  confugiant que synodorum sententias retractare et, si iustum putauerit, irritas reddere potest. Idem quoque consilium maxime perspicitur in Capitulis Hadriano tributis, que ex apocryphis presertim epistolis decerpta, apocryphorum documentorum uelut compendium et compilatio uocari queunt. Pleraque enim illorum Capitulorum eo spectant, ut ne episcopi accusari a quibuslibet possint, nec, si accusentur, accusatoribus facile deferatur, sed ex multis causis tum accusatores repellere, tum iudices liceat recusare; ut synodorum retractentur iudicia, et alia eiusdem generis in apocryphis similiter ingesta, ex quibus si omnia ad episcoporum qui accusantur, exspoliantur, deponuntur, patrocinium, defensionem atque presidium collata et conficta credantur, nemo iure possit reuincere.

201 45. Non pauci de pseudo-Isidoro seuerius conqueruntur, perinde ac si eius imposturis disciplina uetus abolita, et noua fuerit introducta, adeo  ut hinc desertos antiquos canones, fractos discipline neruos, perturbata episcoporum et prouincialium conciliorum iura, sublatas iudiciorum leges, aliaque rei ecclesiastice damna illata fuerint [a 1Kb] . Hec autem noue et immutate discipline reprehensio quam minus equa sit, quisque facile intelliget si duo animaduertat, nimirum pleraque pseudepistolarum Isidori excerpta esse ex sententiis sanctorum Patrum, ex sinceris constitutionibus Romanorum pontificum post Siricium, ex canonibus conciliorum, ac ex Romanis legibus: que sane noui iuris noueque discipline non sunt; cetera uero eam disciplinam plerumque exhibere, que uel iamdiu inoleuerat, uel iam ante aliquanto induci ceperat. Impostura autem in eo sita est, quod pseudo-Isidorus eas sententias iis auctoribus imposuerit quorum non sunt, et posterioris eui disciplinam antiquioribus pontificibus affixerit, quasi prioribus Ecclesie seculis eque uiguisset. Ceterum quod de noue discipline introductione ingeritur,  stultus quidem plane fuisset impostor, si sperasset suam collectionem acceptum iri ab hominibus que nouam omnino disciplinam a sui quoque seculi moribus et consuetudinibus abhorrentem contineret. Quod si quecunque contra consuetudinem ingeruntur, etiamsi bona et utilia sint, ipsa nouitate perturbare solent; multo magis de iis timendum est, quibus disciplinam per se optimam et sanctioribus fultam legibus, longoque usu ab omnibus receptam, quispiam euertere et immutare contenderet. Nulli autem tumultus, clamores nulli auditi sunt ob inductas decretales apocryphas, nisi in ea parte que ad episcoporum causas et iudicia pertinet: de quibus aliqua apud Hincmarum leguntur, et in epistolis Nicolai I. At in his ipsis causis atque iudiciis quod in pseudepistolis ac synodis Isidorianis traditur, non  erat omnino nouum. Nonne cause maiores, que circa accusationes episcoporum uersantur, certis antiquorum pontificum decretis apostolice sedi reseruate, sine eius assensu definiri non poterant? uide, inter cetera, Leonis epistolas 6, 13 et 14, et Gregorii Iu epistolam primam ad uniuersos episcopos. Nonne episcoporum appellationes ad eamdem sedem antiquis canonibus et consuetudini, ac primatus etiam iuri innixas probauimus in Obseruationibus ad dissert. u Quesnelli part. I, c. 5, 6 et 7? Ne omnes promiscue admittantur ad accusandum episcopum, cautum fuerat in canonibus Codicis Africani 128, 129, 130 et 131, necnon etiam canone sexto concilii Constantinopolitani, quem ex Greco Codice Nicolaus I laudat epistola octaua. Episcopos eiectos et suis rebus exspoliatos non cogendos ad iudicium, nisi prius in suum gradum restituantur, et omnia eisdem ablata redintegrentur, colligitur ex Codice Ecclesie Africane, c. 87. Hec et alia eiusdem  generis, que noue discipline a pseudo-Isidorianis decretalibus inducte tribuuntur, legere 202 licebit in epistolis 8, 9 et 38 Nicolai I, qui tamen ea non ex illis apocryphis, quibus carebat, sed ex antiquioribus documentis confirmat; quemadmodum ante ipsum fecerat etiam Gregorius Iu in epist. 1 ad uniuersos episcopos, in qua uenilonis episcopi iudicium sibi reseruat. Fieri quidem potuit ut hec disciplina, antiquis licet iuribus ac decretis constituta, non multum seu rarius obtinuerit in quibusdam locis, que aliis consuetudinibus et canonibus uterentur. Fieri etiam potuit ut eadem disciplina, in fauorem proborum ad fraudes precauendas instituta, a quibusdam traheretur in abusum, et malorum impunitati seruiret. Pseudo-Isidori uero consilium ab hac improbitate alienum, non aliud fuisse nisi ut episcopis iniuste oppressis subueniret, ex eius prefatione intelleximus. Forte etiam in ea Galliarum parte in qua est Moguntia, ubi he pseudo-Isidori merces, ut mox dicemus, fabricate fuerunt, disciplina in ipsis  proposita iamdiu ante inualuerat, S. Bonifacii episcopi Moguntini opera, qui, apostolica legatione functus, quantum apostolice auctoritati deferret, eamdemque obseruantiam in ea loca inducere studuerit, ex eius epistolis liquet. uide, inter ceteras, eius epistolam 105, ad Cudberthum archiepiscopum Cantuariensem, in qua aliquot precipua discipline capita ab eodem sancto martyre et Germaniarum apostolo iis in regionibus instituta, ac in pseudo-epistolis Isidorianis postea repetita, exhibentur. Idem quoque spiritus in successores eius Lullum, Riculfum, Autgarium transiit, ut ex aliis monumentis constat. Quod si pseudo-Isidoriane decretales eam disciplinam preferunt, que et antiquioribus decretis atque canonibus fulciebatur, et iamdiu ante saltem iis in regionibus uigebat, ubi pseudo-Isidorus illas condidit, num equa sit illa reprehensio, qua noue discipline introductio ipsis decretalibus attribuitur, quisque intelliget. Negari tamen non posse uidetur  quin eadem disciplina latius propagata magis multo inoleuerit, postquam eedem decretales edite et diuulgate fuerunt, ac mox in quibusdam conciliis laudate, atque subinde inserte in collectiones Reginonis, Burcardi et aliorum, que, ob suam breuitatem ac methodum, magno usui fuere.


§ Iu.---De auctore et tempore eiusdem collectionis.

46. Isidori nomen prefationi ab impostore fuisse inscriptum eo consilio, ut S. Isidoro Hispalensi episcopo  opus tribueretur [a 1Kb] , innuimus num. 37, ubi etiam probauimus hanc collectionem eidem Sancto ascribi non posse. Plerique eam adiudicant Riculto episcopo Moguntino, quem collectionem, 203 uti putabatur Isidori Hispalensis, ex Hispania allatam Moguntie edidisse, et in uicinas Galliarum regiones euulgasse, Hincmarus Remensis tradidit in opusculo contra Hincmarum Laudunensem, cap. 24: »Si uero ideo talia, inquit, que tibi uisa sunt, de prefatis sententiis  ac sepe memoratis epistolis detruncando, et preposterando atque disordinando, collegisti, quia forte putasti neminem alium easdem sententias uel ipsas epistolas preter te habere, et idcirco talia libere te existimasti posse colligere, res mira est, cum de ipsis sententiis plena sit ista terra, sicut et de libro collectarum epistolarum ab Isidoro, quem de Hispania allatum Riculfus Moguntinus episcopus, in huiusmodi sicut et in capitulis regiis studiosus, obtinuit et istas regiones ex illo repleri fecit.« Cum uero Ricullus Moguntinus, qui Lullo  successit anno 786 uel 787, e uiuis excesserit anno 814, in collectione autem Isidoriana epistole quedam contineantur, ex gr. Urbani I et Ioannis III, quibus ab impostore inserte fuerunt ad uerbum aliquot sententie concilii Parisiensis celebrati anno 829, hasce imposturas Riculfo [b 1Kb] attribui non posse liquet. Hincmarus uero excusandus est, quippe quem hec bona fide sumpsisse credimus ex Benedicto Leuita. Is enim in prefatione ad tres libros capitularium, u, uI et uII, ab ipso digestos et editos circa annum 845, scripserat: »Hec uero Capitula, que in subsequentibus tribus libellis coadunare studuimus, in diuersis locis et in diuersis schedulis, sicut in diuersis synodis ac placitis generalibus edita erant, sparsim inuenimus, et maxime in sancte Moguntiacensis metropolis ecclesie scrinio a Riculfo eiusdem sancte sedis metropolitano recondita, et demum ab Autcario secundo eius successore atque consanguineo inuenta reperimus, que in hoc opusculo  tenore suprascripto inserere maluimus.« Inter Capitula uero ab hoc inserta libris laudatis nonnulla occurrunt ex epistolis apocryphis priscorum pontificum, quedam ex pseudo-synodis Symmachi, et fere omnia capitula ad Angilramnum Hadriano pape afficta; que tamen sine ullo auctoris nomine recitantur. Neque uero hec Benedictum Leuitam sumpsisse existimes ex aliquo Capitulari regum Francorum, ex quo item eadem pseudo-Isidorus excerpens, priscis illis pontificibus, synodis Symmachi, ac Hadriano I attribuerit. Si enim ea decreta in sinceris Capitularibus fuissent constituta, inuenta sane fuissent, si non omnia, saltem aliqua eiusmodi Capitularia, in quibus illa legerentur. Sic quidem cum Ansegisus ex ueris Capitularibus suos libros quatuor compegerit, studiosi homines eadem Capitularia nacti sunt, in quibus fere omnia Ansegisi capitula continentur, nec non illa que ab Ansegiso pretermissa idem Benedictus Leuita ex ueris Capitularibus in suis  libris adiecit. Quid uero cause est cur ne unum quidem capitulum ex apocryphis illis documentis in ullo antiquiori 204 Capitulari reperitur, nisi quia ea Benedictus non ex ueris Capitularibus, sed ex pseudo-Isidorianis mercibus, in quibus duntaxat inueniuntur, deriuauit? Hec ergo pseudo-Isidoriane collectionis capitula inter illa esse uidentur que in Moguntine ecclesie scrinio a Riculfo recondita tradidit. Cum porro hec collectio ab ipso Benedicto tribuatur, seu saltem inuoluatur cum etate Riculfi,  quem obiisse iam uidimus antequam ea conderetur et ederetur, non alia de causa id uidetur fecisse, nisi ut iisdem documentis auctoritatem crearet et imposture, que ipsi ignota non esset, suspicionem remoueret. Hinc cum eiusmodi imposturis ipse primus aut fere primus usus sit, et Leuita fuerit ecclesie Moguntine, ex qua ea collectio prodiit, nonnulli suspicantur cum Blondello ipsum fortassis earumdem imposturarum fuisse architectum.

47. Hoc certe tempore collectio condita, et in Germania quidem, que in Galliis ueteri dispositione censita, Francorum regibus suberat, non uero in Hispania; ac proinde aliquem Germano-Francum habet auctorem. Cum recentius documentum ex quo impostor integras sententias in apocryphis compingendis decerpsit sit concilium Parisiense anni 829, ante hunc annum editio eiusdem collectionis collocari nequit. Porro concilium Aquisgranense anni 836, cap. 2, n. 8, decernens ut per singulos annos sanctum oleum in cena Domini iuxta traditionem  apostolicam ac statuta decretalium, in quo de eadem re precipitur, ab episcopis conficiatur, secundam Fabiani pseudo-epistolam indicare creditur. Hinc ea editio post annum 829 et ante annum 836 statuenda uidetur. Mirum uero est Rabanum, qui paulo post annum 841 Otgario seu Autcario Moguntino episcopo Penitentiale nuncupauit, nichil ex apocryphis Isidorianis produxisse. Num id fecerit quia ipsis nichil fidebat, an uero quia nondum prodiissent, ita ut Aquisgranensis concilii decretum ad Fabiani pseudo-epistolam perperam referatur, alii iudicent. Quod si hoc secundum probabilius iudicetur, et multo magis si cum Blondello credatur impostor quasdam formulas et phrases excerpsisse ex epistola Ione Aurelianensis ad Carolum Caluum, qui regnum obtinuit anno 839. Isidoriana collectio uulgata dicenda esset circa tempus quo Benedictus Leuita libros Capitularium edidit, nimirum circa annum 845, unde prima apocryphorum expressa mentio legitur in  epistola Caroli Calui ad episcopos in conuentu Carisiaco scripta, anno 857. Neque uero moueat collectio Remedio Curiensi attributa et a Goldasio edita  cum hac epigraphe: Alamannice Ecclesie ueteris canones ex pontificum epistolis excerpti a Remedio Curiensi episcopo, iussu Karoli Magniregis Francorum et Alamannorum. Hic rex cum obierit anno 814, Goldastus ipsam collectionem conditam putat circa annum 813. Amplior erat hec collectio, eique additamenta accesserunt Notingi Constantiensis episcopi, qui uita functus est anno 934. At he Notingi additiones cum non exigua parte canonum a Remedio collectorum ex suo Codice excisa atque sublata idem Goldastus tradit. Capita ab eodem edita que supersunt, sunt tantum quadraginta nouem; eaque ex ordine exhibent excerpta ex solis pseudo-epistolis priscorum pontificum a S. Clemente ad S. Urbanum usque. Hec 205 uero ipsa excerpta, que auctor ex pseudo-Isidori collectione post Carolum magnum, ut uidimus,  compacta deriuauit, palam faciunt errorem esse in titulo uel in explicatione tituli Karoli Magni, et Remedium, qui horum excerptorum auctor traditur, ad posteriorem etatem referri oportere. Forte pro Carolo Magno intelligendus est Carolus Crassus, qui ita Carolus Magnus fuerit nuncupatus, uti Ludouicus Magnus dictus inuenitur imperator Ludouicus II. Carolus nimirum Crassus uulgata iam pseudo-Isidori collectione primo Alemannorum rex fuit, et postea imperium obtinuit.

48. Pseudo-Isidorum uero non fuisse Hispanum, sed Germano-Francum multa conuincunt. Ex Moguntia  quidem collectionem prodisse, et per Gallias disseminata fuisse exemplaria Hincmaro teste accepimus; qui licet in eo falsus sit quod, presumens auctorem S. Isidorum Hispalensem, eam ex Hispania allatam tradidit, in eo tamen quod e Moguntia eadem collectio uulgata fuerit, collato Benedicti Leuite testimonio maxime confirmatur. Hac de causa, qui apocrypha illa nono seculo primum laudarunt, Germano-Galli sunt, nulli autem Hispani aut aliarum regionum Scriptores [a 1Kb] . Hispanos quidem hanc collectionem diutius ignorasse uel non suscepisse colligere licet ex epist. 121 Innocentii III, lib. II. Hinc enim discimus eos in quadam causa Alexandro III obtulisse suum Codicem canonum, in quo cum aliis conciliis describebatur Emeritense. Hoc autem concilium cum aliis non in Isidoriana collectione, sed in auctiori Hispanica describitur; ac proinde corpus canonum per id quoque tempus apud Hispanos receptum erat collectio Hispanica. uetustiores codices Isidoriani sunt Germano-Franci, adeo ut ii quoque  qui in alias regiones traducti nonum seculum attingunt, e Galliis prouenerint, ut de duobus uaticanis nono seculo scriptis paragrapho sequenti patebit. Adde quod in pseudo-epistolis plures Germano-Francorum idiotismi inueniuntur, eadem styli barbaries que in aliis eiusdem etatis scriptoribus Gallicanis et Germanis deprehenditur: idiotismi autem Hispanorum proprii, qui in Etherio et Eulogio notari queunt, nulli. Euidentius est illud, quia impostor non pauca transcripsit ex epistolis S. Bonifacii episcopi Moguntini, et ex litteris Cangith. abbatisse ad eumdem Bonifacium, que non in Hispania, sed Moguntie, et in Germania, ubi illi uersati sunt, inueniri potuerunt. Accedit tandem argumentum omnium, ut nobis quidem uidetur, grauissimum. Dum impostor Hispanicam collectionem sue inseruit, non usus est Codicibus Hispane originis, sed illis originis Gallicane. Id nobis innotuit in conferendis epistolis S. Leonis. Duos 206 enim Codices collectionis Hispanice adhibuimus,  uindebonensem 41 originis Hispane, ac uaticanum 1341 Gallicane originis. Insignem horum Codicum uarietatem in lectionibus iam notauimus cap. 4, n. 23, ita ut in uindebonensi corrupte quidem sint, sed ad ueram lectionem ipsi errores accedant; in uaticano autem manifeste sint emendationes arbitrarie, que a germano textu recedunt. Huic autem uaticano Codici, qui ex Gallia in bibliothecam uaticanam peruenit, similes plane in lectionibus seu emendationibus agnouimus tres alios Codices Gallicanos laudatos a P. Coustantio, ex quibus eiusmodi Codices in Galliis inuenti ac disseminati, a studioso aliquo Gallicano antiquario Hispanicum corruptum Codicem olim exscribente et emendante prouenire nemo dubitare potest. uide que in hanc rem adnotauimus loco laudato. Porro easdem Leonis epistolas contulimus cum editione Merlini, que e ms. Isidoriano prodiit, nec non cum aliis Codicibus Isidorianis, ac presertim cum uat. 630, qui inter Isidorianos omnium uetustissimus et pseudo-Isidoro suppar puriorem  eius collectionem continet. Horum autem lectiones cum plurimum absunt a lectionibus uindebonensis exempli originis Hispane; tum easdem omnino lectiones et emendationes representant, que sunt in Codice uat. 1341 originis Gallicane; idque adeo euidenter patuit, ut conferentibus Codicem Isidorianum uat. 630 cum Hispanico uat. 1341, in eisdem Leoninis epistolis, alter ex altero ad uerbum exscriptus uisus sit. Nihil ergo dubitandum est quin pseudo-Isidorus in inserendis sue collectioni documentis collectionis Hispanice Codicem adhibuerit non Hispane originis, sed Gallicane. Quid ita, nisi quia  in Galliis, ubi erant huiusmodi Codices, non autem in Hispania suam collectionem digessit? Quis ergo post tot ac tam manifesta indicia de auctore Gallicano seu Germano-Franco adhuc ambigendum putet?


§ u.---De Codicibus Isidorianis. Ordo et catalogus documentorum huius collectionis sumptus ex antiquissimo omnium ms. uat. 630. Spuria, sincera et interpolata accurate discernuntur.

49. Cum mss. Codices Isidoriane collectionis in bibliothecis frequentiores sunt, tum uero plerique ita inter se discrepant, ut quid contineret primitiua collectio plures dubitent. Multi enim Codices solas decretales epistolas preferunt, carent uero canonibus conciliorum, quos tamen pseudo-Isidorum sue collectioni inseruisse ex eius prefatione liquet. In his alii plures, alii pauciores epistolas continent, alii etiam ordine ipsarum nonnunquam discrepant. Qui autem canones cum epistolis exhibent, non semper conueniunt.  Quidam enim auctiores sunt in epistolis, quas uel Isidorianis inserunt, uel in fine adiiciunt. Nobis tredecim exemplaria inuenire licuit, e quibus quinque conciliorum canonibus expertes tum numero, tum ordine epistolarum, plerumque dissentiunt. Huiusmodi 207 sunt Codices uat. 629, 3788, 3791, 3873, et uallicellanus D. 38. Codices autem cum epistolis atque canonibus, e quibus ne unum quidem reperire contigit P. Coustantio , nobis hi octo presto fuere, uat. 630, 931 et 1340, uat. Ottobonianus 93, Casanatensis A 11, 14; Florentinus PP. Predicatorum S. Marci 182; Patauinus 100; Canonicorum Lateranensium S. Ioannis in uiridario, et uenetus bibliothece Ducalis S. Marci in duos tomos diuisus, quorum alter signatur n. 168, alter 169. Ex his tamen nonnulli mutili aliquibus epistolis initio uel in fine carent.

50. Ut in tanta manuscriptorum uarietate discerni tute possit quenam uere fuerit pseudo-Isidori collectio,  seu que documenta in primeuo eius fetu indita fuerint, lucem preferent hec prefationis eius uerba, quibus sue collectionis imaginem ac documentorum summam atque ordinem [a 1Kb] exprimit: »In principio uero, inquit, uoluminis huius, qualiter concilium apud nos celebretur, posuimus, ut qui nostrum ordinem sequi uoluerint, sciant qualiter hoc agere debeant. Qui autem hoc agere melius elegerint, faciant quod iusto canonicoque atque sapientissimo consilio iudicauerint. Denique propter eorum auctoritatem ceteris consiliis preposuimus canones, qui dicuntur apostolorum, licet a quibusdam apocryphi dicantur, quoniam plures eos recipiunt, et sancti Patres eorum sententias synodali auctoritate roborauerunt, et inter canonicas posuerunt constitutiones. Deinde quarumdam epistolarum decreta apostolicorum interseruimus, id est Clementis, Anacleti, Euaristi, et ceterorum apostolicorum, quas potuimus hactenus reperire epistolas, usque ad Siluestrum papam. Postmodum uero Nicenam synodum constituimus  propter auctoritatem eiusdem magni concilii. Deinceps diuersa concilia Grecorum et Latinorum, siue que antea, seu que postmodum facta sunt, sub ordine numerorum ac temporum capitulis suis distincta, sub huius uoluminis aspectu locauimus: subiicientes etiam reliqua decreta presulum Romanorum usque ad S. Gregorium, et quasdam epistolas ipsius, in quibus pro culmine sedis apostolice non impar conciliorum exstat auctoritas.« Illi igitur Codices, qui primo post prefationem exhibent ordinem celebrandi concilii, dein canones proferunt apostolorum,  postea epistolas apostolicorum, seu priscorum pontificum a S. Clemente ad S. Siluestrum, deinde Nicenum cum ceteris Grecorum et Latinorum conciliis, ac tandem epistolas alias consequentium pontificum usque ad S. Gregorium; hi, inquam, Codices ueram et integram Isidorianam collectionem continere dicendi sunt. Tales autem omnino 208 esse deprehendimus duos Codices uat. 630 et 631, qui sunt plane integri. Tres autem uat. Ottobon. 93, Florentinus S. Marci et Casanatensis, licet tum decretales epistolas, tum conciliorum canones preferant; cum tamen mutili sint, integre collectionis notitiam prestare non possunt. Alius autem uat. 1340 ac duo ueneti S. Marci plura documenta addunt post S. Gregorium, que cum pseudo-Isidoro attribui non possint, ad additamenta referenda sunt, de quibus capite sequenti erit sermo. Codicem Patauinum 100 S. Ioannis in uiridario, etsi integrum at posterioris etatis, diligenter euoluere per tempus non licuit. Itaque ex illis duobus integris et puris Isidori Codicibus uat. 630 et  631, quos diligentius expendimus, totius collectionis Isidoriane descriptionem subiiciemus; de aliis autem aliqua addemus postea. Inter hos autem duos uaticanos integros Codices in serie et ordine precipue sequemur Codicem 630. Is enim preferendus omnino est omnibus, quippe qui non solum est Gallicanus, id est eius regionis in qua hec collectio concinnata fuit, uerum etiam uti antiquissimus omnium laudatur a Montfauconio et cardinali de Aguirre. Gallicanum duo probant: 1. Notatio recentiori charactere initio scripta: Hic liber spectat ad usum Ioannis episcopi Atrebatensis. 2. Epistola Luitardi uenciensis ad Wenilonem Rothomagensem. Antiquissimum uero et ipsi pseudo-Isidoro supparem declarat catalogus Romanorum pontificum qui in Leone Iu, Benedicto III et Nicolao I desinit: ex quo hic Codex sub Nicolao I exaratus agnoscitur, id est inter annum 858 et 867, quo quidem tempore documenta huius collectionis ab Hincmaro et aliis Gallis episcopis  allegari ceperunt. Hinc idem Codex unum e primis eiusdem collectionis exemplaribus habendus; quod ipsum etiam atque etiam confirmant due appendicule quorumdam documentorum, que cum posterioribus curis pseudo-Isidorus addidisset, in hoc primigenie collectionis exemplo adiecte sunt in fine; cum in aliis Codicibus suo loco inserte inueniantur. Huic ergo Codici in constituenda ac describenda eadem collectione quantum pre ceteris sit defferendum nemo non uidet.

51. Ante collectionem preter catalogum Romanorum pontificum, quem in Nicolao I desinere monuimus, affertur adnotatio de quatuor conciliis generalibus. Hec legitur apud Gratianum dist. 15, c. 1, ac ex S. Isidoro Hispalensi lib. uI Originum, c. 16, sumpta est. Dein sequitur adnotatio de sex conciliis, uti apud eumdem Gratianum dist. 16, c. 10, tum alia adnotatio de aliis conciliis uno et uiginti, quorum octo priora sunt Ancyranum, Neocesariense, Gangrense, Sardicense, Antiochenum, Laodicenum, Carthagmense  et Africanum, que Hadriane collectionis seriem referunt: cetera uero tredecim sunt Gallicana, nullum Hispanicum: quod hanc adnotationem in Galliis conditam indicat. Eadem apud Gratianum exstat dist. 16, c. 11, ubi tamen tria alia Gallicana concilia adduntur, que idcirco complent numerum 24. Tum in Codice post mentionem concilii Maticensis propositam numero 21, subiiciuntur alii octo numeri a 22 usque ad 29, qui tamen uacui relinquuntur. Sequuntur porro alii decem et octo numeri a 30 ad 47, in quibus indicantur concilia Hispanica et reliqua  que in tabula conciliorum dein 209 recolenda iisdem numeris referuntur. Subiicitur Notitia prouinciarum, quam Andreas Scotus, Petrus Bertius, et Emmanuel Schelestratius publici iuris fecerunt; ac postea Notitia Galliarum, que a pluribus uulgata est. He omnes adnotationes atque Notitie non solum exstant similiter in ms. uat. 631 aliisque exemplis que Isidorianam integram collectionem continent, uerum etiam in Codice uat. 1341 collectionis Hispanice originis Gallicane, ita ut dubitandum non sit quin uel ex aliquo eiusmodi exemplo collectionis Hispanice traducte fuerint in manuscripta Isidori, uel ex Mss. Isidorianis in eos Codices collectionis Hispanice transierint. Hec autem omnia que precedunt et non pertinent ad collectionem Isidori, claudit memorata epistola Luitardi episcopi uenciensis ad Wenilonem Rothomagensem, scripta an. 868, que solius manuscripti uat. 630 propria, ex eodem edita est tom. X Conciliorum edit. uen.,  col. 1403.

52. Post hec collectio Isidoriana exorditur a prefatione hoc titulo: [a 3Kb] Incipit prefatio S. Isidori episcopi. Isidorus Mercator seruus Christi lectori 210 conseruo suo et parenti in Domino fidei salutem. Compellor a multis, etc. Edita est ex Codice uat. 630 a cardinali de Aguirre. uide tomum I Concil., pag. 4. Merlinus omittit Mercator, et pro fidei habet fideli. uulgati Conciliorum pro Mercator substituunt peccator, quod nulli nostri Codices preferunt. Mercator quoque legitur in Codice Parisiensi, quem uidit Harduinus, nec non apud Iuonem in decreto; et solum in huius margine peccator.

Prefationi subiicitur epistola supposititia Aurelii ad Damasum, cuius initium est: Gloriam apostolice sedis, nec non apocrypha Damasi responsio, Scripta sanctitatis tue, etc., quas uidesis tom. II Concil., col. 1011 et 1012. In ms. uat. 631 he describuntur ante prefationem, sed perperam; nam Hincmarus Remensis in opusculo aduersus Hincmarum Laudunensem,  c. 24, Damasi responsionem ad Aurelium laudans, quam, inquit, Isidorus sue prefationi supposuit et collectioni preposuit.

Postea sequitur Ordo de celebrando concilio. Hora diei prima, etc., uti tom. I Concil., a col. 8 usque ad col. 12. Hunc quidem ordinem, qui sumptus est ex concilio Toletano Iu initio collectionis premittendum auctor in prefatione receperat.

Dein affertur tabula conciliorum cum titulis 47, quorum primi 45 illi sunt, quos in Hispanica exhibuimus c. 4, n. 14, alii autem duo sunt hi: 46. Decreta quorumdam presulum Romanorum ad fidei regulam  et disciplinam ecclesiasticam constituta, 47. Synodus Toletana 48 episcoporum. Hec eadem tabula cum iisdem titulis 47 exstat etiam in Codice Casanatensi A 11, necnon in uat. 1341, continente collectionem Hispanicam originis Gallicane; ac propterea ex alterutro fonte in alterum irrepsit. Certe duo tituli 46 et 47, qui nec cum Hispanice, nec cum Isidoriane collectionis corpore concordant, addititii noscuntur. Error quidem inest in titulo 46, qui non exprimit ullum concilium, sed est ille ipse titulus in Hispanica collectione prefixus parti secunde, que decretales sedis apostolice continet.

Subduntur alie due epistole supposititie, altera S. Hieronymi ad Damasum, cuius initium: Gloriam sanctitatis tue, etc., altera Damasi ad Hieronymum, que incipit: Gaudet Ecclesia tuo fonte, etc. Edite sunt ab Henschenio, Schelestratio et aliis; nouissime autem inserte sunt appendici operum S. Hieronymi tom. XI editionis ueronensis pag. 275. Cum  he inueniantur etiam in quibusdam Mss. Pontificalis Romani Damaso inscripti, quod pseudo-Isidorus adhibuit, num harum suppositio ipsum Pseudo-Isidorum, an alium antiquiorem habeat auctorem, ex quo ipse illas receperit, definire non licet.

Mox ex collectione Hadriana describuntur quinquaginta canones apostolorum uersionis Dionysiane.

Tum sequuntur epistole priscorum pontificum a S. Clemente ad Melchiadem usque, omnes supposititie, et omnes a pseudo-Isidoro conficte, duabus tantummodo S. Clementis exceptis, quas tamen ille interpolauit. En ipsarum seriem, quas in editis Conciliorum inuenire licebit.

Epistole quinque S. Clementis, due ad Iacobum, tertia ad omnes episcopos, 211 presbyteros, etc., quarta ad Iulium et Iulianum, quinta ad Hierosolymis habitantes cum Iacobo episcopo. Due prime iam a Greco aliquo conficte fuerunt, et a Rufino Latinitate donate, in uetustiores collectiones tum  Italicas, tum Gallicanas transierant. Solum epistola secunda in collectionibus Italicis inscribitur: Precepta S. Petri: quo titulo illam ex iisdem collectionibus hoc tomo edemus inter documenta iuris canonici ueteris: at in Gallicanis Codicibus ab Harduino et Coustantio indicatis inscribitur: Epistola preceptorum S. Clementis pape missa Iacobo Fratri Domini, uel Epistola S. Clementis Romani ad Iacobum de sacramentis Ecclesie. Has duas epistolas Pseudo-Isidorus ex Gallicanis collectionibus excerpsit, unde in secunda epistole inscriptionem retinuit. Tres uero alias epistolas ipse supposuit. Illis autem duabus spuriis epistolis, quas aliunde accepit, nouas imposturas  addidit, cum eas prolixis interpolationibus auxit. Has interpolationes quisque dignoscet, si easdem epistolas ex Isidoriana collectione in Conciliis editas conferat cum illis multo breuioribus que ex uersione Rufiniana et ex antiquioribus collectionibus hoc ipso tomo proferuntur, prima in collectione subiicienda cap. 64, col. 454, altera inter documenta paulo ante laudata num. 5, col. 674.

    S. Anacleti epistole tres, prima ad omnes Orientales, secunda ad episcopos Italie, tertia ad episcopos omnes.
    S. Euaristi due, una ad Africanos episcopos, altera ad Aegyptios.
    S. Alexandri I epistole tres, prior ad omnes orthodoxos, alie due ad episcopos omnes.
    S. Xysti I epistole due, prima ad omnes Christianos, altera ad omnes episcopos.
    S. Thelesphori una ad omnes Christianos.
    S. Hygini epistole due, una ad omnes Christianos, altera ad Athenienses.
    S. Pii I item due, prima ad omnes Christianos, ad  Italos altera.
    S. Anitii  una ad episcopos Gallie.
    S. Soteris due, prior ad Campanie, secunda ad Italie episcopos.
    S. Eleutherii una ad Gallie prouincias.
    S. uictoris I epistole due, una ad Theophilum episcopum Alexandrinum, alia ad Africanos.
    S. Zephirini due, prima ad Sicilie, altera ad Aegypti episcopos.
    S. Callisti I due, una ad Benedictum episcopum, alia ad episcopos Gallos.
    S. Urbani I una ad omnes Christianos.
    S. Pontiani due, prior ad Felicem Succribonum, altera ad Christianos omnes.
    S. Anteri una ad episcopos prouinciarum Betice et Toletane.
    S. Fabiani tres, prima ad omnes episcopos, secunda ad Orientales, tertia ad Hilarium episcopum.
    S. Cornelii due, una ad omnes episcopos, ad Rusticum  episcopum altera.
    S. Lucii I una ad episcopos Gallie et Hispanie.
    212 S. Stephani I due, prior ad Hilarium episcopum, secunda ad episcopos omnes.
    S. Xysti II due, prior ad Gratum episcopum, secunda ad episcopos Hispanie.
    S. Dionysii due una ad Urbanum prefectum, altera ad Seuerum episcopum.
    S. Felicis I epistole tres, prima ad Paternum episcopum, secunda ad episcopos Gallie, tertia ad Benignum episcopum.
    S. Eutychiani due, prior ad Betice, secunda ad Sicilie episcopos.
    S. Gaii una ad Felicem episcopum.
    S. Marcellini due, ad Salomonem episcopum una, altera ad episcopos Orientis.
    S. Marcelli due, prima ad episcopos Antiochene prouincie, secunda ad Maxentium tyrannum.
    S. Eusebii tres, prior ad Gallie, altera ad Aegypti, tertia ad Tuscie et Campanie episcopos.
     S. Melchiadis una ad episcopos Hispanie.


In hac prima parte, que ad priscos pontifices pertinet a S. Clemente usque ad Melchiadem inclusiue, seu exclusiue usque ad S. Siluestrum, pseudo-Isidorus quinquaginta nouem epistolas finxit, et duas S. Clementi olim affictas retulit ac interpolauit.

53. Sequitur ea pars que concilia exhibet. Premittitur opusculum inscriptum de primitiua Ecclesia et synodo Nicena. Hoc opusculum cum subiiciatur litteris Melchiadis, eiusdem pontificis nomine inscriptum a Gratiano aliisque allegatur. Sed in Codicibus nomine caret. Est autem ueluti proemium ipsius pseudo-Isidori in constitutionem sequentem. Incipit: Nemo, qui diuinas Scripturas legit, etc., uti tom. I Concil. uen. edit., col. 1562.

Subiicitur Constitutio Constantini ad Siluestrum. In nomine, etc. Ea que Saluator et Redemptor noster, etc. Ibidem col. 1564 Apocryphum est hoc documentum. Quidam istud pseudo-Isidoro tribuunt. Balsamon  quedam Greca eius fragmenta recitat. Integrum autem documentum Grece scriptum inuenit P. Possinus in uaticanis Codicibus Grecis 614, fol. 76, 789, fol. 185, 973, fol. 39, et 1416, fol. 127, uti P. Labbeus notauit. Hinc non improbabiliter suspicati sunt Baronius et Binius hoc constitutum a Grecis fuisse confictum, et postea Latine redditum, atque a pseudo-Isidoro, exceptum. Illud quidem legitur Latine in collectione Gallicana, quam primo loco exhibet uetustus Codex Colbertinus 3368. uide que diximus part. II, c. 8, n. 3. Etsi uero hoc documentum ibidem addititium uideatur, cum tamen eadem collectio Colbertina sit pseudo-Isidoro antiquior, nec quidquam Isidorianum receperit, ipsum ex hac uel ex alia fortassis uetustiore Gallicana collectione hoc monumentum ebibisse satis credibile est.

Sequitur: Quo tempore Nicenum concilium habitum sit. Canones generalium conciliorum a temporibus Constantini ceperunt, etc., ac desinit in uerbis secundum post apostolos symbolum tradiderunt. Est  initium prefationis collectionis Hispanice, quam integram dedimus cap. 4, n. 14.

213 Incipit epistola uel prefatio Niceni concilii, beatissimo Siluestro in urbe Roma apostolice sedis antistite, etc. Est prefatio a pseudo-Isidoro sumpta ex collectione hoc tomo edita. uide col. 22.

Postea describuntur canones conciliorum Grecie, Niceni, Ancyrani, Neocesariensis, Gangrensis, Sardicensis, Antiocheni, Laodiceni, Constantinopolitani, Ephesini et Chalcedonensis, ac Formata Attici. Item canones octo conciliorum Africe, septem Carthaginensium et Mileuitani. Dein canones conciliorum Gallie, trium Arelatensium, ualentini, Tauritani, Regensis, Arausicani, uasensis, Agathensis, Aurelianensis. Tandem canones conciliorum Hispanie, Eliberitani, Tarraconensis, Gerundensis, Cesaraugustani, Ilerdensis, ualentini, Toletanorum I, II, III et Iu; initium Bracarensis I quo interrupto inseruntur alie nouem synodi Toletane a uII ad XIII, que ultima  apud Merlinum in fine mutila, in uat. 630 aliisque Isidorianis integra legitur. Postea iterum subditur synodus Bracarensis I, sed integra; et mox Bracarensis II. Dein Capitula Martini Bracarensis, et concilium Bracarense anni 675, ac tandem due synodi Hispalenses. Hec omnia pseudo-Isidorus sumpsit ex auctiori collectione Hispanica originis Gallicane, qualis est in ms. uat. 1341, cum eadem repetitione Bracarensis I, et cum iisdem lectionibus liberius emendatis, uti antea monuimus. Solum in Niceno post symbolum omittitur episcoporum catalogus, qui in eodem Codice collectionis Hispanice legitur.

54. Tertia pars sequitur, que epistolas profert ceterorum presulum Romanorum a S. Siluestro ad S. Gregorium usque. Eadem prefatio his premittitur, Hactenus digestis conciliis, etc., quam in Hispanica attulimus cap. 4, n. 15.

Primum autem documentum quod producitur supposititium est. Incipiunt excerpta quedam ex synodalibus gestis S. Siluestri pape. Temporibus S. Siluestri  pape et Constantini piissimi Augusti factum est magnum concilium in Nicena, etc., uti tom. I Concil., a col. 1575 usque ad uerba columne 1578 designatus sit chirographus. Cum uero in editione conciliorum his excerptis subiiciantur ipsa synodalia gesta S. Siluestri cum titulo: Canon, siue Constitutum Siluestri, ex quibus hec excerpta pseudo-Isidorus decerpsit; hec quoque gesta, que eque supposititia sunt, in Isidoriana collectione intexta ibidem traduntur. uerum, licet in aliquo Codice Isidoriano legantur, absunt tamen a nostro Codice et ceteris quos consuluimus. Inanem quidem laborem ille assumpsisset concinnando excerpta ex iisdem gestis, si ipsamet gesta sue collectioni inserenda putasset. Hec tantum excerpta in suo quoque Codice inuenta memorat Hincmarus Remensis in sepe laudato opusculo contra Hincmarum Laudunensem c. 24, ubi etiam gesta eiusmodi ueluti apocrypha reiicit. Cum porro ea sub Symmachi etatem una cum aliis documentis apocriphis  concinnata, inserta fuerint quibusdam collectionibus Italicis, ac in Gallias etiam transierint, uti leguntur in uetusto Ms. Colbertino 784, de quo confer part. II, c. 6, n. 4 et 5, Pseudo-Isidorus ex aliquo eiusmodi Gallicano exemplo hec excerpta deduxisse dicendus est. Ceterum pre oculis habuisse etiam Pontificale Romanum Damasi nomine inscriptum, cuius auctor eadem S. Siluestri 214 synodalia gesta compendio exhibet. nichil dubii est. Quedam enim particule excerptorum Pseudo-Isidori cum Pontificalis abbreuiatione magis quam cum ipsis gestis conueniunt.

Epistola supposititia Athanasii et ceterorum Aegyptiorum ad Marcum papam, qua petunt exemplum canonum Nicenorum; et rescriptum Marci ad eosdem item supposititium. uide tom. II Conc., col. 488 et 490.

Fides in sacro Romano tractata concilio a beatissimo Iulio papa et reliquis uere fidei episcopis. In nomine Domini Dei et Saluatoris, etc. Ibid. col. 549. Hec quoque est Pseudo-Isidoriana impostura.

 Eiusdem Iulii pape epistola ad Orientales pro S. Athanasio: Decuerat uos, fratres, alios ecclesiasticis instruere disciplinis, etc. Ibid. col. 497. Est apocrypha.

Responsio Orientalium pariter apocrypha. Licet circa omnes, etc. Ibid. col. 502.

Rescriptum Iulii ad eosdem Orientales. Decuerat uos aduersus sanctam Romanam et apostolicam Ecclesiam, etc. Ibid. col. 506. Apocryphum.

Athanasii et Aegyptiorum synodica ad Liberium papam apocrypha: uestre beatissime paternitatis iura, etc. Eodem tom. II Conc., col. 817.

Liberii rescriptum ad eosdem item supposititium. Olim et ab initio, etc. Ibid. col. 819.

Athanasii et Aegyptiorum ad Felicem papam epistola apocrypha: uestro sancto suggerimus apostolatui, etc. Ibid. col. 993.

Felicis responsio: Sacram uestram synodicam, etc. Ibid. col. 999. Alia eiusdem ad eosdem, Gratia uobis,  etc., col. 1005. Utraque supposititia.

Liberii epistola ad uniuersos episcopos: Nihil est quod stare, etc. Ibid. col, 815. Apocrypha.

Damasus Paulino. Per filium meum uitalem, etc. Ibid. col. 1014. Hec sincera Damasi epistola sumpta est ex collectione Hispanica.

Postea pseudo-Isidorus alteram genuinam eiusdem Damasi epistolam ad eumdem Paulinum ex Hispanica collectione sumptam, que Confessio fidei ad eumdem Paulinum alias inscribitur, in tres partes dissecuit, iisdemque tres apocryphas epistolas interseruit, tabula sex capitulorum premissa, cui ee partes tres genuine epistole, ac tres epistole supposititie post tabulam subiecte respondent hoc modo.

1. Eiusdem Damasi ad Paulinum. Post Nicenum concilium aliud in urbe Romana postea congregatum est, etc., uti tom. II Concil., col. 1061, usque ad illa, Si quis de Patre et Filio bene senserit, de Spiritu sancto autem non recte habuerit, hereticus est. Est prima pars laudate epistole, seu confessionis fidei  ad Paulinum, nisi quod omittitur hoc loco decretum aduersus eos qui de Ecclesiis suis ad alias migrant: quod infra subiicitur tit. 6.

2. Epistola Stephani ac trium conciliorum Africe ad Damasum. Notum uestre facimus beatitudini, etc. Ibid. col. 1018. Est supposititia.

3. Quod omnes heretici de Filio Dei et Spiritu sancto male sentientes in perfidia Iudeorum et gentilium inueniuntur: Quod si quis patiatur Deum Patrem, et Deum Filium, et Spiritum sanctum Deos dici, etc., 215 est postrema pars laudate genuine epistole ad Paulinum. Ibid. col. 1063 B. Sed post ultima uerba sine dubio credamus, in Cod. Isid. adduntur alia nonnulla que in puris Hispanice collectionis exemplaribus non leguntur.

4. Epistola Damasi ad Prosperum Numidie et alios Afros: Licet, fratres karissimi, nobis sint nota, etc. Ibid., col. 1025. Apocrypha.

5. De sacerdotibus qui de Ecclesiis suis ad alias  migrant. Eos autem sacerdotes qui de Ecclesiis ad Ecclesias, etc. Ibid., col. 1062 C usque ad uerba quiescat in Domino. Est decretum memorate genuine epistole Damasi ad Paulinum, quod antea omissum fuerat.

Epistola synodica Damasi ad Illyrios episcopos, Credimus sanctam fidem uestram, etc., sumpta est ex uersione Epiphanii in Historia tripartita lib u, c. 29, cui pseudo-Isidorus addidit chronicam notam spuriam, Dat. XuII Kal. Nou. Siricio et Ardabure uu. CC. consulibus. uide tom. II Concil., col. 1031.

Damasi epistola apocrypha ad episcopos Italie: Optaueram, dilectissimi, etc. Ibid., col. 1033.

Siricii epistole tres, omnes sincere ex collectione Hispanica, una ad Himerium, altera ad diuersos contra Iouinianum, tertia ad orthodoxos per diuersas prouincias. Ibid. col. 1212, 1218 et 1223.

Anastasii due supposititie, prior ad Germanie et Burgundie episcopos, secunda ab Nerianum nobilissimum uirum. Ibid., col. 1428 et 1430.

 Innocentii epistole tres et uiginti, omnes sincere ex Hispanica collectione excerpte, que leguntur tom. III Conciliorum ab epist. 1 eiusdem pontificis usque ad 23, col. 13 seqq.

Carthaginensis concilii epistola ad Innocentium et rescriptum Innocentii. Dein epistola concilii Mileuitani ad eumdem pontificem cum huius rescripto. Item epistola familiaris quinque episcoporum Africe ad ipsum Innocentium, et huius responsio. Tandem epistola familiaris Innocentii ad Aurelium. He septem epistole leguntur in collectione Gallicana hoc tomo impressa ex qua pseudo-Isidorus illas hausit. uide infra a col. 128 ad 164.

Zosimi epistole due ex collectione Hispanica decerpte, una ad Esychium, altera ad clerum Rauennensem. Exstant in epistolis Zosimi tom. III Concil., ep. 1 et 2.

Bonifacii pape epistola ad Honorium Augustum cum huius responsione, et alia eiusdem pontificis  ad episcopos Gallie. Sunt sincere, ex Hispanica collectione sumpte. Exstant eodem tom. III Concil. inter Bonifacii epistolas.

Celestini epistole tres item ex Hispanica, una ad uenerium et alios episcopos Gallos, altera ad episcopos per uiennensem et Narbonensem prouinciam constitutos, tertia ad episcopos Apulie. In Conciliis sunt epist. 1, 2 et 3 huius pontificis.

Xysti III una apocrypha ad episcopos Orientales. Est tom. Iu Concil., epist. 3.

Ex collectione Hispanica postea subduntur eodem plane ordine epistole 216 nouem et triginta S. Leonis et aliorum, quas in descriptione collectionis Hispanice recensuimus cap. 4, n. 15.

Hilari pape tria documenta ex eadem collectione Hispanica, id est synodale decretum, et due epistole ad Ascanium Tarraconensem. Sunt in Conciliis epist. 1, 2 et 3.

Simplicii pape epistola ad Zenonem Spalensem, et Acacii epistola ad Simplicium ex eadem collectione.  Prior est in Conciliis epist. 1 eiusdem pontificis, altera est post epist. 8.

Felicis II  epistole tres ex eadem Hispanica, una ad Siculos, altera ad Acacium, tertia ad Zenonem Spalensem. In Conciliis epist. 6, 7 et 8.

Decretum Gelasii pape de libris recipiendis uel non recipiendis, quod incipit: Post propheticas et euangelicas Scripturas, etc., uti tomo u Concil., col. 386. Hoc decretum sincerum exscriptum fuit ex aliqua uetustiore collectione, seu Codice Gallicano, cuiusmodi sunt Colbertinus 784, de quo diximus part. II, c. 6, et alius Colbert. 3368, de quo ibidem cap. 8.

Aliud eiusdem decretum generale, quod alias inscribitur: Epistola ad episcopos Lucanie et Sicilie. Item alia eiusdem epistola ad Sicilienses. Hec duo ex Hispanica collectione excerpta, leguntur tom. u Concil., epist. 7 et 10.

 Eiusdem Gelasii epistole quatuor, prior Fausto magistro, secunda Anastasio imperatori, tertia Dardanie episcopis, quarta ad Orientales. He sumpte ex Gallicana collectione hoc tomo impressa cap. 48, 49, 50 et 51.

Anastasii pape epistola ad Anastasium Augustum ex collectione Hispanica. Exstat tom. u Concil. epist. 1, inter illas eiusdem pontificis.

Symmachi pape epistola ad Cesarium Arelatensem, item ex Hispanica. Ibid. epist. 5 inter Symmachi epistolas.

Subiiciuntur tria genuina concilia sub eodem Symmacho ex Hadriana collectione, que tom. u Concil. inscribuntur synodus I, III et Iu. In plerisque Codicibus Isidorianis inseruntur hoc loco due alie synodi sub eodem pontifice, quas fictitias probauimus, nec non alia sincera sumpta ex Ennodio. uerum hec in Ms. uat. 630 in finem collectionis reiiciuntur, de quibus inferius redibit sermo.

Hormisde epistole octo, et due ad Hormisdam  eodem ordine quo eas designauimus in collectione Hispanica, ex qua pseudo-Isidorus eas deriuauit.

Ioannis I pape epistole due, una ad Zacariam archiepiscopum, alia ad episcopos Italos. Sunt supposititie.

Felicis III  alie due epistole item supposititie, prima ad omnes episcopos, altera ad Sabinam.

Bonifacii II epistola ad Eulalium apocrypha.

Ioannis II apocrypha epistola ad ualerium episcopum.

Agapeti I epistola ad Antemium episcopum Constantinopolitanum item apocrypha.

Amatoris episcopi epistola ad Syluerium papam, et huius responsio: ambe supposititie.

uigilii epistola sincera ad Profuturum, sumpta ex collectione Hispanica; 217 sed apud pseudo-Isidorum inscribitur ad Euterium ob mendosam lectionem, de qua uidesis cap. 4, n. 25. Huic porro  epistole ille ex suo duo capita addidit sextum et septimum.

Pelagii I epistola ad uigilium episcopum, in uat. 631 ad Iulium, supposititia.

Ioannis III pape decreta ad Germanos et Gallos, item supposititia.

Benedicti pape apocrypha epistola ad Dauid episcopum.

Pelagii II epistole tres, una ad episcopos synodi Constantinopolitane, secunda ad Benignum archiepiscopum, tertia ad uniuersos episcopos, presertim Campanie et Italie, omnes apocryphe.

S. Gregorii Magni epistole sex. Tres priores genuine ex collectione Hispanica sumpte, prima et secunda ad Leandrum episcopum Hispalensem, tertia uero ad Recaredum regem, que leguntur lib. I Registri, epist. 43 editionis Maurine, et lib. IX, epist. 121 et 122. Postea subiiciuntur tres alie eiusdem Gregorii epistole, que uel ex Registro ipsius, uel ex aliis collectionibus Gallicanis sumi potuerunt:  una ad Secundinum, que exstat lib. IX, epist. 52, sed apud pseudo-Isidorum longo additamento interpolata est, quod tamen ab alio antiquiori impostore confictum uidebimus part. Iu, c. 8; altera ad Teoctistam patriciam, que habetur lib. XI, epist. 45; tertia ad Augustinum, que exhibet huius interrogationes et Gregorii responsa, uti leguntur eodem lib. XI, epist. 64.

Synodus sub eodem Gregorio magno cum sex canonibus usque ad uerba subire appetit seruitutem, uti habetur tom. uI Concil., col. 1310.

 Decreta pape Gregorii Iunioris. Est synodus Romana impressa tom. uIII Concil., col. 185. In hac synodo primeua pseudo-Isidori collectio desinit. Porro in ms. uat. 630, ex quo huius collectionis descriptionem expressimus, folium album sequitur, quod confirmat eamdem collectionem in laudata synodo desiisse, adeo ut que post idem folium in eodem Codice subiiciuntur, posteriori additamento accensenda sint.

Subduntur autem eodem charactere totius Codicis sequentia documenta, que ad Symmachi pape causam pertinent.

Libellus apologeticus Ennodii pro synodo Palmari Romana, et pro Symmacho. uide tom. u Concil., col. 479.

Synodus u et uI sub eodem Symmacho, quas n. 42 supposititias probauimus. Exstant ibidem col. 501 et 509.

Ennodii epistole due Symmacho attribute, una ad Laurentium Mediolanensem, que incipit: Prodit  religiose motum conscientie. In Ennodii operibus legitur, sed cum titulo: Dictio tertia Ennodii data Stephano u. S. uicario dicenda Maximo episcopo; altera ad Liberium patricium, que apud eumdem Ennodium est epist. 1 libri u.

Cum porro hec documenta, presertim synodi due supposititie, pseudo-Isidoro tribuantur, et in aliis collectionis Isidoriane exemplaribus post tres sinceras Symmachi synodos inueniantur inserta; hec posterioribus pseudo-Isidori curis accessisse uidentur: et idcirco descripta in fine laudati Codicis uat. 630, qui in antecedentibus foliis primigeniam collectionem his documentis expertem continet.

218 Post huiusmodi additamenta in eodem Codice iterum pagina alba et uacua relinquitur; ac dein sequentia eodem charactere adiiciuntur.

Capitula Hadriano pape ascripta et Angilramno episcopo Mediomatricie tradita. Sunt capita 52, quorum ultimo alia capita 19 immediate adnectuntur.  Hec, que edita sunt tom. uIII Concil., col. 599, supposititia, et ab impostore post primum fetum digesta demonstrauimus n. 42.

Disputatio Constantii imperatoris et Liberii Romani pontificis. Constantius imperator dixit, etc., ut in Hist. Tripartita lib. u, c. 17.

Nonnulle sanctiones sparsim collecte ex actionibus concilii Chalcedonensis, quas in aliis quoque collectionibus inuenimus.

De mutatione episcoporum ex lib. XII Hist. Tripartite cap. 8 et 11.

Item ex epistola Pelagii pape: Quod non debeat episcopus de ciuitate ad ciuitatem transire.

Hic est Codicis finis. Capitula Hadriano I afficta, in aliis Isidorianis Codicibus, qui pseudo-synodos Symmachi suo loco inserunt, subduntur post Gregorii Iunioris decreta, et ad Isidori collectionem  pertinere creduntur. Certe ipsorum Capitulorum suppositio pseudo-Isidori indolem  refert, et ex supposititiis quidem epistolis ab eo conditis eadem fuisse excerpta obseruauimus, adeo ut idem omnium artifex perspiciatur. Cum uero pseudo-Isidorus in prefatione scripserit, se subiecturum decreta presulum Romanorum, non ad Hadrianum usque, sed usque ad S. Gregorium; ea Capitula ad primigenium eius fetum non pertinuisse dicenda sunt, sed postea ab eodem fuisse conficta; ac propterea iure in nostro Codice separatim inter additamenta referuntur.

[a 2Kb] Codex uat. 631, qui quondam fuit cardinalis  Petri episcopi Rothomagensis, seculo XII scriptus, omnia continet que sunt in uat. 630, exceptis duabus postremis additionibus de mutatione episcoporum, et ex epistola Pelagii pape. Solum ordo alicubi mutatur; et cum ea que ad Symmachum pertinent additamenta suo loco descripta sunt post tres sinceras 219 eiusdem pontificis synodos, tum uero Hadriani Capitula cum reliquis post Gregorii Iunioris decreta sine ullo additamenti indicio subiiciuntur. Illud uero huius Codicis peculiare est, quod post Isidorianam collectionem addit totam collectionem Hadrianam, et uersionem concilii uI sub Agathone pontifice.



CAPUT XCII. Isidorus an auctor Codicis legum Wisigothorum?

1. Codicem legum Wisigothorum, seu Gothicam legem, aut Gothicum ius, Isidoro nonnulli ascribunt, quasi iussu Sisenandi in concilio Toletano Iu, cuius  preses et pars magna fuit Isidorus, eiusmodi Codex ordinatus et promulgatus fuerit, errore hausto, ait Nic. Antonius, ab inscriptionibus ueterum Codicum qui opus Sisenando tribuunt. Sed, ut idem animaduertit, cum duodecim libri quibus Codex Gothicus continetur, maxima ex parte Cindasuinthi eiusque filii Reccesuinthi legibus constent, qui Sisenando atque Isidoro etate posteriores fuerunt, aut Egicanis tempore, quod Ambrosius Morales existimat lib. XII, cap. 16, confectum uolumen fuit, aut eius filii Wittize, cuius est lex 3, tit. 1, lib. uI. Nam quod nonnulli ad Alfonsi Casti tempora seculo uIII exeunte, aut IX ineunte, id referunt, omnino reiiciendum est. In codice Conciliorum Aemilianensi, de quo Florezius tom. III Hisp. sacr., pag. 390, expresse  sunt imagines Cindasuinthi, Reccesuinthi et Egice regum cum lemmate: Hi sunt reges qui aptauerunt librum Iudicum. Adduntur aliorum regum imagines. Codex est seculi X.

2. Codex legum Gothicarum ab Hispanis Liber iudicum dictus fuit; sepe etiam Forum iudicum, quasi tribunal, siue leges iudicum, unde Hispanicum uerbum, Fuero Iudgo, seu Fuero Iuzgo. In concilio Coyacensi prope Ouetum anno 1050, sub Ferdinando Magno rege I Castelle celebrato, Liber iudicum, et lex Gothica nominatur, scilicet cap. 7: Illud supplicium accipiant, quod in Libro iudicum 220 de falsis testibus est constitutum. Cap. 9: Unaqueque Ecclesia, sicut canones precipiunt, et sicut lex Gothica mandat, omni tempore suas ueritates recuperet  et possideat. Rursus cap. 12: Faciat quod lex Gothica iubet. Bayerius in not. ad num. 181 lib. u Bibl. Hisp. recenset Codicem Escurialensem anno 1014 exaratum, inscriptum Forum iudicum, seu Wisigothornm leges.

3. Codex ueterum legum populorum septemtrionalium  Francofurti anno 1613 editus fuit, et in hoc legum systemate comprehensus est Codex legum Wisigothorum, qui etiam prodiit in tertio uolumine Hispanie illustrate, pag. 841. Alfonsus de uilladiego uascunnana, Toletanus iurisconsultus, edidit Hispanice anno 1600 Matriti in-fol. Forum antiquum Gothorum regum Hispanie, olim LIBRUM IUDICUM, hodie FUERO IUZGO nuncupatum, libris duodecim, adiunxitque breuem catalogum, et historiam eorumdem ceterorumque regum Hispanie. Hec editio uersionis Hispanice Fori iudicum doctis nostris hominibus parum arridet; de locupletiori alia paranda Aldretus cogitabat, ut Diariste Matritenses docent tom. u, art. 2. Imo Burrielius in epist. ad D. Petrum de Castro nouam editionem Latini textus, et Hispanice  uersionis ad exemplaria uetera, que multa in Hispanie tabulariis asseruantur, recensitam procurari iure desiderabat. In nuntiis publicis Matritensibus die 31 Maii anni 1796 enuntiabatur secunda editio correctior cum prefatione, per D. Ioannem Antonium Llorente.

4. An autem Isidorus aliquas leges prescripserit ex iis que in Foro iudicum conspiciuntur, merito in dubium uocari potest. Etsi enim de hoc eius labore ueteres historici tacent, tamen constat Isidorum magno in honore apud reges sui temporis fuisse: qui etiam, ut ait Braulio in prenotatione, domesticam publicamque disciplinam, omnium diuinarum humanarumque rerum nomina, genera, officia, causas aperuit. Porro quam esset Isidorus in iure ciuili uersatus,  liber u Etymologiarum apertissime demonstrat. »Potuit sane, inquit Nic. Antonius, Isidorus auctor esse quarumdam eius Codicis legum, quas equales ei reges in publicum edidissent. Unde Lucas Tudensis potuerit Hispaniarum legislatorem uocare lib. III Chron. in principio. Atque he fortasse ille sunt leges que sub antiquarum epigraphe sine ulla promulgatoris mentione per totum ubique opus sparse conspiciuntur.«

221 5. At Luce Tudensis auctoritas non obiter pretereunda est, nam in eius chronicis cum de Eruigio agitur, id notatur: »Hic synoda multa cum episcopis apud Toletum egit, leges que a predecessoribus suis edite fuerant, ex parte corrupit, et ex parte correxit, et ab Isidoro Hispalensi episcopo  Hispaniarum primate traditas ex nomine suo annotare precepit, uel ANTIQUAS uocauit, ne nomine Ecclesie forum iudiciale agi uideretur.« Hec. si uera est narratio, leges que in Codice Gothico aut antique dicuntur, aut Eruigii nomine prenotantur, ab Isidoro tradite fuerunt, saltem nonnulle ex iis:  neque enim credendum est aut Eruigium nullas leges proprias condidisse, aut non fuisse ante Isidorum quasdam leges que antique uocarentur. Imo ego existimo Isidori nomine nullas unquam fuisse in Codice leges, sed ab eo fuisse partim antiquas leges in ordinem redactas, partim nouas conditas, sed que regum equalium titulo insignirentur.

6. Hispaniarum legislatorem Isidorum fuisse satis uetus fuit Hispanorum persuasio, ut ex eodem Luca Tudensi colligitur, qui in chronico de Ferdinando I Castelle rege ait: Quia beatus confessor Isidorus doctor et legislator Hispaniarum exstiterat, rex Fernandus statuit ut in eius ecclesia leges Gothice a Legionensibus omnibus discernerentur. Pro diuersa scriptura notatur, seruarentur: ac fortasse prestiterit  legere discerentur. Huc refero quod S. Martinus Legionensis, Luca antiquior, inter Isidori laudes in sermone de eius transitu supra cap. 10, num. 7, etiam hoc posuit: Sacerdotibus ecclesiastica officia et gradus cunctorum ordinum exposuit: regibus et principibus leges instituit, iudicibus auaritiam interdixit. Nonnulli opinantur leges Gothicas ab Isidoro in concilio aliquo episcoporum, siue Toletano Iu, siue alio, fuisse digestas: quo fortasse respexit auctor cuiusdam narrationis reperte in sepulcro S. Seueri episcopi Barcinonensis anno 1405, de qua agit Florezius tom. XXIX Hisp. sacr., pag. 57. Membrana post annum 1226 exarata, et in sepulcro S. Seueri inuenta, inter alia id referebat: »Iste Seuerus Barchinonensis episcopus et martyr sanctissimus fuit,  atque martyrio coronatus est octauo Idus Nouembris anno Domini sexcentesimo octauo, cuius corpus requiescit octauo milliario ab urbe Barchinonensi in loco, qui dicitur OCTAuIANI, in monasterio S. Cucuphatis. Iste fuit unus ex illis septuaginta episcopis qui legem Gothicam in Hispaniam 222 condiderunt.« Alii exhibent sexcentesimo trigesimo octauo, alii anni notam abesse dicunt, quidam etiam legunt qui leges Gothicas in Hispania condiderunt.

7. Contendit Florezius membranam sequiori euo ab aliquo scriptam, qui Gothici imperii statum ignoraret; neque alium fuisse episcopum Barcinonensem et martyrem nomine Seuerum, nisi eum qui, Diocletiano imperatore, martyrii coronam adeptus fuit. Sed certe auctor narrationis, cum septuaginta episcopos  commemoret, innuere uidetur concilium Toletanum Iu, cui Isidorus prefuit, et sexaginta duo episcopi preter septem episcoporum uicarios subscribunt: quod arguit in ea tunc opinione Hispanos fuisse uersatos quod in eo concilio lex Gothica fuerit stabilita. Sed cum acta concilii de legibus Gothicis omnino taceant, nichil certum asserere possumus. Aliunde ante id temporis Gothos legibus suis usos, exploratum est. Isidorus in Gothor. Histor. era 504 de Eurico: Sub hoc rege Gothi legum statuta habere ceperunt; nam antea tantum moribus et consuetudine tenebantur. Rursus era 606 de Leouigildo: In legibus quoque ea que ab Eurico incondite constituta uidebantur, correxit, plurimas leges pretermissas adiiciens, plerasque superfluas auferens.

 8. Duo adhuc querenda sunt: primum, an ante Euricum nulle omnino fuerint Gothorum scripte leges; alterum, an etiamsi Euricus primus leges in unum corpus collegerit, aliique eamdem collectionem auxerint ac formauerint, nichilominus Sisenandus nouum quoddam legum systema confecerit, quod Isidoro auctori magna ex parte ascribi possit. Cum in academia regia Matritensi Historie propositum fuisset ingens opus perficiendum hoc titulo, Diccionario critico uniuersal de España, Antonio Fernandez Priego, Aduocato in curia Matritensi, commissum negotium fuit inquirendi in leges Hispanas. Ex his initiis natum fuit opus: Historia del derecho real de España, en que se comprehende la noticia de algunas de las primitiuas leyes, y antiquissimas costumbres  de los Españoles: las del Fuero antiguo de los Godos, y las que se establecieron despues, que comenzò la restauracion de esta monarquia hasta los tiempos del rey D. Alonso el Sabio, en que se instituyeron el Fuero Real, y las siete Partidas. Madrid 1738, por Antonio Sanz, in-4. Pollicetur alteram partem de legibus Ordinationis, Styli, Tauri, Noue Recopilationis et Sanctionum Pragmaticarum.

223 9. Eruditi ephemeridum litterariarum auctores, qui eo tempore Matriti recentium scriptorum opera ad examen reuocabant, tom. u Fernandezii opiniones exponunt, et nonnunquam reiiciunt. Ex laudatis Isidori uerbis Fernandezius collegerat Euricum primum omnium Gothis leges dedisse. Ast Ephemeridiste cum Sirmondo in Sidonii epist. 1  libri II coniiciunt, ante Euricum leges aliquas Gothicas fuisse, quamuis eas cum aliis in unum corpus primus Euricus redegerit. Proferunt hec uerba ex Codice ueteri ms. uulgato in collectione Scriptorum Gallie tom. I, pag. 818: Primum in Gothis Attanaricus regnauit annis XIu, etc. Sub isto legem Gothi et litteras habere ceperunt.

10. Negauerat Fernandezius nouam legum Gothicarum collectionem a Sisenando factam. Contra Diariste ad Codices mss. Escurialenses prouocant, quorum hi sunt tituli: Fuero Iuzgo ordenado por Sisenando Godo rey de España, y los obispos de ella, charactere antiquo et charta primitiua. Alius, Fuero llamado Iuzgo ordenado por Sisenando. Alius, Fuero del communal o Iuzgo, compuesto y ordenado por Sisenando,  y los obispos de España en Toledo, el qual mandò copiar D. Alonso el Sabio. Hablase en el de los denuestos y las penas que en ellos se imponen: son en esta forma, etc. Hi tres Codices consentiunt systema legum a Sisenando digestum, quorum etiam duo concilium illud Toletanum Iu, cui prefuit Isidorus, innuere uidentur, nam in eo concilio librum seu Forum Iudicum ordinatum multi credunt.

11. Ceterum, etsi trium horum Codicum auctoritas non temere contemnenda est, tamen non omnino certum argumentum inde confici potest, siquidem longe post Gothicum imperium eos exaratos esse constat, atque eo certe tempore quo iam opinio inualuerat Isidorum Hispaniarum legislatorem fuisse. Neque uero coniici potest eiusmodi Codices ex antiquioribus,  qui ad Gothica tempora accederent, esse descriptos. Nam cum Hispanico sermone leges sint exposite, exemplar primum eiusmodi Codicum S. Ferdinandi etatem precedere non potest. Merito enim Pellizerius irridetur, qui collectionem legum Gothicarum, que ab Eurico rege cepta est formari, eo sermone quo nunc legitur conscriptam censebat, indeque antiquitatem idiomatis Hispani arguebat, quo ille Hispanos a prima origine usos arbitrabatur. Erat igitur Latine scriptus Codex 224 legis Gothice, cuius exemplar antiquissimum in bibliotheca Escurialensi exstare Diariste asserunt, sic indicatum: Codex Gothicus uetustissimus atque emendatissimus Iudiciorum Gothorum in Hispania cum exorcismis et benedictionibus ab illis usitatis Gothico charactere in  membrana. Ubi neque Sisenandi fit mentio, neque Isidori, aut episcoporum Hispanie, quamuis benedictiones et exorcismi non nisi ex episcoporum prescripto ordinari potuerint. Fortasse hic ille est Codex, quem, ut ante dixi, Forum iudicum, seu Wisigothorum leges inscribi Bayerius tradit, in quo post librum tertium habetur pematium de gradibus consanguinitatis sub hac rubrica: uersiculi domini Isidori de affinitate, etc. Alios mss. Codices Fori iudicum Fernandezius cap. 6 libri II in archiuio ecclesie Toletane exstare affirmat: tres Burrielius in epistola ad D. Petrum de Castro recenset, quorum unus est Gothice scriptus cum notis Arabicis, preter duos alios, alterum in conuentu S. Ioannis Regum, alterum in collegio S. I.

 12. Non igitur in Latinis exemplaribus, sed in inscriptionibus et prologo uersionis Hispanice Fori Iudicum asseritur, eiusmodi legum collectionem a Sisenando in concilio Toletano Iu, preside Isidoro, confectam. Et Fernandezius quidem leges Gothicas in sermonem Hispanicum conuersas ab anno 900 ad annum 1000, cum comites Castellam regerent, asseruit. Laurentius Heruas, fecundissimus scriptor, in Catalogo linguarum cap. 4, art. 5, num. 326, Codicem legum Fuero Iuzgo seculo IX credi compositum affirmat, quo scilicet conditum fuit pema Cidi, cuius initium: De los sos oios tam fuertemiente lorando. uerum Hispanica uersio Fori iudicum, de qua  sermo esse debet , differenda est ad seculum XIII. Diariste Matritenses recte S. Ferdinando uersionem ascribunt ex uerbis eiusdem Fori anno 1241 Cordubensibus dati, postquam S. Ferdinandus eorum urbem cepit: Aun establezco, y mando, que el libro Iuzgo, el qual yo darè a los de Cordoua, sea trasladado en romance, etc. Conferenda quoque est epistola laudata Burrielii.

13. Addendum preterea ex iisdem Diaristis tom. uI, art. 5, Iosephum Bermudez iudicem causarum criminalium in curia regia egregium opus edidisse inscriptum, Regalia del aposentamiento de corte, su origen, y progreso, leyes, ordenanzas, y reales decretos, etc. En Madrid por Antonio Sanz, 1738, in-4.  Bermudezius opinatur 225 Sisenandum collegisse leges in Foro Iudicum, que in Hispania usque ad Arabum tyrannidem obseruate fuerunt. Recuperata Hispania, earumdem legum obseruantia continuata est, et ee leges quibusdam ciuitatibus nominatim date sunt: in his S. Ferdinandus Cordubensibus dedit Forum iudicum, iubens idiomate Hispano conscribi, ut apparet ex ipso autographo Foro existente in conuentu Cordubensi S. Pauli, cuius exemplar Bermudezius habebat, aliudque Diariste uiderant.

14. Burrielius, ut collectionem Hispanicam canonum commentariis et dissertationibus illustratam in uulgus edere constituerat, ita etiam Forum iudicum notis et uariis lectionibus exornatum habebat, quod typis mandari posset, ut in catalogo ms. operum  eius, quem manu Antonii fratris eiusdem scriptum habeo, legitur. Hoc in genere erudita Burrielii Hispanica epistola cum aliis eiusdem Matriti superioribus annis excusa fuit Ad D. Ioannem de Amaia De legibus Hispanie. Quantum uero hac in facultate ualeret, ostendit etiam in egregio opere Hispanico: Informe de Toledo sobre igualacion de pesos, y medidas en todos los reynos, y señorios de su mag., segun las leyes, quod prodiit in-4, anno 1758, sine auctoris nomine: sed preterquam quod res aliunde explorata est, ipse Burrielius in exemplari quod Zaccarie donauit et penes me seruo, ut alibi monui, manu sua sese auctorem inscripsit.



Pars quarta. DESCRIPTIO CODICUM MSS. ROMANORUM, QUI ISIDORIANA OPERA EXHIBENT.



226 CAPUT XCIII. Codices mss. bibliothece uaticane, quibus Isidori opera aut genuina, aut dubia, aut supposititia continentur. Ex bibliotheca ueteri uaticana sex eiusmodi Codices describuntur. Fragmentum Isidoriani commentarii in Genesin, fortasse litteralis, quod intercidit. De notis iuridicis et musicis, que in nonnullis mss. Etymologiarum reperiuntur. Isidori Etymologie in multis exemplaribus interpolate. Exemplum insigne interpolationis.


Codicum manu exaratorum, quibus plura Isidori opera continentur, tam diues est bibliotheca uaticana,  ut nesciam an tanta eiuscemodi exemplarium copia in ulla alia regione reperiri possit. Quod merito dubites magisne in Isidori laudem cedat, cuius tot sunt exemplaria in una bibliotheca uaticana, an in bibliothece uaticane commendationem, que unius Isidori tot libros manu exaratos nobis exhibet. Eos omnes Codices accurate, quantum quidem in me est, recensere aggredior, morem, quem in aliis Patribus antiquis edendis tenui secutus; tum etiam ut specimen quoddam diuitiarum 227 huius generis, quibus bibliotheca uaticana affluit, representem. Aequum  tamen est ante profiteri multum me in hac parte debere singulari preclarissimi presulis Iosephi Reggii, prefecti bibliothece uaticane, humanitati, qui, preterquam quod omnigena qua pollet doctrina conatus meos plurimum iuuit, ut omnes Isidorianos Codices excutere ac per otium conferre mihi liceret, benignissime indulsit.

2. Quinque autem sunt classes in quas libri mss. bibliothece uaticane distributi sunt. Prima est ea que uetus uaticana bibliotheca dicitur, et nonnunquam simplici uaticane bibliothece nomine denotatur. Altera bibliotheca Regio-uaticana, siue Regine Suecorum, que Alexandrina etiam uocatur, in quam libri illi mss. magna ex parte illati sunt, qui olim ad Christinam Suecorum reginam spectabant. Tertia Palatina,  que libros mss. continet bibliothece Hildebergensis, bibliothece uaticane a Bauarie duce Maximiliano, postquam Hildebergam expugnauit, donatos. Quarta bibliotheca Urbinas, scilicet olim ducum Urbinatium, cuius libri editi in bibliotheca Romana Sapientie asseruantur, mss. in uaticana. Quinta Ottoboniana, nimirum ex Codicibus olim Alexandri uIII Ottoboni coalescens, inter quos nonnulli etiam sunt qui ad supellectilem librariam regine Christine quondam pertinuerunt. Primum ergo Codices Isidorianos bibliothece antique uaticane, seu simpliciter uaticane recensebo.

3. Codex uaticanus 202 membranaceus in-fol. min. titulis rubricatis. Inuentarium indicat pag. 156, Excerpta ex Isidori libro super Genesin. Item quedam  illius dicta de uirginitate. Initio Codicis recentiori manu sunt quedam monosticha moralia. Tum rubrica: In isto Codice epistole Cecilii Cypriani he sunt numero XuII, et ad Quirinum de sacramento Christi libri III. Prima epistola est ad Donatum, etc. Preter alia est etiam Cypriani opus de Oratione Dominica quod inutili labore nuper Florentie excusum fuit tanquam anecdotus S. Augustini fetus. Pag. 139 epistola S. Augustini ad Macedonium, Negotiosissimum est, etc. Pag. 146, Sermo S. Augustini de penitentia: Penitentes, penitentes, penitentes, si tamen estis penitentes. Post alios eiusdem Augustini sermones epistola Leonis pape ad Theodorum Foroiuliensem, Sollicitudinis quidem tue, et pag. 154, epistola S. Augustini de arbore scientie.

 228 4. Illico pag. 156: »Item dicta domini Ysidori de libro Genesis ad litteram. De ligno scientie boni et mali. Hoc lignum uere uisibile et corporale fuit, cibo noxium [Forte, innoxium] quia Deus, qui omnia bona fecit, aliquid  malum in paradiso instituere non potuit. Sed propterea appellatum est scientie boni et mali, quia homo per experimentum ab ipso didicit quod esset obedientie bonum, inobedientie malum.« Nihil aliud additur, sed cum hec uerba in commentario Isidori in Genesin, quod nunc habemus non reperiantur, fortasse pertinent ad commentarium litterale, quod Isidorum in omnes sacre Scripture libros composuisse cap. 65 ostendi. uerbum Domini uetustatis nota est in Mss., in quibus etiam Ysidorus pro Isidorus scribitur.

 5. Ibidem pag. 165: Ysidori Iunioris de uirginitate. Nunc autem que sit uirginitatis sacre integritas, etc., glorie in uertice preferat. Est caput 18 integrum libri II de Officiis, apud Breulium caput 17, ubi desinit glorie preferat in uertice. Grialiana editio cum hoc Codice facit, etiam in uerbis Salomonis, Tempus longe fieri ab amplexu, cum Breulius referat ab amplexibus. Est autem animaduertendum Isidorum auctorem librorum de Officiis ecclesiasticis in hoc Codice, qui quidem satis antiquus est, Iuniorem dici: quo tamen titulo non appellatur, dum eius dicta de libro Genesis ad litteram referuntur. Character Codicis est clarus, Gallicus, ut nonnulli uocant, qualis scilicet in Gallia, maxime seculo IX circiter adhiberi cepit. Puncta inter medias litteras, faciles litterarum  nexus, aliquando punctum et uirgula, diphthongi unite, scilicet subiecta uirgula littere e. Seculo X, aut sequenti, in Gallia exaratus Codex uidetur, quo scilicet tempore Galli Isidorum nostrum Hispalensem iam Iuniorem nuncupabant. Quemnam autem alium Isidorum Seniorem fuisse intelligebant? Id cap. 16 explicui.

6. Sequuntur in eodem Codice quedam sententie Ambrosii et Augustini, et in fine pagine 157 terg. rubrica, Hunc librum acquisiuit dominus Damianus Sancte Cruci. Rursus pag. 158 charactere nigriori, sed eiusdem forme, Cyprianus presbyter fratribus salutem: Quanquam sciam. Postea, Cyprianus presbyteris, et diaconibus, et plebi Furnis consistentibus, salutem. Grauiter, etc.

7. Codex 287 uaticanus membr. in-fol. seculi Xu  eleganter scriptus: quo plura S. Ambrosii opera continentur: 1. De Incarnatione, 229 Debitum, fratres, cupio persoluendum. 2. De mysteriis ac initiandis: De moralibus quotidianum sermonem habuimus. 3. Libri sex de Sacramentis: De Sacramentis que accepistis. 4. De Penitentia libri duo, Si uirtutum finis ille. 5. de Trinitate, Nullus qui sanum sapit. 6. De uirginibus libri tres, Si iuxta celestis sententiam ueritatis. 7. De Loco paradisi, Et plantauit.

8. Sequitur pag. 84, terg. rubrica, Incipit liber de uita, Ortu et Obitu Patrum, qui in Domino precesserunt: Quorumdam sanctorum, etc. Desinit in Iudith, sed ita ut opus mutilum uideatur, nam extremum uerbum est Machabei, quod ad ultimum caput prime partis de Patribus ueteris Testamenti pertinet.  Ut nonnulla alia Isidori opuscula Ambrosii nomine inscripta reperiuntur, ita hoc in rubrica subiecta Ambrosio affingitur: Explicit liber beati Ambrosii de uita, Ortu uel Obitu sanctorum Patrum, qui in Domino precesserunt. Incipit liber eiusdem, de figuris ueteris Testamenti: Adam figuram Christi gestauit, etc. He sunt Allegorie ueteris Testamenti, uerum pariter Isidori opus. Finit, glorie celestis coronam accepit. Additur falsa rubrica, Explicit liber beati Ambrosii archiepiscopi Mediolanensis de figuris ueteris Testamenti. Hec duo opera cum Editis Isidori consentiunt, nonnullis exceptis scripture uarietatibus, quales in Mss. reperiri solent. In Allegoriis deest uulgatus prologus Isidori ad Orosium.

9. Post Allegorias pag. 94 est hec rubrica: Incipit  prefatium Ysidori episcopi in ueteri Testamento: Genesis iuxta fidem historie, etc. Finit cum Romanorum ducibus actaque legationum. Est Isidori liber Proemiorum ueteris Testamenti sine prologo. In inuentario bibliothece uaticane manu Holstenii notatum est hos duos libros, de Figuris ueteris et Noui Testamenti, et Premiorum in singulos libros ueteris Testamenti, in hoc Ms. adesse sub titulo S. Ambrosii, quod est falsum, ut addit nota, nam sunt S. Isidori. uerum nota appingi debuit duobus primis libris de Ortu, etc., et de Figuris; nam tertius Proemiorum clare Isidoro ascribitur. Neque allegorie in hoc Ms. extenduntur ad Nouum Testamentum, sed in ueteri desinunt.

10. Succedunt in eodem Codice alia opera Augustini in psalmos, Hieronymi prologi in psalmos,  Ambrosii plures sermones. In fine notatur Codicem esse transcriptum ad instantiam cardinalis Philippi episcopi Albanensis, per Laurentium Spreuwe clericum Morinensis 230 ecclesie de monte S. Winoci de Flandria anno MCCCCLXXXuII, apud S. Laurentium in Lucina in palatio prefati cardinalis, regnante Paulo II. Additur ineptus uersiculus:

Et sic est finis: sit laus et gloria trinis.

11. Codex 351 uaticanus membr. in-fol. min. seculi XIu circiter, charactere Gothico-Germanico, qualis in nonnullis primis editionibus cernitur. Liber incribitur Epistole Hieronymi, cuius imago in prima littera expressa exhibetur. Precedit index, siue tabula sub rubrica: Tabula epistolarum in hoc Codice descriptarum. Indicantur epistole Damasi, Hieronymi,  Augustini, Theophili, Leonis pape, Cypriani, et pag. 217 Synonyma beati Isidori Hispalensis episcopi. At in ipso libro deest inscriptio, et opus incipit, Dilecte fili, dilige lacrymas, etc. Desinit, ex reuerentia enim amor procedit. In Inuentario bibliothece uaticane inscribitur Excerpta quedam ex Isidori libro Synonymorum cum Holstenii nota, Esse Isidori apparet ex tabula ipsius libri in principio. Hoc est Isidori opus inscriptum Collectum de lacrymis, et Institutio bone uite, ut c. 82 aduerti. Codex uenetiis descriptus uidetur, nam quedam de hac urbe annotantur, ut ecclesiam S. Marci edificatam fuisse anno 1351.

12. Codex 473 uaticanus membr. in-fol. seculi XIu uel seq. Sermones S. Augustini titulis rubrica notatis.  In prima littera effigies S. Augustini, ad populum e suggestu uerba facientis, representatur auro et uariis coloribus depicta. Sermones sunt 93, de uerbis Domini, de uerbis Apostoli, et alii.

13. Deinde pag. 109, rubrica: Incipit prologus Soliloquiorum Ysidori episcopi: uenit nuper ad manus meas quedam cedula  Ciceronis, etc. Incipit liber primus. Capitulum primum. Homo dicit: Anima mea, etc. Desinit, hic saluus erit. Explicit liber I. Incipit liber II. Ratio, Queso te, anima. Desinit, super uitam meam places, in secula seculorum, amen. Explicit liber Soliloquiorum Ysidori episcopi, Deo gratias. Subiungitur anonymi cuiusdam homilia de lectione apostolica: Quod animalis homo non percipit ea que sunt spiritus Dei.

 14. Pag. 116 rubrica: Incipiunt capitula in libro beati Augustini episcopi de ecclesiasticis Dogmatibus, etc. Expliciunt capitula. Incipit liber beati Augustini episcopi de ecclesiasticis Dogmatibus: Credimus, unum Deum esse Patrem, etc. Hic est liber quem aliis Isidori 231 operibus Bigneus addidit, ut dixi cap. 83. Conuenit fere cum editione Bigneana; cap. 2: Sed eternus Deus homo, etc. Cap. 11: Ex eo autem corporeas esse credimus, etc. Desinit etiam, ut Bigneus, in moribus inueniri. Sequitur rubrica: Sermo S. Augustini episcopi doctoris Gregorii [Forte egregii]. Magna questio est de recenti euangelica lectione.

15. Codex 511. uaticanus membr. fol. max. duabus columnis scriptus seculo X aut sequenti. Rubrica: In nomine SS. Trinitatis incipit liber S. Augustini  de unitate Trinitatis ex disputatione habita cum Feliciano heretico: Extorsisti, etc. In prima littera depingitur Augustinus contra Felicianum disputans, eumque coarguens. Fol. 2 terg. epistola Augustini ad Dardanum; fol. 3: Altercatio A. Athanasii contra Arianos; fol. 5: Liber Augustini de doctrina Christiana; fol. 14. Liber Augustini cum eius imagine in prima littera De uera Religione: fol. 18 terg. Soliloquia S. Augustini itidem cum eius effigie: Mihi multa ac uaria, etc. Fol. 32, sine titulo: Cognoscam te, cognitor meus, expressa in prima littera Augustini effigie. Fol. 32. Imago Alcuini initio eius epistole ad imperatorem, que est dedicatio libri de Trinitate. Post epistolam tria disticha, O rex auguste, etc.; iterum imago Alcuini initio libri; fol. 37, epistole Albini,  siue Alcuini: in epistola ad Eulaliam plures uersus uario metro. Fol. 38 terg. epistola diaconi Quoduultdeus ad Augustinum, et huius ad illum opusculum de 90 heresibus. Desinit, me orationibus adiuuetis: finit. Adduntur alia de hereticis Nestorianis, Eutychianis et Timothianis.

16. Fol. 42 terg. margini nota hec apponitur, Dicta S. Isidori de heresi et schismate. Textus incipit, Heresis Grece, etc., et pergit a capite 3 lib. uIII Etymologiarum ad finem capitis 5 eiusdem libri, tamen hereticus appellari potest; quo scilicet catalogus hereticorum absoluitur, de quo uide supra caput 55. Nulla peculiaris scripture discrepantia obseruatur.

17. Sequuntur libri S. Augustini de Trinitate, in quibus sepe eius imago expressa occurrit. Fol. 72,  opus sine titulo et nomine auctoris, qui est Gezo abbas Derthonensis; initio epistole, siue prefationis ad fratres picta episcopi imago, quod arguere potest Gezonem tandem alicubi episcopum renuntiatum. Incipit, Dilectissimis fratribus, quibus ex diuina dispensatione, quantum propria permittit 232 infirmitas, paternam impendo sollicitudinem, Gezo Dei et Domini nostri Iesu Christi seruus, etc. Fit mentio Gisemundi episcopi Derthonensis, qui monasterium S. Marciani fundauerat, eique Gezonem prefecerat. Ait Gezo se scribere de dominici corporis et sanguinis sacramento mellitum florulentum poculum ex catholicorum Patrum scriptis: secutus, inquit, auctores, beatissimos scilicet Domini sacerdotes Cyprianum, Hilarium, Ambrosium, Augustinum, Gregorium, Ioannem, ISIDORUM, Isitium,  Hieronymum et Bedam. Post indicem titulorum sunt uersus hexametri,

Conuiuas epuli mundos decet esse superni, etc.
Effigies fortasse Gezonis in prima littera C. Deinde alii uersus,

Regis adire sacre qui uis solemnia mense.
Malim Regis adire sacri.

18. Muratorius tom. III Anecdot., pag. 239 seqq. magna ex parte edidit hoc Gezonis opus ex ms. Codice bibliothece Ambrosiane. Mabillonius, ut ex eius Museo Italico, pag. 164 et 207 patet, duos eiusdem operis mss. Codices offenderat, et prefationem atque indicem capitum part. II Musei Italici pag. 89 uulgauit. Muratorius omisit multa ex iis que Gezo e  libris Cypriani aliorumque desumpserat, ac libellum Paschasii Ratberti, quem pene integrum Gezo descripserat: edidit autem e suo ms. Mediolanensi uersus, Conuiuas epuli, etc. nomine domni Odonis inscriptos, ubi in primo legitur Deus esse pro decet esse; et uersus, Regis adire sacre, etc., qui sunt Paschasii Ratberti ad Placidum discipulum: quorum quindecim primi iam typis excusi erant tom. XIu Bibliothece Patrum Lugd. pag. 720. Reliquos 67, Disponit causam, etc., usque ad Iudicium sumit qui non diiudicat, inquit, non ante luci publice redditos Muratorius existimabat. uersus Odonis abbatis Cluniacensis exstant etiam tom. XuII Bibl. Patr. pag. 313. Episcopus monasterii Derthonensis S. Marciani fundator in nostro Ms. dicitur Gisemundus, a Muratorio Giseprandus,  seu Giselprandus: claruit seculo X, anno circiter 950.

19. Codex 623 uaticanus membran. in-fol., quo Etymologie continentur, seculi XI circiter: apparent quidem uirgule aliquando, initio presertim, supra i, sed a secunda manu addite, ut in aliis antiquioribus Mss. cernitur. Primum librarium id moris non habuisse perspicuum est. Prima rubrica: Liber primus de Grammatica et partibus eius. Capitula. Post tabulam capitum rubrica: Incipit 233 liber Ysidori Ethimologiarum; sic plerumque in Mss. scribitur pro Etymologiarum. Sequuntur octo epistole mutue Isidori et Braulionis, scilicet due Isidori ad Braulionem archidiaconum, prima Dum a me litteras; editi, Dum amici litteras; secunda: Quia non ualeo,  etc. Deinde sex alie note epistole, sed epistola, Tue sanctitatis repetitur, et secundum eius exemplum in inuentario bibliothece uaticane auctius in fine dicitur; at re uera nichil additur, nam quod illico subiungitur, En tibi sicut pollicitus sum, etc., pertinet ad breuem illam epistolam, que prefationis locum obtinet.

20. Hoc Etymologiarum exemplar multa exhibet interpolata, que in plerisque aliis desunt. Simile aliud reperitur in Codice Ottoboniano 477. In libro I, post caput 23 de notis iuridicis, est Catalogus earum notarum: Aus. Augustinus  Aa, Augusta. Bayerius in not. ad num. 103 lib. u Biblioth. ueter. Hisp. cum ultra quadraginta Codices Etymologiarum se uidisse commemorasset, et in his nonnullos  antemillenarios Escurialenses et Toletanos, addidit: ueteres autem antemillenarii Etymologiarum Codices sub libri primi titulo XXIII exhibent syllabum notarum iuridicarum, quas, ut ibidem Isidorus ait, nouitii imperatores a Codicibus legum abolendas sanxerunt, quia multos per has callidi ingenio ignorantes decipiebant. Sunt autem persimiles ualerii Probi compendiis, que uulgo circumferuntur. Intelligit, opinor, Bayerius Codices Escurialenses aut Toletanos, nam in nostris Codicibus antemillenariis uix eiusmodi notas iuridicas, que aperte sunt post Isidorum adiecte, reperire licet.

21. Etsi autem Bayerius specimen earum non exhibet, tamen existimo non differre ab iis que in hoc Codice uaticano et in Ottoboniano 477 leguntur.  He quidem note non tam ualerii Probi compendiis persimiles sunt, quam notis iuris a Magnone collectis. ualerii Probi de notis Romanorum interpretandis libellus post prologum incipit: A. Augustus, uel Aulus, uel Aut, uel Aliquando, uel Ager, uel Agrum, uel Aiunt. AA. Augusti, uel Augusta. Magnonis note iuridice edite sunt in Dionysii Gothofredi Auctoribus lingue Latine pag. 1481, et in Putschii Grammaticis pag. 1544, 1676, ubi alterius auctoris exstat explanatio notarum iuridicarum pag. 1666, 1683. Apud Gothofredum hic est titulus; Note iuris a Magnone collecte: Hec iuris libens, rex, accipe, 234 Carle, Offert deuotus que tibi Magno tuus. Aug. Augustus, AA. Augusti, etc. Incertum est cuinam Carolo regi, Caluone an Magno, auctor hanc collectionem  dicauerit. Ego suspicabar legendum, Offert deuotus que tibi, magne, tuus: ex quo fortasse aliquis fecerit Magno, putans hoc esse auctoris nomen. De hoc eodem argumento conferendus est Petri diaconi de notis litterarum more Romano liber ad Conradum imper. Rom. primum. In eodem Codice 623 uaticano post caput 21, in fine Syneresis . . . dicere , adduntur tria capita, De schemate dyaneos, De transitu, siue transmutatione partium , De lectione. Libro III, cap. 12, exprimuntur figure geometrice: post caput 13, in fine tantumdem faciunt, subiungitur aliud caput, De expositione quarumdam figurarum: Alia ratio, etc., ubi plures figure geometrice pinguntur, et forsan nonnulle ad musicam ueterem  spectantes: nam intus legitur tonus, diapason, etc. In quodam Codice Toletano Burrielius affirmat descriptas esse notas ueteres musicas; sed fortasse ille sunt note que ante Guidonem Aretinum in usu erant, queque in multis adhuc Codicibus asseruantur. Recentiorum systema musicum Guidonianum cum ueterum systemate comparatur in tabella apud Meibomium in notis ad Euclidis introductionem harmonicam pag. 51.

22. Sequitur rubrica de prologis: melius in tabula librorum et capitum, Prologus. Incipit, de Natura rerum et ratione temporum duos iam stricto sermone libellos discentibus, utrebar, necessarios composui, etc. Opusculum hoc aliena manu Etymologiis immixtum: eius auctor librum de Ratione temporum se pleniorem  edere ait rogatus a fratribus. Subinde alia rubrica, de Computo per digitos et manus faciendo: de temporum ratione, Domino iuuante, dicturi, etc. Desinit libellus hic, qui uel totus, uel magna ex parte Bede est, de temporibus, indictionibus, numeris, etc., faciunt neoma. Hinc fortasse natum est quod Isidoro liber de computo ascribatur. uide caput 86. Neque in hoc tantum Codice, sed etiam in multis aliis animaduertere licet, Etymologias Isidori insigniter fuisse interpolatas, dum multi in hoc uolumen plura ab Isidoro pretermissa, et que sibi aut aliis usui esse possent, libenter coniicerent, non malo dolo, ut puto, sed certe malo exemplo. Debuerant saltem distinguere ea que primigenio Isidori operi adiiciebantur, 235 quod ab aliquibus factum in quibusdam aliis operibus  animaduerti.

23. Capita de musica, ut in Editis, proferuntur: nonnulla etiam capita de astronomia: capite 53 diuerse forme lune representantur, quod in aliis etiam Mss. obseruaui. Post hoc caput alia interseruntur de axe solis, de luna, de eclipsi lune, etc. Post caput 69 de statu stellarum sequitur aliud de signis et eorum domiciliis et proprietatibus, que diuerso modo exponuntur atque in Editis, premissa orbis figura, siue circulo. Incipit: Aries itaque domicilium est Martis, regnum uero solis.

24. Liber quartus de Medicina, ut in Editionibus: sed post ultimum caput, corpus curatur, adiiciuntur alia de Causa et exordio medicine, et a quibus habuit initium et nomen: In diebus denique illis, etc., et sanus  efficitur: ubi multa explicantur de rebus medicis et precipuis inuentoribus medicine. In libro u, cap. 27, de penis in legibus constitutis multa aliena sunt inserta. Post caput 5, lib. uII, demonstrant mysterium alia adduntur de ipsa factura et massa, de uigore angelorum: Qualis species prima, etc., idem sophista narrat.

25. Post caput 4 libri uIII, corpora lauent, rubrica, Incipit indiculus Hieronymi de heresibus Iudeorum: Hebreis transitores dicuntur, etc., uolunt esse substantiam. Alia rubrica: Hucusque Hieronymus. De heresibus Christianorum secundum Ysidorum: Quidam etiam heretici, etc. Dixi cap. 86 in quibusdam Etymologiarum Codicibus insertum reperiri indiculum  Hieronymi de hereticis: sed obseruandum indiculum huius Codicis diuersum esse ab edito, et prima illa uerba Hebreis  transitores dicuntur, etc., pertinere ad caput 4, lib. uIII, Etymologiarum, quod est de Heresibus Iudeorum.

26. Extremo capiti libri uIII, lenis incedas, additur aliud de Nominibus Parcarum, in quo tamen multa nomina deorum minorum gentium, imo et aliarum rerum explicantur. Desinit, torridum dicitur siccum, uel tostum. Liber IX de Linguis gentium: tabule consanguinitatis et affinitatis diuerse ab Editis; pag. 80 tabula cum rubrica: Incipit horologium. Finis libri ut Editi: in tutela consistere. Pag. 84, rubrica, Incipiunt nomina Grece et Latine interpretata: Peta, uates. Peticus, liber, Pema, unius libri opus, etc., desinit,  tetracolon, quadrimembris. Sunt quedam uerba Greca Latinis uocabulis explicata.

236 27. His succedit rubrica, prosa de quibusdam proprietatibus. Incipit, Quicunque cupitis saltantem me oannem cernere, nunc cantantis auditores locantem attendite. Fortasse cantantes et iocantem pro cantantis et locantem. Auctor huius prose initio Carolum imperatorem laudat, de quo ait: In miraculis gauisus, prodigus in uestibus, - Quando uictor coronatus triumphat in gentibus. Comprehendit similibus uersibus rhythmicis opus inscriptum Cena, quod falso Cypriano ascribitur, etiam ab auctore huius prose, et inter Cypriani spuria opera collocari solet.

28. Alia rubrica, uersus beati Benedicti abbatis:  Ordiar unde tuos, sacer o Benedicte, triumphos, etc. Desinit, O Benedicte pater, sint precor apta tibi. Sunt uersus elegiaci repercussorii, siue recurrentes Pauli Warnefridi, iam editi. Sequitur explicatio quarumdam uocum, Tramites, etc., ex capite, ultimo libri u Etymologiarum.

29. Pro libro X rubrica. Incipit liber X Origo quorumdam nominum, etc. Amos uir fortis et sapiens. Ed ti Aeros uir fortis, etc. Non tamen est reiicienda scriptura Amos: nam, ut notat Calmetus in uersione litterali nominum Hebreorum post dictionarium biblicum, Amos per aleph, pater Isaie prophete, est fortis, robustus ex amats. Et heros quidem minime scribi debet eros. uide tamen notam ad cit. lib. X, n. 2. Desinit liber X alatores et pressores cum rubrica,  Explicit liber X, prime partis Ysidori Ethimologiarum. Incipit secunda pars. Et adduntur summaria librorum decem sequentium. In Ottoboniano 477 qui, ut dixi, huic uaticano persimilis est, hec duarum partium distinctio non reperitur. Fortasse quia alicubi Etymologie in duo uolumina diuise fuerunt, duplex earum pars distincta fuit. Et numeri quidem librorum eodem ordine continuantur.

30. Libri XI et XII fere ut Editi. In libro XIII et XIu pinguntur circuli, siue rote, aut sphere, ut in libro de Natura rerum; que tamen in Ottoboniano 477 desunt. Cap. 5 lib. XIu post uerba, paradisum putauerunt, in ima pagina diuerso charactere designantur nomina insularum Fortunatarum, que ab Ottoboniano 477 absunt omnino. Cap. 6 similiter post  uerba, bis floribus uernare locum, adduntur quedam de incolis Taprobane, quam nunc Ceilan dicimus.

31. Post caput 11 libri XuIII quasi murisculus alia capita subiunguntur 237: De bastarna et trucurra: Trucurras et bastarnas faciunt, etc. In Ottoboniano 477, scribitur bastarina. De arte trucurrorum: Trucurrorum artificum, etc. De his qui terram fodiunt: De semine Iaphet terra est inter Oceanum et montes Birtenos, populus stultus, etc. Postea De clypeis, etc. uerbum basterna satis notum Latinis est: at uerbum trucurrus etiam in Ducangii Glossario medie et infime Latinitatis desidero.

32. Eodem libro XuIII, post cap. 15, silentio tegunt, apud Grialium obtegunt, ad marginem hec est rubrica a prima manu: Hic incipit liber XX secundum  aliquos. In Ottoboniano 477 he et alie sequentes diuisiones nullo modo indicantur. Post caput 26, suppliciorum certamina, rubrica ad marginem: Hic incipit liber XXI secundum alios, qui ponunt XXuIII libros in isto uolumine. Ita post caput 41: Hic incipit liber XXII secundum quosdam: post caput 52, semicirculi habens figuram, apud Grialium semicirculi figuram habens, rubrica: Hic incipit XXIII liber secundum quosdam. Post caput 59, Incipit liber XXIu secundum aliquos.

33. Initio libri XIX De nauibus, etc., similis rubrica: Hic incipit liber XXu secundum alios. Post cap. 1 l. XIX adduntur alia: De nauibus columbinis: Pempe naues, quas colibas uocant, etc. Ottobonianus 477, Penipe naues, etc. Sequitur, de nauibus indagationum  philosophus: Grandi enim scrupulo idem philosophus, etc. Fortasse intelligit Ethici Cosmographiam, siue aliud opus eiusdem. Post caput 7, »De murinis, ubi barathrum est: Murinus itaque primum mentionem fecit, etc. De inferis, et lympha fuliginosa: Dicit enim infero, etc. De feruore maris: Refert enim idem Sapiens in enigmatibus suis, mare in tam magno feruore turbulentum fore. De arbitrio Aetne: Nam cum feruente. De interpretatione uulcani: De his enim Philosophus ait, Pro uano merore exestuare cogor. De uulcano: Et mare sulphurea. De Sardinia. De Corsica.« Ibi de insulis, »quas uulgo Maioricam et Minoricam uocant. De monte Caucaso. De ingressu fluminis Gangis, uel ardore solis. De India et rege Feresim:« Ibi: »Et uale fecimus  deos deasque Indie, et aula regis Ferezis,« etc.

34. Sequitur caput 8 libri XIX, De fabricis parietum; et rubrica, Incipit liber XXuI secundum aliquos. Caput 17 desinit ut apud Breulium ad marginem: »Calcanthum dictum, quod calcis est thimum, id est, flos, unde et apud Latinos eris flos appellatur. Grialius sine 238 interpretatione uerbum Chalcantum preterit. Caput 19 desinit Canterium. Gubia. Illico Incipit liber XXuII secundum aliquos. Post caput 21 alia abiecta sunt. Item de uestibus sacerdotalibus: de ueste sacerdotali moderna comparata ad antiquum habitum quid mystice significet, persequamur. De superhumerali. De podere. De cingulo. De mapula siue mantili. De orario: Quintum appellatur orarium, quod ab aliquibus STOLA dicitur, et solum predicatoribus  est concessum, etc. De dalmatica. De casula. De sandaliis. De pallio. Super hec autem omnia summo pontifici et archiepiscopis per apostolicam uicem pallii honor decernitur. De diuersitate et nominibus diuersarum uestium: Diuersitas uestimentorum,« etc. Cap. 23 initio ms. hic habet Gallis linee, pro quo Grialius lene, alii linne: et mox Hispanis stringens, Grialius stringes. Cap. 25, Regillum est prelautum cum Grialio: Breulius, prelatum.

35. Initio libri XX, De mensis, etc., rubrica: Incicipit liber XXuIII secundum illos qui ponunt XXuIII librum in isto uolumine. Caput ultimum, ut Editi. Ibi character ferrum caloratum cum Grialio, pro quo nonnulli coloratum. Desinit, ut Editi, ut uis morbi ignis ardore siccetur. Hoc specimen exhibere placuit  Codicis Etymologiarum extra Hispaniam, et, ut ego arbitror, in Imperio Gallo-Germanico interpolati. Alius plane similis cap. 105 describetur, scilicet Ottobonianus 477.



CAPUT XCIu. Recensio XI Codicum mss. bibliothece ueteris uaticane. Summa Alphabeti secundum Isidorum quid sit? Exemplar Expositionis in uetus Testamentum Editis nonnichil auctius. Fragmentum chronologie de anno natiuitatis Saluatoris. Quidam scriptores et opera non uulgo nota indicantur.

1. Codex 624 uaticanus membran. in-fol. duabus columnis exaratus, seculi X aut XI. Tituli litteris Romanis maiusculis scripti sunt: reliquus character Gallicus, clarus, ac mediocris forme: puncta plerumque  inter medias litteras: marginibus summaria rerum addita: nulle fere diphthongi. Initio: Quos libros in ecclesia legere conueniat: Nunc uero de diuinis Scripturis agendum est, etc., usque ad 239 credimus esse subdenda, ex Gelasii decreto de libris recipiendis et non recipiendis, quod inter appendices ad Sedulii opera edidi ac recensui. Sequitur: De libro Apocalypsis: sed post paucas lineas desinit, ac fortasse hec duo prima folia ad alium Codicem spectabant. Recentiori manu descriptus est index alphabeticus copiosus rerum et uerborum Etymologiarum Isidori per libros et capita indicata. Succedunt hi uersiculi ueteri manu:

Da uocem, lector; tecum uox picta loquetur:
Tuque loquens auditor eris, dum talia promet:
Baptista antistes regii bis quattuor aureis
 Emit ab Hilario Anselmo, sibi meque dicauit.
uerbum loquetur obscurum est, et poterit exprimi loquatur.

2. Inscriptio magnis litteris Romanis, quibusdam rubris: Incipit Ethimologiarum Ysidori Hispaniensis episcopi lib. XX. Epistola ad Braulionem episcopum: Domino, etc. Primum D. in Domino floribus, et canis, uel alterius animalis figura ornatum, ut in aliis eius etatis Codicibus. Hispaniensis per errorem positum pro Hispalensis, nisi malis nationem Isidori, non episcopatus sedem indicari. Adsunt quinque consuete epistole Isidori et Braulionis, omissa breui epistola, siue prefatione, En tibi, etc. In chronico lib. u fit mentio Reccesuinthi regis Hispanie, ut in aliis Mss., de quibus uideri possunt uarie lectiones.  Hec autem omnia desumpta uidentur ex aliquo exemplari, quod S. Ildefonsus, aut aliquis alius eius etate, regnante Reccesuintho, describi curauerit. Est liber decimus per alphabetum: Origo, etc. Omittit Aeros, uir fortis, etc., et incipit, Auctor, etc.

3. In fine Etymologiarum eodem charactere: finit. Incipiunt Differentie nominum, siue uerborum: Inter metum, etc. Recentiori manu margini numeri Romani appositi apparent: sunt 300 differentie: Ultima, Inter mereo et mereor, etc., ruminor, et his similia. Hic desinit Codex. Extrema pagina quedam de Eusebii Chronico leguntur. Ex hoc uno Codice bibliothece uaticane uarias quasdam lectiones Differentiarum in schedis Zaccarianis, alterius manu descriptas inueni, ut dixi cap. 45 in fine.

 4. Codex 625 membran. in-8, seculi, ut uidetur, XII. Rubrica: Incipit Summa Alfabeti secundum Ysidorum Etymologiarum. Incipit: Abba, pater, Syrum nomen. In fine: Finiuit lete labor ingens, ergo ualete. In primo fol. littere iam euanescunt. Est glossarium 240 uberrimum, plurima uerba exhibens, que etiam ab Isidori Etymologiis, et aliis eius operibus, aut Isidorianis glossariis absunt. En specimen ex littera M. »Maceria, sepis, uel murus sine cemento. Macta, aucta. Machinatur, mala cogitat, insidiatur, etc. Meatim, meo more. Meapte, mea sponte . . . Micto, mingo . . . Migina, palea minuta, uel trita . . . Mycene, ciuitas Grecie, etc.« Ordo alphabeticus satis accurate dispositus est. Constat foliis 73, minuto charactere: supra i sunt puncta, sed recentiori manu  addita. Pro migina legendum uidetur migma, quod uerbum pro palea minuta in Glossario Cangiano ex antiquioribus aliis occurrit. De hac Summa Isidoriana alphabetica confer cap. 55. Initio notanda est explicatio uerbi Abaso, scilicet Abaso infima domus absis. uide Glossarium Isidori.

5. Codex 626 uaticanus membranaceus in-fol. seculi XIII aut XIu litteris multis uersicoloribus, nonnullis aureis, punctis supra i posteriori manu adiectis. Rubrica: Incipit prefatio libri beati Isidori Hispalensis episcopi: Historia sacre legis, etc. In hac prefatione commentariorum in Genesin uersus finem legitur: ab auctoribus Origene, uictorino, Ambrosio, Hieronymo, Cassiano, Augustino, Fulgentio, ac nostri temporis insigniter eloquenti Gregorio.  Commentarii in Genesin index capitum 31. Commentarius incipit: Creatura celi, etc. In fine: Explicit Expositio in Genesin. Incipiunt capitula II libri. Sunt capita 59. Incipit prefatio super Exodum: Quedam mysteria, etc. Index capitum 17 libri super Leuiticum: capite 16 ordo paululum diuersus est ab editione Matritensi: nam in Ms. caput 16 desinit in ea uerba, non suscipietis ea: et caput 17 inchoatur illis, Primo reiicitur, ac desinit, ab Ecclesia Catholica. Explicit liber super Leuiticum. Index capitum 29 super Numeros. Incipit prefatio super librum Numeri: Ideo hic liber, etc. Ita index capitum 22 super Deuteronomium, 17 super librum Iesu Naue, 9 in librum Iudicum. Caput 5 est de Ruth Moabitide, quod eo loco in textu omittitur. In fine, triumphabit.  Explicit Expositio Iudicum. uideamus nunc de Ruth. Habet enim ista, etc. in secula seculorum: amen.

6. Sequitur quoddam caput ad Exodum pertinens, scilicet ad caput XX Exodi, quod abest ab Editis: Sunt, qui hoc, quod in Exodo scriptum est: Reddes,  iniquitates Patrum, etc. Id inter 241 appendices locum habebit. Succedit index capitum libri I Regum, et ita aliorum cum Esdra et Machabeis, ut in Editionibus. Desinit: »Et hec omnia figure nostre fuerunt, in quos fines seculorum deuenerunt: suntque uniuersa mysteriis consummata per Dominum nostrum Iesum Christum, cui est honor et gloria, regnum et potestas cum Patre et Spiritu sancto in seculorum secula: amen.«

7. Ita fere Editi: sed in hoc ms. hec aliena subiunguntur:  »Post Simonis Machabei decessum computantur anni CXXuIII usque ad natiuitatem Christi, siquidem filius eius Ioannes, qui alio nomine nuncupatus est Hircanus, post patrem XXuI annis pontificatum tenuit. Hinc Aristobulus, filius Ioannis, anno 1 postquam Alexander Ianecis  XXuI annis rex, et pontifex exstitit. Hinc uxor Alexandri Alexandra, que alio nomine SAUSSA uocatur, regnum Iudeorum annis IX. Post hanc Hircanus, filius eius, annis XXXIu, post hunc alienigena Herode in regnum succedente, XXXII anno regni eius Christus nascitur: Laus tibi sit, Christe, quia conditus est liber iste. - Omnia mundana sunt, sicut somnia uana. - Omne tulit punctum qui miscuit utile dulci.« Conferenda hec sunt cum uariis auctorum opinionibus de anno  natiuitatis Christi, quam multi cum Labbeo anno 37 Herodiani regni statuunt.

8. Idem Codex nobis exhibet Etymologias sine titulo. Precedunt sex note epistole: in epistola, Solet repleri, pauce quedam uarie lectiones eadem ueteri manu indicantur, esto paruis panibus, uel paucis: multitudinem panum, uel magnitudinem. Post epistolas rubrica: Incipiunt capitula in numero uiginti libros Ethymologiarum. Nihil peculiare occurrit. Cap. ultimo lib. uI cum Editis: Sacrificium dictum . . . et sanguine Christi . . . Sunt autem sacramenta baptismum et Chrisma, corpus et sanguis, que ob id, etc. Ad librum X titulus posteriori manu: Explicit liber nonus. Incipit liber decimus. De quibusdam nominibus per alphabetum distinctis. Origo quorumdam nominum,  etc. In libro XIX plures fiunt diuisiones titulorum et capitum, ut in multis aliis Codicibus. Cap. 33 lib. X locus controuersus de annulis corruptus, ut in plerisque, Lugente, etc. Percandida margareta quero, etc. Liber XX ultimus desinit, ardore siccatur. Finit. Codex in Hispania scriptus, uel exstitisse saltem uidetur, cum sepe adiecta sit nota oio, hoc est, oculus, pro qua alii habent nota bene. Multi sunt litterarum nexus.

242 9. Codex 627 uaticanus membranaceus in-4 seculi XXI aut XIu. Rubrica: Incipit prefatio Ysidori in explanatione historie diuine legis: Historia sacre legis, etc. Explicit prefatio: Incipiunt capitula. Numerantur 32, quia primum caput secundum esse dicitur. Finit, super omnem carnem. Incipiunt capitula  Exodi. Sunt 60, apud Grialium 59, apud Breulium 51, ex diuersa scilicet diuidendi ratione. Tituli plerumque differunt ab Editis. Finit, in se credentibus. Incipiunt capitula de libro Leuitico. Sunt tantum 14 indicata in tabula capitum; sed in textu apparent 17, nonnichil tamen confusa. Caput 17 apud Grialium, Sed neque panes, etc., in hoc Codice continuatur, ut in Codice Bononiensi: Incipit: »Sed neque panis alienigene offertur Domino . . . . . et aliena computantur . . . . . Tales enim hostie repudiantur a Domino . . . . . ab Ecclesia catholica. Sed tamen etiam in his nostre figure fuerunt, quia nostra mundatio, et Dei propitiatio nobis sine sanguine Christi nulla est. Sed illarum figurarum ueritas, etc.,« ut in Codice Bononiensi et in editione noua Matritensi inter appendices  tom. III usque ad uerba, possideat ea in eternum; sed cum aliquo discrimine, ut mox dicam.

10. Capitula libri Numerorum, siue, ut hic scribitur, Numeri, indicantur 30, sed in textu plura diuiduntur. Capita Deuteronomii 22, libri Iudicum 9, comprehenso scilicet capite de Ruth. In libro I Regum sunt capita 21, in II capita 7, in III capita 8, et totidem in Iu. Capita libri Esdre 4 comprehenso capite De Machabeis. Desinit: »figure nostre fuerunt, in quos fines seculorum deuenerunt, suntque uniuersa mysteriis consummata per Dominum nostrum Iesum Christum Filium tuum, qui tecum uiuit et regnat Deus per omnia secula seculorum: amen.

Penna, gradum siste, quoniam liber explicit iste.
   Detur scriptori non cito uelle mori.«
 Sequitur in eodem Codice, sed alio, ut uidetur, charactere commentarium assertum in Iob, de quo satis superque dixi cap. 65.

11. Etsi autem Codex hic in Leuitico, ut dixi, cum Albornoziano Bononiensi consentit, tamen notanda est quedam transpositio sententiarum. Post indicata uerba, Sed illarum figurarum ueritas, pergit ms. uat.: Christus est, cuius sanguine redempti sumus. Cum queritur cur azyma, sicut Iudei, non obseruet, etc., ut in Albornoziano usque ad populis predicatur. Illico in uat.: Cum queritur cur de sanguine agni Christianus pascha, etc., iam sic pascha celebrat, etc., 243 usque ad nunc non est peccatum. Continenter addit: Nunc uero de quibusdam ceremoniis, etc., ut initio capitis 17 in Albornoziano, usque ad desideranter  oblata. Subiungitur: In tabernaculum autem Dei, quod est Ecclesia, non compaginare semper peccatum est, etc., usque ad finem, ea in eternum possideant. Incipiunt capitula libri Numeri.

12. Codex 628. uaticanus chartaceus in-4 seculi XIu aut sequentis. Rubrica: Incipit liber sancti Ysidori, qui uocatur Synonyma, id est, multa uerba. Prologus: uenit nuper ad manus meas quedam scedula  quam Synonyma dicunt, etc. Explicit prologus. Incipit argumentum: In subsequenti hoc libro, qui nuncupatur Synonyma, id est, in una significatione coniuncta, etc. Grialius: in unam significationem ceuntia. Post argumentum rubrica: Hic homo rationi dicit: Anima mea, etc. Item alie similes rubrice. Homo dicit: Ratio respondet. Post librum  primum: Explicit liber primus. Incipit secundus. Consilium. Queso te, etc. Tituli frequentiores, quam apud Breulium. Finis: super uitam meam places. Explicit liber beati Ysidori, qui uocatur Synonyma. Interseruntur quedam uerba, que ad recentioris alicuius epistolam uidentur pertinere, Letos nos excellentie uestre uehementer fecit epistola.

13. Sequuntur epistole Clementis Iacobo: Notum tibi facio. Iterum Iacobo: Quoniam sicut a beato Petro. Omnibus episcopis, etc. Urget nos. Iulio et Iuliano: Oportet, fratres. Omnes has epistolas supposititias esse, inter eruditos constat. Dubitari potest de ea, que in hoc Codice sequitur, epistola beati Dionysii ad Timotheum de morte S. Pauli apostoli, uti de aliis operibus et epistolis S. Dionysii Areopagite  nomine inscriptis, que in doctorum hominum inter se dissentientium disceptatione uersantur. Succedit opusculum anonymum, et sine titulo, quo agitur de cultu Deipare, et sacrarum imaginum, more scholastico: Pro parte negatiua primo arguitur, etc. Adiunguntur quedam alia de religione.

14. Deinde epistola Iacobi Lulinei ad Ioannem Barocium episcopum. De Lulineo nichil nunc occurrit quod moneam. Barocius per me fuerit Ioannes ille Barrocius, de quo pauca Fabricius in Biblioth. med. Sequitur narratio de colloquio inter Philippum christianum et Theodosium Hebreum, tempore Iustiniani imperatoris. Opus apocryphum. Hebreus asserit, in quodam commentario Hebreorum 244 de sacerdotibus Iesum filium Dei et Marie uirginis inter  sacerdotes relatum inueniri. Contra putidam hanc fabellam exstat tom. XIX Bibl. Patrum Lugd. pag. 728: Confutatio Iudaice cuiusdam imposture de legali Iesu Christi sacerdotio ex Suida desumpte, per Ioannem Hentenium Mechliniensem, Hieronymianum. Alia in hanc rem congerit Fabricius tom. I Codic. Apocryph. Noui Testamenti pag. 371.

15. Postea hymni ad pluuiam petendam: Squalent arua soli. Ad serenitatem poscendam: Obduxere polum. Tempore belli: Tristes nunc populi. Alius: Seuus bella serit. Hi hymni exstant in Breuiario Mozarabico, et sancto Ambrosio in Hymnario uen. Thomasii ascribuntur: sed in nostro uaticano Codice non eodem atque Synonyma charactere descripti sunt. Recentioris quoque manus est Oratio  Leodrisii Cribelli coram Pio II. Duo Leodrisii Cribelli in bibl. med. Fabr. cum notis Mansii commemorantur; sed eorum opera confusa sunt, neque huius orationis fit mentio. Adduntur alia: opusculum anonymum de diphthongis Latinis: Diphthongi, quibus ueteres. In fine:

Hos serues, cupio, diphthongos mille per annos.
Ut nostri possis reminisci semper amoris.
Breuis tractatus de indulgentiis, auctore De Mayronis ordinis Predicatorum: sed corrigendum puto ordinis Minorum: nam Franciscus de Mayronis insignis theologus Minorita est, cuius Waddingus preter alia opera refert tractatum de Indulgentiis: Istum, inquit, habeo ms., in quo quidem egregie et clare hanc materiam pertractat. Sunt plura alia miscellanea,  et in his uersus elegiaci de simia, matronam defunctam referente, siue imitante: alii de fabro ferrario compatre mortis.

16. Codex 629. uaticanus membranaceus in-fol. seculi XII. Inscriptio sine auctoris nomine: Incipiunt uite, Ortus, uel Obitus sanctorum, qui in Domino precesserunt. Prefatio: Quorumdam sanctorum, etc. Index capitum ueteris Testamenti 63. Apud Grialium sunt 54, sed in Ms. pretermittitur Aggeus capite 50. Ordo idem fere atque apud Grialium: sed ms. in textu sine explicatione historie preterit Micheam, Naum, Abbacuc, Zacariam, Addo, Azariam, rursus Zacariam, et Machabeos.

17. In Nouo Testamento sunt 22, primus Zacarias, ultimus Titus, uti apud Grialium. Cap. 70,  apud Grialium 71  de Iacobo Zebedei, scripsit, atque Hispanie, etc., 245 et in occasum mundi . . . . . sepultusque est in Achaia Marmarica. In fine ueteris Testamenti: Explicit eorum qui sub ueteri Testamento fuerunt. Incipit eorum sanctorum, qui in Nouo sunt. In fine operis: Explicit Obitus, uel uita sanctorum. Quoniam uero in hoc Ms. liber de Ortu et Obitu Patrum sine Isidori nomine profertur, in Inuentario nescio quis id notatum uoluit: Aduerte quia hic tractatus circumfertur sub nomine Isidori: in hoc autem Ms. non adest auctoris nomen. Ideo scias, quod nonnulli dubitant an sit Isidori. uerum ex omisso Isidori nomine, quod in sexcentis aliis Mss. clare exprimitur, imbecillum argumentum eruitur contra sententiam nostram de  Isidoro auctore libri, presertim quia in hoc eodem Codice alia sequuntur eiusdem Isidori opera; et quidem Allegorie, que subsequuntur, sine ulla inscriptione sunt, quamuis Isidori nomen epistole nuncupatorie de more preponatur.

18. Igitur post librum de Ortu et Obitu Patrum sine ullo titulo Allegorie ita incipiunt: Domino sancto ac reuerentissimo  fratri Horosio Isidorus: Quedam notissima, etc. Sunt allegorie ueteris et Noui Testamenti: in fine: eterne beatitudinis resurrectione curabuntur. Explicit. Breulius: refectione saturabuntur. Grialius: eterna beatitudinis refectione saturabuntur, ad quam saturitatem nos perducat Christus: amen. Post Allegorias est opus Bede de Locis  sacris: Descripsi breuiter finesque situsque locorum.

19. Pag. 14, rubrica: Incipit liber Prefationum Isidori episcopi Noui et ueteris Testamenti: Genesis iuxta fidem, etc. Omissus est prologus, Plenitudo, etc. Opus in fine est mutilum: desinit, Ioannes tres scripsit. . . Tertiam autem.

20. Pag. 17 terg. rubrica: Incipit epistola Iuliani Toletane sedis episcopi ad Ydalium Barcillonensem episcopum in libro Prognosticorum: Sanctissimo, etc. Diem illum, etc., supplicare sententiam. Explicit. Index lib. I cap. 22, lib. II cap. 37, lib. III cap. 62. Desinit: cuius nullus est finis. Explicit liber tertius: Deo gratias, amen. De hoc opere, quod in Matritensi elegantissima editione Patrum Toletanorum ad exemplar editionum Duacene et Lipsiensis, deficientibus  in Hispania mss. Codicibus, recusum fuit, nonnulla me scribere memini in not. ad Dracontium lib. III, uers. 52. In ms. uat. deest responsio Idalii Barcinonensis episcopi, et oratio Iuliani ad 246 Deum: que in Editis librum I precedunt. Alioquin dignus est hic Codex, quocum editio conferatur. Iuliani operi in Ms. succedit Historia ecclesiastica Eusebii, Rufino interprete.

21. Pag. 110 terg. rubrica: Incipit Chronica Ysidori: Breuem temporum expositionem, etc. In prefatione dicitur uictor Toronensis ecclesie episcopus, pro quo Grialius recte Tunnensis. Ita Breuem temporum seriem pro generationem. Chronicon ms. desinit anno quinto Eraclii, et quarto Sisebuti. . . tunc illi consummatio sua est. Reponendum anno quarto Eraclii,  et quinto Sisebuti: sic annorum numeri sepe in hoc Ms. commutati sunt. Annectitur chronologia regum Longobardorum et imperatorum Occidentis ab Aldoloaldo ad Heinricum, qui post Curradum regnauit annos XuIII, et imperatorum Orientis ab Heraclona ad Alexium Comnenum, scilicet seculo XI exeunte. Fortasse paulo post id tempus descriptus hic Codex fuit in Germania.

22. Pag. 115 est collectio canonum pseudo-Isidoriana. Premittitur catalogus Romanorum pontificum, qui a prima manu pergit usque ad Honorium II, Callisti II successorem, ad pontificatum euectum anno 1128. Secunda manu additur de Honorio: Sedit ann. u, m. II, dies 3. In inuentario bibliothece uaticane indicatur pag. 212 Damasus  natione Romanus; sed reuera in Codice aperte legitur, Damasus natione Spanus. Post catalogum Romanorum pontificum rubrica est: In nomine Domini nostri Iesu Christi incipit prefatium sancti Isidori libri huius, cuius hec sunt capitula: Isidorus Mercatus seruus Christi, etc. Ultimo loco descripta est synodus Urbani II Placentie habita anno 1095. De hoc Codice agunt Ballerinii de antiq. canon. Collect. pag. 235. Ex eodem paucas quasdam uarietates scripture excerptas proferam ad Allegorias, Proemia, Chronicon, et prefationem collectionis canonum pseudo-Isidoriane inter appendices.

23. Alii sunt Codices uaticani collectionis canonum, conciliorum; et epistolarum decretalium sub Isidori nomine, quamuis in rerum ordine, copia et  delectu multum inter se uarient, ut Codices 630, 631, 1340, 1349. In inuentario ad Codicem 630, hec affixa est nota: Quod Isidorus collectionem canonum peregerit, ait Gesnerus, in sua Bibliotheca; referri tamen a Ioanne Gersone. Tu uero addas, hoc idem referri ab Hincmaro episcopo Remensi, quem habes 247 infra inter concilia num. ueteri 1891, sub cap. 32 de Hispanis conciliis in fine.

24. Codex 632 uaticanus membranaceus in fol. seculi XIII, aut XIu, charactere magno et claro, paucis neque obscuris litterarum compendiis, nullis punctis supra i. Rubrica: Epistola Ysidori ad Masonem episcopum: Domino sancto meritisque beato fratri Masoni episcopo Hysidorus episcopus: ueniente, etc. . . Nicetio. Desinit, aut potior exstat auctoritas.  Data sub die pridie kal. Martiarum anno tertio regnante domno nostro gloriosissimo Witterico rege. Eodem charactere annectitur: Si quis, uel si qua adulterium commiserit, septem annis oportet perfectionem consequi secundum pristinos gradus. Subinde rubrica: Incipit liber primus sancti Ysidori, qui dicitur Sententiarum. Index lib. I cap. 31, lib. II cap. 43, lib. III cap. 68. Desinit, non quos celestis aula letificandos includit. Explicit liber tertius sancti Ysidori. Sequitur Diadema monachorum Smaragdi: Hunc modicum, etc. . . gaudium habere mereamur: amen. Quem libellum Smaragdus de diuersis uirtutibus collegit, et ei nomen Diadema monachorum imposuit, quia sicut diadema gemmis, ita et hic libellus fulget uirtutibus. Nihil aliud additur in hoc Codice.

 25. Codex 633 uaticanus membranaceus in 4 seculi X, litteris mediocris forme, et claris, diphthongis coniunctis, que alicubi desiderantur, paucis nexibus, et qui facile intelliguntur. Rubrica, Incipit liber primus S. Ysidori, alia sequebantur, que deleta nunc sunt. In capite pagine recentiori manu, Isidorus de summo Bono. Non est index capitum, sed rubrica capitis ultimi libri primi exhibet numerum 31. Postea: Incipit liber Sententiarum secundus sancti Ysidori. Caput extremum 44, Incipit liber tertius sancti Ysidori. Caput ultimum 66 desinit letificandos concludit. Explicit liber tertius, qui dicitur Sententiarum sancti Ysidori.

26. Codex 641 uaticanus membranaceus in fol. seculi IX aut X. In primis paginis opus mutilum  Albini magistri de uita S. Martini. Finit, pietates letantium, prestante Domino nostro Iesu Christo, etc. Pag. 3: Incipit prefatio domini Bedani super Apocalypsin. Ita nomen Bede in Mss. nonnunquam occurrit; sed fortasse magis ex consuetudine eorum temporum esset Bedanis, ut multa erant huiusmodi nomina apud Hispanos, Cixila, Cixile, uel Cixilanis, Suintila, Suintile, uel Suintilanis, etc

248 27. Sequuntur quedam opuscula Fulgentii, Augustini, Ferrandi diaconi, uictoris, Fastidiosi Ariani, cuius sermo exstat inter edita Fulgentii opera; et post Fulgentii epistolam siue librum de Regula uere fidei ad Petrum, qui perperam ab aliis Augustino tributus est, pag. 93 sunt uersus cuiusdam de beato Fulgentio: Cum studiis renitere sacer  cum gliscere sacris, etc. uidentur hi uersus esse Immonis exscriptoris ex uersu: Bermundo famulo manibus qui tradidit Immo. Quisnam autem est iste Immo? Prestaret, catalogum librariorum ueterum, siue exscriptorum, quorum nomina ad nos peruenerunt, ab aliquo confici, ut de etate plurimorum Codicum iudicium ferre posset. Fortasse multa eiusmodi nomina, que ego obiter notata habeo, postmodum proferam. Interim animaduerto mentionem Immonis librarii fieri in Thesauro anecdotor. Pezii prefat. tom. I, num. 64, ubi recensetur Codex nongentorum annorum, Homilie Origenis, in cuius fine id expressum est: Ego itaque in Dei nomine IMMO scripsi librum istum, non mea dignitate, sed Dei gratia; sed tamen presbyter. Fratres uos, qui  legitis in istis uoluminibus, et inuenietis ubi opus est ad emendandum, non me maledictis [Forte, maledicatis] sed eum omni diligentia emendetis, et pro me indigno peccatore orare dignemini. ualete in Domino euis [Forte, eui, uel euiternis] temporibus. Salutet uos Christus pius uester diu. Ex his probabilis eruitur coniectura, Immonem hunc ipsum exscriptorem esse Codicis nostri uaticani, seculo scilicet IX, aut seq. Mabillonius in Annalibus Benedictinis plures Immones commemorat; sed quisnam, aut an aliquis eorum in exarandis libris operam collocauerit, ex eo non colligitur.

28. Pag. 98, eodem charactere: In nomine Domini incipit liber Officiorum sancti Isidori episcopi:  Domino meo, etc. Queris a me. Index libri I capitum 44. Explicit capitulatio. Incipit liber primus Officiorum Isidori: Ea, que in officiis. Caput ultimum 44 inscribitur, De esu carnium, uel piscium; apud Grialium et Breulium, de carnium usu, uel piscium. Finit, nec apostoli uetuerunt, ut Grialius, pro quo Breulius prohibuerunt. Succedit sine ullo titulo liber II Quoniam origines. Tabula capitum 26. Ultimum, quod apud Grialium est 27, De manus  impositione, uel confirmatione, desinit, ut apud Grialium: Hec sunt parua ex multis . . . percepisse doctrinis. . . sententiis firmaretur. Grialius addit, Ora pro 249 me; et pro parua habet pauca, et precepisse doctrinas pro percepisse doctrinis. Preferenda tamen uidetur scriptura Codicis. Alia inter  uarias lectiones annotabo.

29. Illico rubrica. Explicit liber II. In Christi nomine incipit liber Isidori Senioris Primorum  de libris Noui ac ueteris Testamenti. Plenitudo Noui Testamenti . . . parua proemia narrationum subiiciamus. Explicit prefatio. Incipit textus libri tertii. Genesis iuxta fidem, etc. Desinit, et flumen baptismi mundum, lignumque uite domini nostri Iesu Christi. Explicit liber tertius Primorum. Incipit IIII de Ortu, uita et Obitu Patrum: Adam protoplastus et colonus; non procedit nisi ad caput de Ioseph: ob inuidiam uenditur factus humilis usque. Hic deficit liber de Ortu et Obitu Patrum, qui sine ulla controuersia Isidoro tribuitur, cum post duos Officiorum libros Proemia liber III Isidori dicantur, et eodem contextu  opus de Ortu et Obitu Patrum liber IIII. Ex libro Proemiorum nonnullas uariantes lectiones excerpsi, et caput integrum de Esther, quod ab Editis abest, descripsi. Quid autem est quod Proemia adeoque libri Officiorum et de Ortu et Obitu Patrum Isidoro Seniori tribuuntur? In inuentario bibliothece uaticane hec legitur notatio: In hoc Ms. adest SENIORIS, uideas an IUNIORIS. Id spectat ad controuersiam cap. 16 expositam de diuersis Isidoris. Hispalensi nostro Isidoro Senioris magis quam Iunioris nomen congruit, si cum altero Hispano Isidoro comparetur. Hispani ueteres nullum Isidorum Hispanum Hispalensi antiquiorem agnouerunt: itaque postquam Isidorus Pacensis seculo uIII florere cepit, hunc Iuniorem, illum Seniorem appellarunt. Propterea  censeo Codicem hunc uaticanum ex exemplari aliquo Hispano descriptum, in quo Isidorus Hispalensis dictus fuerit Senior, collatus cum Pacensi.

30. Post pauca quedam, ut dixi, ex libro de Ortu et Obitu Patrum, eodem charactere sequuntur hec opuscula: Admirabile de nostri Saluatoris imagine miraculum: Apud Cesaream Cappadocie. Tum miraculum in uita S. Hieronymi. uita S. Hieronymi. Sermones S. Ioannis Chrysostomi, qui indicantur 45, sed in Codice solum exscribuntur undecim.

31. Codex 650. uaticanus membranaceus in fol. paruo, seculi XII, mutilus initio. Post quasdam missas de feriis ritu Romano rubrica: Sequuntur autem misse S. Augustini episcopi omnium feriarum, 250 quas quia non inter alias reperimus, seorsum  posuimus. Feria prima. A. Fac mecum, Domine, signum in bono . . . P. Inclina Domine, etc. Etiam he misse imperfecte sunt.

32. Tabula operum indicat Alcuinum de Trinitate, quedam opuscula Augustini, Hieronymi, etc., et num. 19, Incipit liber unus de Conflictu uitiorum atque uirtutum, qui fortasse erat liber hoc titulo inter Isidori opera relatus, sed nunc a Codice abest, quod ueteri manu suo loco notatur. Adduntur alia: Collatio abbatis Serapionis de octo uitiis principalibus. Excerpta ex Gregorio Magno. Item de actiua et contemplatiua uita expositio beati Gregorii de Iob, que diuersa est ab opusculo eiusdem fere argumenti Isidoro ascripto, de quo cap. 85.

33. Fol. 108 titulus, Super Cantica canticorum:  Postquam a paradisi, etc. Post prologum, Osculetur me osculo oris sui. Angelos ad eam. Desinit, id est, electis meis similem te attendi. Deest in textu nomen auctoris, sed in tabula operum initio sic indicatur: Gregorii de Canticis canticorum homilie due. Ac reuera Gregorio Magno hic commentarius a Maurinis uindicatur de quo dixi cap. 65. Post commentarium sunt uersus, Has rogo, etc., qui in noua editione Matritensi uersibus, bibliothece Isidori subiuncti sunt: sed hic reperiuntur magis integri et correcti, ut aduerti cap. 81.

34. Succedunt epistola Hieronymi ad Damasum; Origenis, etc., Translatio tractatus Origenis in epithalamicis: Quomodo didicimus. Fol. 121, sermo S. Augustini ad omnes, maxime monachos et uiduas:  Frequenter semper diximus. Fol. 139, liber acephalus de Compunctione cordis; desinit, insatiabilem pulchritudinem tuam. Gloria Patri, qui saluauit nos, etc. Numero 59 indicantur Basilii monita; in textu titulus: Incipit Basilii ad monachos: Audi, fili, monitionem patris tui. Fol. 98 terg. alio charactere recentiori: Incipit uita S. Egiddi confessoris: Sanctorum quidem.

35. Hac in parte Codex est superscriptus, scilicet uita S. Egiddi superscripta est, deleto priori scripto. Itaque opera in tabula initio uoluminis post monita S. Basilii indicata desiderantur, quia ab aliquo erase e membrana littere fuerunt, ut aliud super exscriberet. Index num. 74 referebat: In Christi nomine incipit Synonyme lib. primus S. Hysidori Hispalensis  episcopi, et Sermones duos . Dolendum est non tam Synonyma quam duos hos sermones, qui Isidoro 251 ascribi uidentur, imperitia uel auaritia librarii periisse, qui uitam S. Egiddi scribere iussus, aut sua sponte aggressus, puras membranas cemere noluerit.

36. Codex 657. uaticanus membranaceus in fol. charactere scholastico, siue in scholis usitato, cum rubricis ac litteris uersicoloribus, seculi Xu circiter. Libri Anselmi de ueritate, de libero Arbitrio, de Conceptu uirginali. Homilie Bede. Menologium Anselmi. Liber pro insipiente. De incarnatione. Liber Anselmi de Processione Spiritus sancti. Eiusdem de Sacrificio. Alia eiusdem Anselmi, Cur Deus homo, Enchiridion, etc. Libri Xu Augustini de Trinitate,  libri Iu de Doctrina Christiana: Libros de Doctrina Christiana, etc., eiusdem Augustini, sed sine auctoris nomine. Libri Iu Damasceni de orthodoxa Fide. In fine, Explicit Damascenus.

37. Subnectitur opus Sententiarum Isidori in hunc modum: Incipiunt capitula libri I, II uel III, et recenti manu perperam correctum et III. Ad marginem, Incipiunt capitula Ysidori de summo Bono. Libri I sunt capita 31, libri II cap. 44, libri III cap. 65. Desinit, letificandos includit. Quamuis solum ad marginem opus Isidoro ascribatur, tamen idem nomen occurrit, ut in ceteris editis, cap. 1 libri III: Miserere, Domine, misero Ysidoro. Titulum de summo Bono recentioris etatis esse satis perspicuum est. Nihil peculiari animaduersione dignum occurrit, nisi forte  quod locus in Editis fere corruptus lib. II, cap. 6, ut infimis et exterioribus delectentur, ita in Ms. legitur, ut in infima et exteriora delectentur.

38. Sequitur opus de Spiritu et Littera, Quoniam dictum est mihi. Aliud de Gratia et libero Arbitrio hoc initio: D. G. abbati Theodici Fr. S.  Opusculum de Gratia et libero Arbitrio, quod illa, quam scitis, occasione aggressus sum, etc. Ultimo loco sunt Retractationes S. Augustini. Codex totus miscellaneus, ut per se patet.



252 CAPUT XCu. Alii 5 Codices mss. ueteris bibliothece uaticane describuntur. Rodericus Sanctius de Areualo, et Alfonsus de S. Maria episcopus Burgensis laudati. ueteres expositiones misse. Curiosa quedam de Leucio Apocryphorum auctore. Homiliaria et Lectionaria antiqua describuntur.


1. Codex 939 uaticanus chartaceus in fol. seculi XuI rubricis, ac prima littera aurea uersicolori ornatus. Quedam Augustini de Ancona. Eiusdem Super facto Templariorum an liceat secularibus illos inuadere. Libri Hieronymi et Gennadii de uir. illustr. Liber Plinio in multis Mss. affictus, de uir. illustr. Proca rex. Tractatus Rabani De numerorum commendatione Allegoria, etc. Numerorum ratio. Finit Centum quadraginta quatuor millia . . . non est inuentum mendacium. Isidori de Numeris liber in hoc eodem argumento uersatur, ut exposui cap. 63. Succedunt hec in Codice. Liber de Sapientia sanctorum, sine auctoris nomine, qui initio in tabula operum dicitur  Bonauentura; sed recentiori manu ad marginem notatur, editum a Wadingo Rome fuisse anno 1655 nomine Ioannis Gualensis. Petrarche opus, Quot fuerint Hercules. Sermo in die ueneris sancti, qui B. Bernardi in indice dicitur: incipit Quis dabit capiti, etc.

2. Pag. 146 titulus: Quedam dicta pulchra S. Ysidori contra Iudeos, et de passione Christi. Scilicet quedam sententie ex Isidori libro ad Florentinam de Passione Domini, hinc inde excerpte.

3. Post hec ex Isidoro excerpta, alia Bernardi in libro de Contemptu mundi contra malos ecclesiasticos, Speculum uirginitatis, et normula uite apostolice Hieronymi. Bernardus de noua militia ad Hugonem. uita B. Siluestri pape, auctore Eusebio Cesariensi,  interprete Rufino. Alia spiritualia opuscula Epistola S. Catharine de Senis ad quemdam Fratrem: Scribo uobis, etc.

4. Pag. 125. Dialogus super excellentia et dignitate curie Romane super ceteras, etc., contra eos qui eam diffamant: Complures esse scio. Panegyricus Latini Pacati Theodosio dictus: Si quis unquam. Liber Facetiarum Poggii. Ruffus Sextus: Rerum gestarum.

253 5. Oratio episcopi Burgensis in concilio Basileensi: Cum in publica: que auctoris, ut mihi uidetur, manu correcta est. Epistola Francisci de Angularia comitis Auersi, detenti in Castro Sancti Angeli, missa episcopo Ouetensi, Castellano: Quanquam ex hac tua maxima pietate. Gratias agit Castellano. Epistola Castellani responsiua: Reddite  sunt mihi; que pulchra et docta est. Castellanus Comitem consolatur. Longum esset et a meo instituto alienum omnia scripta que occurrunt singillatim explicare, certosque auctores designare, quamuis et id mihi interdum iucundum esset et aliis fortasse non ingratum. De scriptoribus tamen Hispanis qui se mihi offerent, pauca indicare, cum alioquin illi exteris non ita sint uulgo noti, neque me pigebit, neque alii, ut opinor, id a me peculiari quadam ratione fieri grauate ferent. Episcopus iste Ouetensis est Rodericus Sanctius de Areualo, Prefectus arcis Sancti Angeli, de quo preter alios cardinalis Quirinius in appendice ad uitam Pauli II, pag. 169, erudite agit. Marchantius quoque in suo Dictionario longum operum Roderici catalogum  contexuit. Si quis tamen collectionem omnium eiusdem operum edere in se susciperet, quod fortasse utile esset, bibliothecam uaticanam, que multos ac preclaros eius libros mss. continet, consulere in primis deberet. Episcopus Burgensis, cuius paulo ante oratio laudata est, insignis quoque scriptor est seculi XIu. Alfonsus de S. Maria, siue de Carthagena, filius Pauli episcopi itidem Burgensis. Uterque meritis laudibus celebratur in Hispan. sacr., et in Biblioth. uet. Hisp. Nic. Antonii, qui orationem eius in concilio Basileensi habitam indicat ex ms. uaticano 232.

6. Codex 1146 uaticanus membranaceus in fol. seculi X circiter. Rubrica: Incipit liber Officiorum, qualiter missa Romana celebratur. Notatur, editum  hoc opus in Ordine Romano Ferrarii 1591, sed in quibusdam discrepare. Initium: Primum omnium obseruandum est uII esse regiones ecclesiastici ordinis urbis Rome. Desinit, et intrant in secretarium. Ibi nota recens: Hucusque in editis. Rubrica: »Incipit ordo ecclesiasticus Romane Ecclesie, qualiter missa celebratur. Incipiunt ecloge de ordine Romano et de quatuor orationibus episcoporum, siue populi in missa:« charactere nigro »in missa,« sed eadem ueteri manu: »Incipiunt capitula sequentis opusculi: Prenotamus.«

254 7. Est quedam Expositio misse. Inter alia queritur: Cur masculi ad australem partem, femine ad borealem stent? Respondetur fragiliorem sexum constitui debere in aptiore loco, ut angelus Apocalypsis  pedem dextrum super mare, sinistrum super terram posuit. Fortiora etenim membra in maioribus periculis, alteora  in competentibus sistuntur. Post alia: Cur sit diaconus in ambone uersus ad meridiem? In margine nota alterius manus, sed antique: Apud nos contra Aquilonem; quia contra illum loquitur, qui dixit: Ponam sedem meam ad Aquilonem. Hec ad ueteres ritus illustrandos prodesse poterunt.

8. Refertur canon misse fere ut nunc est in usu, de quo dixi cap. 84, et alia Expositio Misse: Primum in ordine misse, etc., ut ibidem dixi. In hac missa notanda sunt hec Canonis uerba: »Una cum famulo tuo papa nostro, quia enim ipse uice apostolica caput est Ecclesie, ideo primus nominatur in  hac prece. Et antistite nostro, etc.« Desinit: »commendauit Apostolus.« Sequitur »de sacramentis Ecclesie. Sunt autem sacramenta Ecclesie baptismum et chrisma, corpus et sanguis: que a SECRETIS uirtutibus, uel SACRIS sacramenta dicuntur.« Petita hec sunt ex Isidoro, lib. uI cap. 19, de quorum explicatione contra Binghamum disserui cap. 30.

9. Pag. 19, alia breuis Expositio misse: »De ordine misse: Primum autem in celebratione misse:« desinit: »licentia eundi, peracta missa.« Rubrica: »In Domini  nomine pauca ex auditorum  uirorum uoluminibus excerpta. Incipiunt capitula de Catholica Ecclesia et eius ministris, et de baptismatis officio. Ista capitula a Palatio Aquisgrani uenerunt. Ecclesia Grecum est.« Notatio recentis  manus: »Hec excerpta sunt ex Hrabani Mauri Institutione clericorum edita.« Sed cur non ex Isidoro lib. uIII Etymol., cap. 1, quod ita incipit, Ecclesia Grecum est? Rabanum ipsum Isidori scripta compilasse, constat.

10. Pag. 20 terg., alia misse Expositio: Dominus uobiscum. Salutat, etc. Hec est misse expositio in nonnullis Mss. Isidoro ascripta, ut exposui cap. 84.

11. Sequuntur capitula Theodulfi episcopi edita apud Sirmondum tom. II Conciliorum Gallie. Quedam Walafridi. Anonymi expositio orationis Dominice: Quomodo uocatur hec oratio. Alia de sacramentis, de diuersis ritibus, de missa: citatur Beda.

255 12. Pag. 62 rubrica: Incipit de baptismo et omni eius ordine iuxta indaginem catholicorum:  Baptismi sacramentum si prima repetens ab origine pandam, baptizauit Moyses, etc. Cap. 2, Baptizauit et Ioannes, sed non ex toto. Cap. 3, Baptizauit iehsu primum in Spiritu Sancto. Ita alia capita. Cap. 10, rubrica: De cathecumenis Ysidorus. Cap. 12, De salis acceptione Ysidorus. Cap. 20, De abrenunciatione Ysidorus. Hec tria postrema capita desumpta sunt ex lib. II Officior. cap. 21; illa autem priora de baptismo ex cap. 25 eiusdem libri secundi.

13. Pag. 66 rubrica: »De ordine ad fidem uenientium, quorum primus gradus est catechumenorum, secundus competentium, tertius baptizatorum. De catechumenis Ysidorus.« Ita: »De exorcismis Ysidorus. De salis acceptione Ysidorus.« Hec omnia ex eodem Isidori libro excerpta sunt

 14. Succedit opus Amalarii de Ordine et Causis ecclesiasticorum officiorum, de quo plura Fabricius in Biblioth. med. post Mabillonium. Hoc exemplar desinit, bibendo redimamur. Explicit liber Officiorum. Deo gratias: amen. Amalarius, ut hoc obiter notem, Isidorum nostrum excitat lib. III cap. 2. Ipsa  uocatur Kyrica, quia est dominicalis . . . ipsa uocatur basilica, uel regalis, etc. Unde Isidorus: Basilice prius uocabantur regum habitacula.

15. Codex 1267 uaticanus membranaceus in fol. max. seculi XI exeuntis, aut XII incipientis. Tituli rubricati: characteres maiusculi uersicolores et uariis figuris ornati. A Gregorio XII, anno 1577, hic Codex bibliothece uaticane fuit donatus. Homilie et Sermones. Homilia Remigii episcopi, Nomine  Orientis. Alie Augustini, Leonis, plurime Bede, nonnulle Fulgentii et Hilarii. Fol. 89 terg. rubrica: Sermo beati Ysodori  episcopi de Natali Domini. Alius titulus charactere nigro, ueteri etiam: Sermo beati Isidori ep. de Nat. Incipit: Natalis Domini dies ea de causa, etc. Est caput 26 libri I Officiorum: desinit, natus est Christus. Apud Breulium est caput 25, ubi legitur, Cuius suscepte incarnationis, cum in ms. et apud Grialium legatur Cuius suscepte carnis.

16. Pag. 117 Sermo S. Ioannis Chrysostomi: Prophetas, etc. Pag. 121: »Incipit prologus de uita et assumptione beati Ioannis apostoli et euangeliste. Melito seruus Christi episcopus Laodicee uniuersis episcopis catholicorum in Domino eternam salutem.  uolo, fraternitatem 256 uestram esse sollicitam de Leucio quodam, qui scripsit apostolorum Actus, Ioannis apostoli et euangeliste, S. Andree et Thome apostoli: qui de uirtutibus quidem, quas  per eos Dominus fecit, uera dixit: de doctrina uero multa mentitus est. Dixit enim, docuisse eos duo principia, etc. Incipit Historia: Secundam post Neronem persecutionem, etc.« Ad marg. Lectio I. Leucius iste, de quo hic agitur, siue, ut alii uocant, Seleucus, est scriptor ille apocryphorum, qui discipulus diaboli dicitur in decreto Gelasiano de libris recipiendis et non recipiendis, quod append. 5 ad Sedulium ad mss. Codices recensitum notis illustraui. Gerh. Ioannes uossius de Genealog. Christi p. 34, de hoc Codice uidetur loqui: »Ceterum Seleucus  iste etiam memoratur Melito Laodicensi episcopo prefat. in uitam S. Ioannis euangeliste, que necdum edita, sed in uaticana atque aliis exstat bibliothecis, siue Melitoni episcopo Sardensi , libro de transitu B. uirginis tom. uII Biblioth. Patrum.«

17. Fol. 132 terg. rubrica: Incipit sermo S. Seueriani episcopi de Innocentum : Zelo, quo tendat, etc. In Bibl. med. Fabricii hec lego: Seuerini abbatis sermones in natali SS. Innocentum in bibl. Sangermanensi memorat Cangius. In nostro Ms. Seuerianus episcopus nominatur: sed idem auctor esse uidetur, cuius fortasse etiam est opusculum sepe editum inscriptum, Doctrina Seuerini episcopi, incerte scilicet sedis et etatis.

 18. Pag. 139, Incipit uita S. Siluestri: Siluester igitur urbis Rome episcopus cum esset infantulus, etc. Pag. 193, ad textum Euangelii Ioannis est imago S. Ioannis Baptiste agnum manu tenentis. Pag. 258 terg. finis homilie S. Gregorii Magni in Euangelium, Designauit Dominus, in hec uerba: »quod accepistis, parate. Sed ista, que dicimus, melius apud uos orando quam loquendo obtinemus. Deus, qui nos pastores in populo uocare uoluisti, presta, quesumus, ut hoc, quod humano ore dicimur, in tuis oculis esse ualeamus. Per Dominum nostrum.«

19. Codex 1268 uaticanus membran. in. fol. max., eiusdem, ut uidetur, characteris ac precedens. Homiliarium ac lectionarium, uti in uolumine precedenti.  In nonnullis uerbis signum penultime syllabe corripiende aut producende perinde ut in nostris breuiariis apponitur, sed a recentiori manu. Puncta uero, interrogationem 257 indicantia, prime sunt manus. Incipit a dominica Septuagesime: Nescitis quod hi qui in stadio currunt, etc. uolens et desiderans egregius predicator, etc., sine auctoris nomine. Sequuntur sermones Ioannis Constantinopolitani, Hieronymi, Bede, etc. Fol. 37, rubrica: Sermo de eodem ieiunio beati, ut putatur, Ambrosii: Sancte Quadragesime rationem, cuius hodie initium celebramus.

20. Fol. 44. Sermo S. Fausti episcopi de ieiunio: Rogo uos et admoneo, fratres karissimi. Fol. 79, terg. ad euangelium Matthei Ecce mulier Chananea  picte sunt imagines Saluatoris, duorum apostolorum, mulieris Chananee, et filie huius, a demonio uexate. Pag. 122 terg. Sermo S. Seueriani: Magnificentissimi principis nostri nunc pagina loquebatur. Fortasse legendum Seuerini, de quo ante dixi, et conferri potest Mansius ad Bibl. medic. Fabricii Fol. 123 terg. Ex commentario Remigii: Scriptum est quod Abraham duos filios habuit. Non sine causa. Fol. 131. Unde supra sermo S. Seueriani episcopi: Hodie beatus euangelista filium uidue. Fol. 167. Sermo S. Augustini episcopi in uigilia Osanne: Postquam Dominus quatriduanum.

21. Fol. 185 terg. rubrica: Incipit prefatio sancti Ysidori episcopi testimoniorum Scripturarum de passione Christi: Domine sancte sorori Florentine  Hysodorus  quedam, etc. In Ms. est prenunciata, pro quo Breulius pronunciata. Desinit prologus, imperitiam reprobet: alia omittit. Rubrica: Incipiunt testimonia Scripturarum: Sic predixerat Hieremias ex persona Domini: Preuaricatione preuaricata est. Ita incipit cap. 19 lib. I contra Iudeos. Sunt testimonia hoc et seqq. capitibus contenta usque ad finem cap. 50 lib. I: Circumedificant aduersum me, ut non egrediar; sed quedam Isidori uerba pretermittuntur.

22. Fol. 225 in feria uI Parasceues rubrica: Unde supra sermo S. Seueriani episcopi uidetur: Conuenientes ad stationem Ecclesie matris. Fol. 235 rubrica: Incipit sermo beati Rom. De uespere sabbati: Quomodo iuxta Mattheum. Ignotum mihi, an Romanus  iste, si tamen Romanus legendum, aliquis sit ex Romanis illis qui in Bibl. med. Fabricii commemorantur. Post hanc homiliam fol. 233, terg. rubrica: Incipit uita beati Gregorii pape: Gregorius genere Romanus, arte philosophus. Ubi hec occurrunt: Nam ab eisdem fratribus 258 enixe rogatus, maximeque a Leandro Hispaniensi [Forte, Hispalensi] episcopo pro causis Wisigotharum  legatus eodem tempore Constantinopolim uenerat, compulsus est, ut librum Iob multis inuolutum mysteriis enodaret. Auctor uite est Paulus Diaconus. Ea exstat edita tom. Iu Operum S. Gregorii editionis Maurine, ubi legitur Leandro Hispalensi, et pro causis Wisigothorum.

23. Fol. 241, rubrica: Incipiunt capitula de uita et miracalis beati Benedicti abbatis: Fuit uir uite  uenerabilis gratia Benedictus, etc. Dialogus sancti Gregorii, etc. Ultimo loco est homilia S. Ambrosii in Annuntiatione: Missus est angelus Gabriel, etc.

24. Codex 1269 uaticanus membr. in fol. maiori. Homiliarium et Lectionarium, ut duo precedentia, eodem uel simili charactere. Rubrica: Sermo beati Ambrosii de natali martyrum post pascha. Sequuntur alii sermones, in natali sanctorum Cantianorum S. Ambrosii, in natali S. Georgii, S. Andree, S. Barbare, S. Nicolai Patarensis, maioribus litteris: sed hic postremus imperfectus est. Succedunt primo charactere homilie S. Augustini.

25. Fol. 19, rubrica: Inuentio sancte crucis: Perrexit autem Helena Hierosolymam. Fol. 31. In die natali S. Ioannis Baptiste, cum pictura uisitationis  Deipare ad Elisabeth, et alia natiuitatis S. Ioannis Baptiste. Fol. 47, Sermo S. Leonis pape de celebratione prouectionis sue: Honorabilem mihi, dilectissimi, hodiernum diem. Fol. 53. Eiusdem sermo de natali apostolorum Petri et Pauli: Beatissimorum apostolorum Petri et Pauli. In prima littera sunt imagines Petri supra, Pauli infra. Fol. 75. In sancti Iacobi  Accessit. Homilia uen. Bede presbyteri: Dominus conditor ac redemptor noster. Fol. 77, In sancti Petri a uinculis. Expositio epistole Bede presbyteri de commentario super Actus apostolorum. Fol. 84, in natali S. Laurentii: Martyrium coloribus graphice expressum. Fol. 91, Sermo S. Ambrosii, unde supra: O uere beata humilitas Marie, que Dominum hominibus peperit. Recentiori  manu. Ambrosii Autperti. Festum inscribitur, de Domina nostra Dei genitrice Maria. Plura de hoc sermone retuli cap. 61, ubi aduerti Isidorum nostrum ab auctore laudari.

26. Fol. 106. Sermo in decollatione S. Ioannis Baptiste; initio pictura S. Ioannis decollati. Fol. 112. In natiuitate S. Marie sermo Petri Damiani. Obiit S. Petrus Damiani anno 1072, neque multo 259 post Codicem exaratum puto. Fol. 117. In exaltatione sancte crucis: In tempore illo postquam Constantino Augusto contra Maxentium properanti ad bellum signum sancte crucis fuisset ostensum. Adest pictura huius apparitionis.

27. Fol. 127. In sancti Michelis archangeli sermo beati Gregorii pape: Angelorum quippe, et hominum  naturam. Fol. 129, rubrica: Sermo Ysidori episcopi; angelorum nomen officii est, non nature; ex lib. uII Etymol., cap. 5: Angelorum autem uocabulum officii nomen est, non nature: atque iisdem uerbis ex lib. I Sentent. cap. 12. Deest in Ms:, dicimus post gratia. Desinit, et angelis redditam, qui est finis cap. 12 cit. Illico pag. 900, post redditam, rubrica S. Gregorii pape, unde supra: Nonnunquam, etc. Qua de re conferenda sunt que dixi cap. 72 et rursus indicabo cum uetustissimum quantius pretii Codicem uaticanum 3836 seculi uII uel uIII describam.

28. Fol. 137, Kalendis Nouembr. Festiuitas omnium sanctorum: Legimus in ecclesiasticis historiis quod sanctus Bonifacius, qui quartus a beato Gregorio Romane urbis episcopatum tenebat, suis precibus a  Foca Cesare impetrasset donari ecclesie. . . Pantheon, etc. Confer Baronium ad ann. 1 Bonifacii Iu cum not. Pagii ad annum 607. Deest commemoratio defunctorum. Extremo loco sunt sermones pro communibus sanctorum. S. Ioannes Chrysostomus, cuius nonnulli sunt sermones, uocari solet Osaureus in hoc Codice, in quo etiam inserta est apparitio S. Michelis archangeli ad montem Garganum.



CAPUT XCuI. Recensio 16 Codicum ueteris bibliothece uaticane. Miscellanea ex Patribus. Curtii de Alexandro Historia. Collectiones canonum. Plura opera ueterum grammaticorum, glossaria, uocabularia, synonyma, et differentie uerborum in Mss. mire antiquitatis.

1. Codex 1290 uaticanus membranaceus in 4  magno seculi Xu circiter: plura, ac uaria complectitur. Stemmata consanguinitatis: uersus argumenta bibliorum indicantes: Lex prohibet, etc. Excerpta ex Historiis scholasticis: Quadruplex est modus. Excerpta ex libris 260 Sententiarum Petri Lombardi: Lib. I de Trinitate, etc. Sunt quatuor libri Sententiarum in compendium redacti. Summa casuum; Simonia est. In fine: Explicit Summa casuum prosaice. Summa magistri Raimundi metrice: In summis festis ad missam dicitur una - Tantum collecta, etc. Compendium Decretorum Gratiani: Humanum genus. In indice dicitur Fr. Raimundi. Item Summa uitiorum et uirtutum. Item Difficultates biblice: hoc est, uerba quedam biblica per alphabetum explanata. Ibi Iubileum interpretatur remissionis  annus, etc., secundum Ysidorum, scilicet ex lib. u Etymol., c. 37.

2. Fol. 151 seqq. Dicta sanctorum de beata uirgine. Dicta sanctorum de diuersis. Dicta Bernardi ex Soliloquiis: Agnoscam te, Domine, cognitor meus. Item liber beati Bernardi, Multi multa sciunt. Anselmi Prosologium: Eia nunc, homuncio, fuge. Epistola Fulgentii ad Reginum: Accipientes litteras tuas. Quedam ex S. Dionysio. Liber beati Hieronymi de Nominibus Domini: Omnipotens Deus. Quedam S. Ambrosii.

3. Fol. 184, rubrica: Incipit liber Soliloquiorum beati Ysidori. Cognosce homo, etc., ex libro II Synonymorum cap. de humilitate usque ad uerba, aufer a corde fraternam offensionem prope finem capitis de  Patientia. Quedam omittit, quedam addit, et mutat auctor huius excerpti, fere ut in similibus accidit.

4. Sequuntur alia opuscula, siue excerpta Hilarii, Hugonis de S. uictore, et Ferrandi. Senece nomine liber de uirtutibus cardinalibus: Omne peccatum actio est. Premittitur: Lucius Anneus Seneca de Getis fuit, et locus eius in regione Neronis, etc. Alia huius furfuris de Seneca, cui liber Martini Bracarensis, seu Dumiensis, de Differentiis quatuor uirtutum cardinalium, in aliis quoque mss. Codicibus falso ascribitur. Accedunt alia: Homilia Origenis, Maria stabat ad monumentum foris plorans: In presenti solemnitate, etc. Quedam herbe medice uariis coloribus expresse.

5. Codex 1344 uaticanus membranaceus in fol. magno, charactere eleganti Gallico exaratus seculo  circiter X. Quedam folia extra suum locum et ordinem sunt compacta. Rubrica: »Incipit Ordinationis ordo de prauitate Dioscori Alexandrini: Posteaquam Dioscorum.« Epistole Simplicii et Felicis. Fol. 6 terg.: »Incipiunt decreta de recipiendis libris, uel non recipiendis, scripta Gelasio papa cum LXX eruditissimis episcopis in sede apostolica urbis Rome: 261 Post propheticas et euangelicas.« Desinit, »confitemur esse damnata.« De celebri hoc Gelasii decreto plura disserui in append. ad Sedulium. Sequitur, Cuius supra Fausto, etc. Alie epistole Gelasii, Anastasii, Symmachi, sub quo plures episcoporum subscriptiones, Hormisde, Ioannis pape, Felicis, Bonifacii, Ioannis, Agapiti, Siluerii, uigilii, Pelagii, Ioannis, Benedicti, Pelagii, Gregorii  sub quo subscriptiones  episcoporum, Martini.

6. Pag. 90 terg. rubrica: »Incipiunt capitula que ex Grecis et Latinis canonibus, et synodis Romanis, atque decretis presulum, ac principum Romanorum sparsim collecta sunt, et Engilramno Mediomatrice urbis episcopo a beato papa Adriano tradita XIII Kal. Octobr. indictione nona quando pro sui negotii  causa agebatur: Dei ordinationem accusat, etc.« De his Capitulis multa disserunt scriptores, qui de canonum collectionibus agunt. In nonnullis Codicibus Engilramnus, siue Angilramnus Adriano capitula tradidisse dicitur, non Adrianus Engilramno, ut in hoc uaticano asseritur. Utrolibet modo opus supposititium creditur.

 7. Post epistolam uitaliani ad Georgium episcopum Syracusanum, que desinit, cerneremus, hec est rubrica: »Incipit epistola Ysidori Spalensis urbis episcopi Laudefredo Cordubensi episcopo data. Domino sancto meritisque beato fratri Laudefredo episcopo Ysidorus episcopus: Perlectis, etc.« Desinit: »Preparatio sacrificii.« Bis scribitur Landefredo pro Laudefredo. Sequitur alia rubrica: »Incipit epistola eiusdem Ysodori  episcopi de restaurandis post penitentiam honoribus, gradibus [forte, honorum gradibus] clericis in corporali facinore lapsis: Domino sancto, meritisque beato fratri Masonio episcopo Ysidorus episcopus: ueniente ad nos . . . Nicetio.« Desinit: »auctoritas: Data sub die II Kal. Martias anno tertio domini nostri gloriosissimi Witerici regis. Finita  epistola Ysidori episcopi.« Habentur etiam he due epistole in ueteri collectione canonum Cod. uatic. 3791 et in aliis.

8. Codex 1346 uaticanus membran. in fol. paruo. In eo est collectio canonum in septem libros distributa, ineunte seculo XII, de qua Ballerinii de antiq. Canon. Collect. part. Iu, cap. 18. Premittitur catalogus Romanorum pontificum, ubi dicitur, Damasus natus Hispanus, etc. Pag. 15 terg. est catalogus heresum ex Etymologiis Isidori, ut iam dictum cap. 86.

262 9. Codex 1348 uaticanus membr. in 8 seculi XI aut seq., exhibet collectionem canonum in quinque libros distributam, cuius, nisi fallor, Ballerinii de antiq. canon. Collect. non meminerunt. Precedit  tractatus de Fide sancte et indiuidue Trinitatis: Credimus, unum esse Deum, etc. Desinit, rationemque coniungere: quod ex initio libri de Eccles. dogmat. aliisque collectum opusculum est, ut dixi cap. 83. Post aliud opusculum de Camera Christi charactere recentiori subiungitur: Iste liber est monasterii S. Marie de Angelis de Florentia.

10. Sequitur rubrica: »Incipit liber Excerptum ex sententiis canonum sanctorum Patrum, qui in u diuisus est partibus. 1. Liber de Primatu Romane Ecclesie, etc. 2. De communi uita clericorum, etc. 3. De baptismate, etc. 4. De matrimonio, etc. 5. De admonitione sacerdotum, etc.« Multa sunt excerpta ex Decretalibus epistolis apocryphis. Titulus uII et ultimus libri u est de essentia anime, et quomodo  uariatur propter diuersos actus: ubi multa occurrunt ex Isidori non nominati libro de Differ. rer.

11. Post canonum collectionem hec est notanda rubrica: Chronica Isidori, siue, quod est uerius, sanctorum Augustini et Hieronymi, incipit: Breuem temporum expositionem, etc. Desinit anno 4 Sisebuti: consummatio sua est, pro quo alii consummatio seculi est. Quedam adduntur, quedam desunt, quedam permiscentur. Cum sermo est de Adam, ad marginem eodem charactere adiungitur: Fuerunt autem omnes dies uite Ade anni DCCCCXXX. Sic alia similia in aliis. De Constantino Magno sic habet: Constantinus Magnus imperator regnauit annos XXXI. Iste primus imperator Christianus effectus licentiam dedit Christianis  libere congregari, etc. Nescio autem unde librarius hauserit chronicon potius Augustini et Hieronymi esse quam Isidori. Cap. 77 et seq. eiusmodi Chronicon auctori suo uindicauimus: sed in hoc Codice, ut in plerisque aliis, interpolatum conspicitur.

12. Finito Chronico, hec est rubrica: Sequitur argumentum ad indictionem per tempora regum inueniendam: Anno 1. Alboini regis hec in Italia erat indictio. Desinit anno 1027. Sequitur Chronicon Romanorum pontificum, quorum postremus est Paschalis secundus. In hac quoque chronologia dicitur Damasus natus Hispanus. In fine Codicis hec est nota. Isidorus. Canon autem Grece, 263 Latine regula, etc., a societate multorum in unum. Est fragmentum ex cap. 16 lib. uI Etymol., quod in catalogo  uaticano appellatur Fragmentum Isidori de interpretatione canonis.

13. Codex 1357 uaticanus membr. in fol., de quo uide c. 86. Sunt excerpta ex Isidori libris Sententiarum de Regibus, etc.

14. Codex 1471 uaticanus, membran. in fol. seculi uIII aut IX, cuius littere maiuscule sunt uel rubre, uel crocee, uel cerulee, uel uersicolores. Glossarium per alphabetum, initio mutilum: Incipit: »Licenter, licite. Lingurrit, lingit.« Desinit, »zephyri, uenti. Zona, cingulum.« Sequitur aliud Glossarium hoc titulo: »Incipit Hermineumata prisca, qua uetustissimi populi Italie sub Latino et Saturno usi sunt: Alieno more, alieno genere uite, etc.« Finit: »uidubium, qui [Forte, que] duos maritos amant. uulsum,  quod euellitur. uurat  consumit. uestibulum, limen. uollo, luit, fouet. Mendis Codex scatet. Inter alia explicatur, Brudus, gurdus.«

15. Pag. 16, Incipit liber Ethymologiarum, id est, de proprietate sermonis, uel glossa, hoc est, hermineumata ab a. A uox dolentis est, etc. Desinit, uirgultum, silua minuta, uel uirgula. Aliquid deesse uidetur. Glossarium hoc copiosissimum est, in quo multa, ut uidetur, ex Etymologiis Isidori sunt petita, ac fortasse inde est nomen inditum, Liber Etymologiarum. Succedit glossarium aliud acephalum uerborum sacre Scripture. Incipit, Encenia, noua edificatio, uel dedicatio. Desinit, Zozamin, preparatio in acie.

16. Pag. 98 rubrica: Incipit distantia uerborum: Inter absconditum et absconsum: absconditum rationis  est, absconsum uero consuetudinis. Hec est differentia nona in libro Differentiarum Isidori editionis regie Matritensis. In hoc Ms. opus per alphabetum procedit, sed in fine est mutilum. Desinit, Inter profugum et exsulem, et extorrem, et relegatum, et transfugam: profugus est, etc. Adiciuntur synonyma quedam sine principio: Ductus aque, iter, cursus. Dubium pendens, etc. Finis: uultuosus, tristis. Ypotheca, uniuersa substantia.

17. Pag. 127. Incipit Etimologie lingue communis, qua pete usi sunt. Ambages, dubitationes. Ala, pars exercitus, etc. Desinit, uocis preconio, laude. Pag. 130. Interpretatio filiorum Iacob de Hebreo in Latinum. Amen, uere. Ruben, Dei spiritus. Plura alia sunt simili modo ex Hebreo idiomate in Latinum  conuersa. Pag. 137. 264 Incipit interpretatio sermonum scholasticorum, id est, glossa Hieronymi presbyteri. Ab origine, a genere. Abstrusa, abscondita, occulta. Finit, Zorobabel, magister Babylonis.

18. Pag. 191. »Incipit Nomina interpretata de Hebreo in Latino sermone, quod exposuit beatus Hieronymus: Adonai, Domine, etc.« Hec etiam alphabetica methodo. Desinit, »zizana, arseius, uel auscultante Domino. Item Prefatio. Hanc priorem luculente interpretationis glossulam citius charaxans depinxeram, etc. Item glossa, Abgrego, segrego, etc.,« usque ad »Zizania, lolium.« Item glossa Auxiliari, etc., Que paulo post initium deficit. Multa habet hic Codex communia Isidori Differentiis uerborum et Glossariis, de quibus dixi cap. 56 et 57.

 19. Codex 1491 uaticanus, initio membranaceus, ubi est catena Patrum super Magnificat. Reliqua chartacea seculi Xu, ut uidetur. Capri Grammatici ars: Quo ducit hec uia, dicemus, non, ubi. Cato descendit, non, discendit. Desinit, stellionem dicito a similitudine stellarum. Rubrica: Agretius. Agretius et cum Latine scribas, per diphthongum scribendum, non, ut quidam putant, per y, Agritius. Triceni de trecentis dices, etc. Desinit, supplicia de tormentis dicimus et de precibus.

20. Rubrica: Q. Rhemnius Palemon: Omnia nomina, etc. plenissime dicta. Rubrica: Donatus: Barbarismus est, etc., uexit ad urbes. Rubrica: Seruius Nicomediensis: Oratio dicitur, etc. Contulit semen. Sequuntur Aemilius Aper: Ars est comprehensio, etc.,  uitiosus, et turpissimus. Sergius Maurus Centimeter; Ilarissimo Albino, etc. Intende laborem. Pompeius: Barbarismus est, etc. barbarolexis. Metrorius: Quamquam de litteris, etc. an Melibei? Maximus uicturinus  Liquentes autem littere, etc. ultra una, Sergius de Elementis: Littera dicta est, etc., cano Troie.

21. Donatus Iunior: uox est er, etc., cola, et commata. Albinus: Principales partes, etc. hos callidos homines et similia. Focas Grammaticus R. R. R. 

Ars mea multorum es, quos secula prisca tulere,
   Seu noua te breuitas asserit esse meam, etc.
Credo nonnullos, etc., simplicitatis consecuturum. Q. Terentii Scori de Orthographia ad Theseum: Scribendi autem ratio. Mutilum opus in fine.

 22. Hunc Codicem recensui, ut Agretii opus indicarem, quandoquidem liber inscriptus, de Distantia uerborum, Isidori nomine 265 eodem initio exorditur, eodemque in argumento uersatur: de quo dixi cap. 56.

23. Codex 1558 uaticanus chartaceus in 4 seculi XIu uel seq. Rubrica: Incipit liber de Proprietate sermonis ex Nonio Marcello iuxta seriem alphabeti: Auernus lacus, etc. Desinit, uulpinari dictum est, etc. Aliud glossarium anonymum: Apud, iuxta; Sisen. histor, l. III. Dum pristinum uitium apud ignem per sudorem corpore exhauserunt. Est glossarium ex rarioribus uocibus, et uocum significationibus constans, allegatis auctorum presertim ueterum locis: sed non procedit, nisi ad uerbum ineptitudo ex Cecilio.

 24. Pag. 160, rubrica: Incipit liber de Differentiis uerborum: Abducit, producit inter, et deducit hoc interest, abducitur quis ad rem inhonestam, etc. Non seruatur ordo alphabeticus. Desinit, Inter deforme, et turpe: deforme ad corpus pertinet, turpe ad crimen, uel ad animum.

25. Pag. 177, rubrica: Quedam alia de differentiis dictionum, seu uerborum: Inter polliceri, et promittere. Sunt differentie Isidori, ut exstant in editione Bigneana. Solum procedunt usque ad differentiam 140. Inter commodare, etc. In differentia 8. Bigneus habet niuibusque completur: Ms. addit, estate torret, id est, siccatur. Confer supra cap. 56.

26. Pag. 199, Incipit Pauli epitome ex Festo: Augustus  locus. Desinit: ungulatros, ungues magnos, atque aspersos  Cato dixit. Auctor epitomes est Paulus Warnefridi, de quo Fabricius in Bibl. med., et in uet. latin. lib. Iu cap. 6. Pag. 263. Eiusdem Pauli epistola: Diuine largitatis munere, sapientia, potentiaque prefulgido D. Karolo regum sublimissimo Paulus ultimus seruulus cupiens aliquid bibliothecis addere, quia ex proprio perparum ualeo, necessario ex alio mutuaui. Festus denique Pompeius, etc., desinit, ad potiora excitabit. Hac epistola Paulus librum suum dicauit: de quo anonymus Mellicensis de Script. eccles. cap. 67: Paulus uir doctus scribit inter alia librum utilissimum qui inscribitur de Significatione uerborum.

27. Codex 1869 uaticanus in fol. membranaceus  seculi XII, ut uidetur. Initio sunt quedam ex Historia Alexandri magni, auctore Q. Curtio Rufo: Defuncto itaque Philippo, etc. Pag. 5. Incipit prefatio in libro Freculfi nobilissimi historiographi: Domino preceptori 266 desiderantissimo. Primum D affabre pictum uariis coloribus auroque insignitum. Sic alie littere initiales. Post prefationem uersus eiusdem Freculfi, Te duce, Christe, uia facilis est ire per omnes,- Quos natura negat, etc. Post librum uII Freculfi, quedam excerpta ex historicis, et inter alios ex libro Isidori Hispalensis episcopi; Tiberius regnauit, etc. Fraculfus, siue Freculphus floruit sec. IX.

28. Pag. 91, De descriptione temporum: Prima etas in exordio sui continet creationem mundi, etc. Est compendium chronici Isidoriani, quod exstat in  Etymologiis. Desinit, Eraclius ann. XXuII. Huius quinto, et quarto religiosissimi principis anno Sisebuti, etc. Explicit annotatio parua de discretione temporum. uide cap. 77.

29. Sequuntur nonnulla carmina Ausonii, non expresso auctoris nomine, et Definitiones philosophorum de omnibus rebus contra querulos sermocinandi, ubi illa est definitio Ciceronis, Nulle sunt occultiores insidie, etc., quam ex Codice Palatino 930, cap. 81, num. 17, protuli. Pag. 95, »uisio angelica, quam ostendit Deus Guerino famulo suo. uisio Guerini prius canonici, postea monachi, quam ostendit illi Deus per angelum, et nos fratres eius ipso narrante scripsimus, serui S. uincentii Metis.« Finit, »uite  clausit horam.« Que uisio an sit typis edita, ignoro.

30. Rubrica: »Miraculum leonis et asini: Quadam namque die aduesperascente cum beatus Hieronymus, etc.« Sermo de decollatione S. Ioannis Baptiste: »Narrat Iosephus uinctum fuisse.« Pag, 101 rubrica: »Incipiunt uersus: Tot tibi mala meis manibus lectissima carpsi, - Hoc calamo siluas oculis gradiens sapientium.« Ultimus: »Qui fratri ignoscit, ignoscit Christus et illi.« Auctor est Alcuinus, uel Columbanus. Certe inter utriusque pemata inuenitur carmen monostichon, ut uocant, quod incipit, Hec precepta legat: et inter alios huius carminis uersus exstat hec eadem sententia: Qui fratri ignoscit, etc., uti etiam alie carminis, Tot tibi mala, etc. Deinde Incipiunt uersus Fortunati episcopi in consolatione  defunctorum: Aspera conditio, et sors irreuocabilis hore.

31. Succedunt liber tertius, et seqq. Q. Curtii Rufi. Liber decimus explicit feliciter. Incipit ortus eiusdem Alexandri, et quomodo occidit Nectanabum et Philippum patrem suum: Aegypti sapientes, etc. Conferenda hec sunt cum iis que Fabricius Bibl. uet. Lat. lib. II, cap. 17, de antiquitate historie Alexandri Magni, auctore 267 Curtio, disserit. Sequuntur epistola Alexandri ad Aristotelem de Situ Indie, et epistole amebee Alexandri et Didymi regis Bracmanorum. In editione Romana Q. Curtii anni 1590 post decem libros de Rebus gestis Alexandri Magni additur Alexandri Magni uita ex libris Historiarum in compendium redacta, Ioanne monacho auctore,  et Angelo Cospo Bononiensi interprete: sed diuersum est initium ab opere, de Ortu Alexandri, etc., quod in Cod. uatic. Q. Curtio subiicitur. Liber Ioannis monachi incipit: Philippi Macedonie regis, etc. Sequitur in eadem editione epistola Alexandri Magni ad Aristotelem de Situ Indie in Latinitatem uersa, ut ibi dicitur, a Cornelio Nepote.

32. Pag. 199. Incipit historia Apollonii regis: In ciuitate Antiochia rex fuit quondam Antiochus nomine, etc., alterum in bibliotheca sua posuit. Explicit historia Apollonii regis. Fabulosa est hec historia qua Apollonius iste filiam suam in stupri consuetudinem traxisse dicitur, ac mirabiles inde rerum ambages finguntur. Alio recentiori charactere in fine Codicis sunt excerpta ex gestis Alexandri, ex Claudiano,  ualerio Maximo, Trogo Pompeio, Iuuenali.

33. Codex 1974 uaticanus membran. in fol. seculi XII, Pauli Orosii Storiarum Liber unus. In fine: Explicit liber septimus Orosii presbyteri ad Augustinum episcopum historiarum contra accusatores temporum Christianorum.

34. Sequitur chronicon Isidori, hoc titulo a recentiori manu addito: Incipit liber Chronicorum Isidori Hispalensis: Breuem temporum expositionem; alii habent seriem. Concluditur anno quarto Sisebuti: tunc illi consummatio seculi est. Coheret fere cum editione Grialii: quedam omittit, ut de Iulio Cesare: Gaius Iulius Cesar ann. u. Hic primum Romanorum singulare obtinuit principatum; a quo etiam Cesares appellati sunt. De Constantino ita refert:  Constantinus regnat annis XXX. Iste primus inter imperatores imperator Christianus effectus, etc. Succedunt Gesta Alexandri Magni, Aegypti sapientes, quod est initium operis in Codice uaticano 1869, descripti. Tum epistola Alexandri ad Aristotelem de Situ Indie. Epistola G.  ad Gallie episcopos inuitantis ad concilium mense medio nouembri celebrandum, ut discordie inter apostolicam sedem et regnum finem imponerent: Quantas tribulationes, etc. uia regia incedendo reuocare. 268 Mentio fit Henrici regis, imperatoris, ut puto. Hec epistola inter alias S. Gregorii uII a Labbeo relatas non exstat. In fine Codicis est initium Historie Sozomeni.

35. Initio uoluminis ad Historiam Orosii apponitur  prefatiuncula de Orosii uita: Incipit prefatiuncula in Orosio. In inuentario bibliothece uaticane ita indicatur: De uita Orosii quedam ex Isidoro de illustribus uiris; sed reuera in Codice auctoris nomen non exprimitur: neque ea uita in libro Isidori de illustr. uir. reperitur. Ad dubia ergo, uel supposititia Isidori opera eiusmodi caput de Orosio referendum est.

36. Codex 2439 uaticanus, in quo est commentitium commentarium beati Isidori in Aphorismos Ioannis Damasceni, quod iam descriptum fuit cap. 75.

37. Codex 2902 uaticanus chartac. seculi Xu in 4. M. Tullii Ciceronis Topicorum ad Trebatium libellus incipit: Maiores nos res scribere ingressos. Pag. 25  rubrica: Isidorus: Topica est disciplina inueniendorum argumentorum. Ex cap. 30 lib. II Etymologiarum, paucis mutatis uerbis aut alio modo scriptis. Desinit, ut ingenium cadat: alii, ut cadat ingenium. Alia rubrica, Item Isidorus: Hinc ad dialecticas species: est finis cap. 28, et totum caput 29 eiusdem libri. Sequitur Betii opus in Topica Ciceronis: Exhortatione tua, etc. Fragmenta Isidori in inuentario uaticano inscribuntur, de Topicis et definitione Logica.

38. Codex 2930 uaticanus chartac. in 4 seculi Xu aut ineuntis XuI. Palephati fragmenta: Hec de incredibilibus scripsi. Desinit, finis uite. Finis Palephati de historiis incredibilibus. Constantini Lascaris excerpta ex Suida. Corn. Seuerus de morte Ciceronis. Pedo de Germanico: Iam pridem post terga datum,  etc. Oratio M. Antonii in funere Cesaris ex Dione. Genera petarum: Pete alii dithyrambici, etc. Miscellanea de fabulis.

39. Pag. 62. De ui fortune incerti ode: Est fortuna potens inuida fortibus. uictorini opusculum de Orthographia: Nunc res admonuit, etc. Consonantes litteras non germinabant, etc. Quedam ex Cassiodorii epistolis. uita uirgilii ex M. ualerio Probo. Note in Bucolica uirgilii, in Georgica; desinunt in Iu libro de Pado: ripe flexuose, ut cornua sunt, cum rubrica, qua notatur esse imperfectum opus et mutilum.

269 40. Pag. 113, sine titulo excusum typis opus. Cicero ueturio suo salutem: Collegi ea uerba, etc., igitur per alphabetum initium capiamus. Abditum, opertum, etc. Ad marginem notatur per ordinem litterarum loco  uerborum per alphabetum. Hec sunt Synonyma, de quibus plura cap. 56. Sequuntur Differentie Ciceronis nomine, ut ibidem dixi. Alia adduntur de psalmis, et uersus finem, Leges a Romulo constitute, ex Pomponio: Nequid nisi augurato faciunto, etc. In fine rubris litteris: Franciscus Petrarcha in pago Arguada moritur anno Christi 1379. Hec scribebantur anno 1506.

41. Codex 2951 uaticanus chartaceus, in quo est Isidori liber de Machina mundi et de contratis eius, hoc est, fragmenta ex libro XIu Etymologiarum, ut cap. 86 explicui. Sequitur in eodem Codice Liber de Origine iuris et omnium magistratum. Facturus legum uetustarum interpretationem, etc. Tum pag. 15, Breue Chronicon ab initio mundi usque ad seculum  uIII. In principio Deus ex nichilo creauit, etc. Finit: Berengarius imperator fuit ultimus imperator Italicus, etc.

42. Pag. 37, liber Xenophontis de uita tyrannica et priuata. Pag. 49 seqq. Quedam miscellanea ex Cicerone, et aliis. Pag. 79 plures epistole nomine Platonis, Lepidi, uirgilii, Alexandri Magni, etc. Alie Francisci Philelphi, Francisci Petrarche. Pag. 83, epistola B. Marie uirginis ad Ginasium dilectum et condiscipulum. Inter apocryphas Deipare epistolas non uideo hanc commemorari, ne a Fabricio quidem tom. II Cod. Apocr. Noui Testamenti, pag. 833 seqq.

43. Pag. 135, sententie multiplicis argumenti e diuersis auctoribus collecte, inter quos sepe Isidorus laudatur. Pag. 265, uegii pete carmina: Laudate  et cuncti letas effundite uoces. Alia aliorum carmina. Pag. 272, Sedulii uersus ex elegia, Cantemus, hoc titulo: Sibylla Eleaspontica de Christo: Gaudia magna Dei, etc., usque ad, Credite iam miseri, adueniet Dominus. Legendum uero Sibylla Hellespontica, siue Hellespontiaca.

44. Codex 3320 uaticanus membranaceus in fol. magno, charactere Gothico, quem cordellato dicunt, subpallido, siue parum nigro, litteris interdum rubris. Initio charactere recenti, Lexicon antico scritto in lettera Longobardica in perg. in fol. Fulu. Urs.; quo fortasse innuitur Codicem fuisse olim Fuluii Ursini; titulus, In 270 nomine Domini incipit liber Etymologiarum, id est, de proprietate sermonum, uel Glossa, hoc est, hermineumata ab A usque in Z. A uox dolentis  est, etc. uocabularium copiosissimum, et uberius, quam aliud Codicis 1471, eodem modo incipiens. Multa sunt clare ex Isidori Etymologiis et aliis operibus petita, ut Atomos philosophi dixerunt huc illucque uolitare per totum mundum, sicut tenuissimos pulueres in radiis solis apparent, et ex his dicunt oriri fruges omnes, et herbas, et arbores, atque ignem, et aquam, et uniuersa gigni, atque constare, etc. Plura adduntur de atomis ex Etymologiis lib. XIII cap. 2. Legam tamen pulueres in radiis solis apparentes. Ex his dicunt, etc., in utroque dictionario legitur: Beatus, sapiens, uel immortalis. In hoc Cod. des. Zema, olla. Zizania, lollium. Zona, cingulum, id est, cinctorium. Zepher, uenti, etc. Innuitur esse casum singularem pro fauonio.

 45. Sequitur aliud fragmentum uocabularii sine ordine alphabetico a uayeka, id est, Leuiticus ad zelus, emulatio, inuidia. Finis. Illico epigraphe. Incipit Synonyma Ciceronis ordine litterarum composita, Amor, ardor, estus, etc., collectore aliquo imperito, ut ex multis erroribus patet.

46. Codex 3321 uaticanus in 4 duobus columnis. Nota recentis manus: Lexicon di uoce sacre e profane con alcune operette di Isidoro Ispalense, ed altri, scritto di lettere maiuscule in 4 in carta pergamena, tocco dal Panormita. Ful. Urs. Initio sunt quedam fragmenta alicuius homilie de ieiunio, quibus Codex obuoluitur, antiquissimis litteris maiusculis, et charactere antiquo, sed recentiori litteris maiusculis inter duas columnas legitur: Stephanus archipresbyter  bibat pro uiuat. Pag. 1. uocabularium, olim a u. C. Caietano Marinio magna ex parte descriptum. Monachus sedens cum libro speciem docentis e cathedra exhibet. Desinit: uberta, satiata. uulgo, populi, passim, uel omnes. Littere quedam rubre in titulis. Marinius suum exemplar mecum communicauit.

47. Pag. 164, Incp. Synonima, rubris litteris, uti etiam prima uerba, quibus alia synonyma subiiciuntur: tribus columnis: incipit. Acer, intentus, uehemens, atrox, concitatus, ardens. Desinit, tempus, occasionem. Pag. 176. Incipiunt Differentie uerborum Hisidori Iunioris, etc., descripte a Marinio usque ad inter fidum et fidelem. Hoc etiam opus litteris maiusculis exaratum est, sed una tantum 271 columna,  uel linea. Desinit: inter zelum, et inuidiam . . . . excruciatque animum. Littera F. incipit cum Grialio, sed post n. 202 inter forfices, etc.; rursus: inter fidum et fidelem quid interest? R. fidus amicus, fidelis seruus. Inter fornicationem, etc. Ordo Differentiarum alphabeticus, sed aliquatenus permutatus.

48. Sequitur Incp. Cap. de nominibus Hebreis. Sunt 14. Cap. 1 de nominibus Hebreis: Adonai, etc. Cap. 2 de uariis uocabulis: Alleluia, etc. cap. 3 de diuersarum rerum expositione: Mandragora, etc. Sequitur titulus: »Hec omnia, que subsequuntur, in Exodi, uel in Regum libris, reperiuntur nomina uel uocabula; que obscura sunt, in translatione ueteri habentur, et que lucidiora apparent, noue translationis textu continentur. Calamisus, calamus.  Anconiscos, incastraturas. Aspidicas, uncinos fimbrie, aut catelas [recenti manu, catenulas]. Degrapide, celatura. Petalis, lamminis. Perimetrum, lineam. Spiras, capita columnarum, aut facturam eorum.  Elami, porticus, sed melius interpretatur ante fores, siue uestibulum, in uisione Ciuitatis: in ueteri translatione habet pastoria, uel gasophilacia. Trociscos, quasi in nauis modum formatos. Thee, thalamus. Aileu, fronte. Elaumoth, uestibulum. Pultandrion, multitudinis. Spitames, palmus. Manaa, sacrificium in Regum. Cenotama, simulacra, que Grece opia dicuntur.«

49. Sequitur caput 4 de Gentilibus, Gomor, etc.; cap. 5 de locis: Iebus, ipsa est Hierusalem, etc.; cap. 6 de fluminibus: Geon, etc.; cap. 7 de mensibus:  Nisan, etc.; cap. 8 de solemnitatibus: Annus, etc.; cap. 9 de idolis: Idola, etc.; cap. 10 de uestibus: Caracalle, etc.; cap. 11 de auibus, uel uolatilibus: Pelicanus, auis parua, etc.; cap. 12 de bestiis, uel reptilibus: Rhinoceron, etc.; cap. 13 de ponderibus: Obulus, etc.; cap. 14 de mensuris: Chorus, etc., lege Corus.; cap. 15 de nominibus Grecis: Accipe nunc, etc. Theos.

50. Pag. 220. Incipit orthographia. Aper a sola scribitur [fortasse fuit asper] Arena per h et a scribitur, etc., ordine alphabetico. Des. Zoticus, Zenon, et cetera, siue similia nomina. Scribendum est enim z, Greca littera duplex, quia breuis est. Rubrica: Item alia orthographia: Religio dicitur ideo quod animas religit ad cultum diuinum. Scripsi propterea per p  scribendum, quia apud Grecos ps. littera est, quam uocant psi.

51. Sequitur pag. 223 terg. rubrica: Item de orthographia. 272 Orthographia graue, etc., est cap. 26 uel 27 lib. I Etymologiarum. Desinit, esse litteram. Ibi Xp s, quia Grecum est, per X scribi debet: ita et Xrisma.

52. Sequitur descriptio 14 Regionum Rome, et alia de ponderibus, mensuris, diebus, mensibus, horis, annis, temporibus, bissextis, que magna ex parte sunt ex Etym. Isidori lib. u cap. 29, etc. in fine: Ant. Panormite, fortasse manu eiusdem.



CAPUT XCuII. Describuntur alia 19 mss. exemplaria ueteris bibliothece uaticane. Collectio canonum ueterum. Homiliaria copiosa. Pseudo-Isidoriana collectio canonum. Plura Differentiarum uerborum exempla per ordinem litterarum, et sine eo, tacito Isidori nomine.


1. Codex 3788 uaticanus membranaceus in fol. seculi XI, ut Ballerinii putant. Opus initio mutilum, et fortasse etiam in fine de uitis Romanorum pontificum in modum lectionum pro officio ecclesiastico. Precedit enim rubrica: In Natali S. Calisti P. R. et martyris, et sic in aliis. Post Callistum Urbanus P. et M., Pontianus P. et M., Antherus P. et M., Fabianus P. et M., Cornelius P. et M., Lucius P. et M., Stephanus P, et M., Xystus P. et M., Dionysius P. et M., Felix P., rec. manu Mart. , Eutychianus, Caius, Marcellinus, Marcellus, Eusebius, Melchiades. Hi omnes PP., et MM. De Siluestro  ibi: Baptizauit Constantinum Augustum, quem curauit Dominus per baptismum a lepra. Sequitur S. Marcus, deinde: in Natali S. Felicis pape et Martyris: cuius elogium, quia multum de eo disputatur, aliqua ex parte adiiciam: »Felix natione Romanus ex patre Anastasio, etc. Qui etiam capite truncatus, cum multis clericis fidelibus occulte iuxta muros Urbis ad latus forme Traiani III Idus Nouembris. Exinde rapuerunt corpus eius Christiani cum Damaso presbytero, et sepelierunt in basilica supradicta eius uia Aurelia XuII Kal. Decembris in pace, et cessauit episcopatus dies XXXuIII.

2. Sequitur finis catalogi Roman. pontificum CuII Nicolaus sed. annos IX mens. uI, d. XX CuIII. Adrianus sed. ann . . . . . Sub hoc ergo confectus fuit hic Catalogus,  hoc est, seculo IX. Illico 273 Catalogus alius: Pontifices Ecclesie Constantinopolitane. 1, Alexander Confessor. 2, Paulus Martyr. 3, Macedonius hereticus, etc. Ultimus 52 Ignatius Orthodoxus, qui et primo depositus, postea restitutus. Sequitur collectio Decretalium pseudo-Isidori eo ordine qui a Balleriniis de canon. Collect. part. III, cap. 6 describitur.

3. Pag. XI. Ex dictis B. Petri Apostoli ad Clementem Episcopum, etc. Ibi: Ex dictis beati Isidori ad Lanfredum episcopum. Fragmentum est epistole ad Leudefredum, sed interpolatum, ut cap. 73 animaduerti. Ante epistolas S. Siluestri pag. 153, sunt Acta magni imperatoris Constantini, de primitiua Ecclesia, et synodo Nicena: Nemo, qui Scripturas diuinas legit, ignorat, etc. Sequuntur excerpta ex gestis synodalibus  S. Siluestri pape: temporibus S. Siluestri, etc. Epistola Athanasii ad Marcum P., huius ad Athanasium. Decreta Iulii P., Liberii P., Felicis, Damasi. Pag. 198. Incipiunt canones Siluestri pape episcopi: Domino Constantino Augusto eodem tempore, cum multi nobiles gauderent, quod Constantinus esset baptizatus a Siluestro, etc. Pag. 200. Incipiunt uI gradus Ecclesiastici beati Hieronymi ad Rusticum Narbonensem episcopum: alio charactere antiquo ad Patroclum episcopum: Sufficere quidem fidei tue, etc. Pag. 207. Incipit Decretum  Beati Gregorii PP. Urbis Rome: Regnante, etc. Mauricii anno XIII. Epistola Gregorii reuerentissimo fratri Augustino, etc., interrogationes et responsiones Augustini, et Gregorii de Ecclesia Britannica, Pag. 214, rubrica:  Epistola eiusdem Gregorii PP. ad Alexandrum  Spalensem episcopum: de simpla mersione baptismatis: De trina . . . . . triduani temporis exprimatur . Est tantum fragmentum. Sequitur concilium Romanum anno uI Leonis imperatoris sub Gregorio. Capitula Gregorii septimi pape. Quicunque militum, etc. Desinit, periculum subeat. Nihil aliud in hoc pulchro Codice.

4. Codex 3836 uaticanus in folio paruo, sed ad figuram quadratam accedit, litteris uncialibus, duabus columnis scriptus. Diphthongi aliquando connexe, aliquando solute. Littere plerumque sine uerborum distinctione coniuncte: periodi aliquando separantur per punctum inter medias litteras, aliquando per punctum et uirgulam: sed has interpunctiones nonnunquam  recentior manus apposuit. In inuentario Codex dicitur esse in folio quadro 274 charactere Longobardico maiusculo. Creditur pertinere ad seculum uII uel uIII. Isidoro neminem recentiorem in hoc Codice nominari puto. Prima rubrica: Incipit sermo sancti Augustini de sanctorum Macchabeorum Kalendas Augustas: Gratias, dilectissimi, Domino Deo nostro, etc.

5. Fol. 12. Item sermo S. Augustini de natali Martyrum. Legitur IX lectione de Euangel. fol. 18 terg., et seq. est una tantum columna, complectens totam paginam. Fol. 21, iterum due columne; fol. 23, Incipit sermo S. Laurentii. uIII , beatissimi Laurentii martyris, cuius Natalem hodie celebramus, passione  nosse uos credo, etc.,  sine nomine auctoris. Item unde supra IX lectio 1, etc. Dicit Dominus in Euangelio. Cui simile est regnum Dei, etc. In Natali, cuius supra X. Cum omnes beatos martyres. Item sermo alius XI. Cui simile est regnum celorum, et cui illud estimabo, etc. Incipit sermo S. Leonis pape in Natale S. Laurentii XII: cum omnium, dilectissimi, summa uirtutum et totius plenitudo iustitie, etc. Ita alii tituli. Item sermo S. Augustini in Natal. S. Laurentii martyris XIII. Beati Laurentii triumphalem diem. Item sermo S. Augustini de Natale S. Laurentii XIu. Beati martyris Laurentii dies solemnis, etc. Lectio XII, sine titulo. Agnoscit fides uestra granum, etc. Item sermo S. Augustini de Natale S. Laurentii martyris XuI. Inter laurigeros Confessores. Item sermo S. Augustini de Natale S. Xysti  XuII. Omnium quidem honorum, etc. Hic sermo est lectio XIu, pro festo sancti Laurentii.

6. Nonnulli sermones in plures lectiones sunt diuisi: pag. 55, seqq. alius recentior character: Incipit sermo S. Ioan. Crisostomi: Omnium quidem martyrum solemnitatem: indicatur recenti manu, exstare tom. uII Operum; fol. 61, sermo S. Antipatri incipit. Iterum nos sancta et semper laudabilis Dei genitrix in spirituale conuiuium uocat; fol. 64, in lect. 3, Assumptionis prima littera exhibet imaginem femine, Deipare, ut uidetur; fol. 70, terg. Homilia Procli episcopi Constantinopolitani, que ita incipit: uirginalis hodie solemnitas.

7. Hinc iam character primus Codicis iterum redit: pag. 80, terg. Item Homilia S. Gregorii in S. archangeli:  Angelorum quippe, et hominum naturam; fol. 87, pro lectione 2 rubrica eodem charactere 275 primo: Incipit sermo sancti Hisydori in Sancti Archangeli, angelorum nomen officit est, etc. . . et Angelis redditam. Rubrica: Item unde supra III. Nonnunquam uero etiam per angelum humanis cordibus loquitur Deus. Hec iam Isidori non sunt.

8. Fol. 95, Incipiunt homilie in Natale S. Andree Apostoli; fol. 174, terg. rubrica: Incipit omelia de Natalicia sanctorum Confessorum. Scriptum est enim in lectione Euangelica, quia homo quidam peregre proficiscens, etc.; fol. 183, Item sermo de Natalicia uirginum: Audistis, fratres karissimi, dum Euangelica lectio legeretur, ubi Dominus in parabolis de decem uirginibus, etc. Fol. 190, in dedicatione Ecclesie:  fol. 198 terg. rubrica, Incipit instrumentum magnum bonorum operum ad edificationem anime. In primis Dominum Deum tuum dilige, etc. Ex Benedicti regula cap. 4. Sequuntur plures alii sermones ad edificationem anime; fol. 233: Sermo S. Augustini de Natali S. uincentii: Fratres karissimi, magnum spectaculum S. uincentii spectauimus.

9. Fol. 248, charactere primo, ut uidetur, Incipit omel. sancti Iohan. Chrysostomi, quando de Asia regressus est Constantinopolin: Moyses magnus ille Dei famulus, etc.; fol. 176, post quemdam S. Augustini sermonem: Expliciunt sermones sancti Augustini de solemnitatibus diuersorum sanctorum numero centum. Sequuntur charactere etiam maiusculo, sed recentiori, Homilie ad stationes quadragesime: »Sabbato  de ebdomada II. Ad S. Petrum et Marcellinum: Homo quidam habuit duos filios, etc. Hodie nobis Dominus patrem cum filiis, etc. Ebdomada III, Feria uI, ad S. Laurentium Lucina : Non rude est auribus, etc. Ebdomada Iu, in Quadragesima Feria Iu, Homelia eiusdem in Basilica ad S. Paulum in Mediana: Prolixa lectio recitata est.« In sermone de Angelis, qui a Const. Caietano Isidoro tribuitur, secunda pars est anonyma in hoc Codice, et exhibet locum illum Danielis, qui in S. Gregorio Magno desideratur. Ante homiliam sub Isidori nomine est alia Gregorii Magni de Angelis. Confer iam dicta de hoc Codice cap. 72.

10. Codex 4088. uaticanus papyrac. in fol. ordin. seculi XuI, charactere Germanico: de quo confer  cap. 86. De impressionibus meteoroligicis: Sicut dicit Aristoteles in principio Metaphysice. Pag. 8, De forma mundi secundum Isidorum: Sapientie alumno abdita diligenter scrutanti in scientie profundo, etc. Ad marginem: 276 Imago mundi. In fine: Explicit mappa mundi a sancto Isidoro composita. Est imago mundi Honorii Augustodunensis, qui prologum finit: Nihil autem in eo pono, nisi quod maiorum commendat traditio. Opus incipit: Mundus dicitur, quia undique motus. Est enim semper in motu, etc. Plura desumuntur ex lib. III Etym. cap. 28 seqq., presertim ex lib. XIII cap. 1, seqq., et lib. 14 cap. 1, seqq.

11. Pag. 24, De electionibus, et aspectibus Lune secundum Albumasar. Dixit Albumasar: Placuit mihi  etc. Nominantur Arrendadores, uerbum Hispanicum. Alicubi nota oio, hoc est, oculus, ut attentio excitetur. Sequuntur alia opuscula astrologica iudiciaria et astronomica.

12. Codex 4160 uaticanus membranaceus in 8, seculi X aut XI. »Incipiunt ecclesiastice regule sententiarum SS. Patrum deflorate a legatis ipsius sedis apostolice, in Gallia pro ecclesiasticarum dispositione causarum.« Pag. 48, tergo: »In nomine domini nostri Iesu Christi incipit prefatio S. Isidori episcopi. Isidorus seruus Christi Hectori conseruo suo et parenti in Domino salutem. In Codice clarum est Hectori, et ita exprimitur in inuentario bibliothece uaticane. Dubitabam an legendum sit Lectori, ut in prefatione ad librum Differentiarum uerborum, seu  de proprietate sermonum, Isidorus Lectori salutem: sed quod sequitur parenti in Domino arguere potest, nomen alicuius proprium ab auctore expressum. In hoc Codice est epitome collectionis Isidoriane suppositarum Decretalium per classes, continens 317 capita. Primum est ex Deuteronomio, cap. 14. Si difficile et ambiguum apud te iudicium esse perspexeris, etc. Sequitur, de LXX capitulis concilii Niceni, que non inueniuntur in libris canonicis que uulgo habentur. Est etiam Athanasii epistola ad Romanum pontificem Marcum. Post epistolam Isidori, que desinit, seculi leges precipiunt, est inscriptio, Ex dictis S. Bonifacii. cap. 1. De eo, quod laicus. Desinit, qui consentiunt facientibus. Aguirrius tom. I concil. Hisp. pag. 27, prefationem, Isidoro affictam, quam ipse  genuinam credit, edidit: eamdem nos inter appendices cum uariis lectionibus representabimus.

13. Codex 4250. uaticanus membr. in 12, seculi XII circiter: Isidori collecta ex libris de Trinitate, scilicet excerpta ex Etymologiis, ut cap. 86 explicui. Sequitur liber Betii de Trinitate, 277 et pag. 57, Incipit sententia de Trinitate: Deus omnium causa, etc. Sunt sententie ex Patribus, Augustino, Ambrosio, Hieronymo, et Isidoro collecte.

14. Codex 4327 uaticanus papyrac. in fol. seculi Xu. Rubrica: »Incipit liber sancti Ysidori de Christo contra Iudeos. Domine sancte sorori Florentine Ysidorus. Quedam, etc. Explicit prologus. Incipit liber S. Ysidori Iunioris de Christo contra Iudeos. Explicit liber primus. Incipit textus libri  secundi. uincentius Nauarra scriptor bibliothece SS. D. N. pape scribebat anno Domini MDLXI.« Codex hic uidetur descriptus ex Codice uaticano 4918 antiquiori, mox referendo.

15. Codex 4411 uaticanus membran. in 12, seculi XIu circiter. In inuentario indicatur: Rabi Moyses expositio diuersorum locorum sacre Scripture in uaria capita quibus nomina SS. Patrum apposita sunt. In Indice uaticano dicitur R. Moyses Maimonides Hispanus. Fortasse est Petrus Alfonsi. In Codice primus titulus: Dyonisius. Rabi Moyses: Adaperiat Dominus cor uestrum, etc. uidentur esse excerpta ex Dionysio, Hilario, Beda; quorum nomina initio paginarum scribi solent. Pag. 13, ad marginem citatur Ysidorus, et in textu: Ysidorus in tractatu de  summo Bono: Non debet aliena uitia corripere, etc. Chrysostomus in principio huius pagine. In principio pagine 36 a terg. Hysidorus, et deinceps ita, uel Hisidorus, uel Ysidorus usque ad paginam 42. Sunt ueluti X capita, in quibus precipue agitur de resurrectione. In principio aliarum paginarum citantur etiam Symmachus, Haymo, Augustinus, Rabanus, Rabi Moyses. Pag. 79 est index rerum cum nominibus auctorum quorum auctoritas de his rebus allegatur.

16. Sequitur pag. 81 opus: Diffusa est gratia in labiis tuis: Duplex est status, etc. Citantur Damascenus, Ambrosius, Origenes, Gregorius, Bernardus, Hieronymus, Adamantius, Hesicius. Pag. 159, desinit atque in dextera Dei sedet. Sequuntur sermones  et quedam alia miscellanea. Denique index rerum memorabilium. In primo opere uidentur exponi quedam loca S. Scripture ex SS. Patribus, precipue de Christo.

17. Codex 4418 membranaceus seculi XII, in 4, uel in fol. paruo oblongo, in quo sunt Galeni et Hippocratis multa. Post Galeni [In Ms. Galieni] librum de Podagra pag. 108, est rubrica: 278 Incipit epistola Ysidori Spaniensi : Quatuor sunt uenti, etc. De hac epistola, ex Isidori operibus conficta, uerba feci cap. 75, quam inter opera dubia aut spuria collocare est animus. Post suppositam hanc epistolam aliud est opus medicum hoc initio: uindicianus Pentandio nepoti suo salutem. Licet scire te, etc. Eodem cap. 75, monui, in bibliotheca Angelica  exstare quoddam aliud opus Isidori nomine ad nepotem suum: sed diuersum initium est. Pag. 143, est uocabularium medicum, quo uoces, precipue Grece, ad medicinam spectantes, explicantur. Plura alia in eodem Codice occurrunt de hoc ipso medicine argumento.

18. Codex 4498 uaticanus membranac. in 4, seculi XIu circiter. Opus de Aqueductibus sine titulo, iussu Nerue imperatoris: Cum omnis res ab imperatore delegata, etc. Auctor est Sextus Iulius Frontinus. Succedit Rufus de prouinciis: Cum frequenter me digna moueat postulatio. Aliud opusculum sine titulo: Breuem fieri clementia tua libellum precipit. Desinit, ualentiniane Auguste. Inde Suetonius de Grammaticis. Idem de Rhetoricis. Plinii nomine liber uirorum  illustrium: De Proca, etc. Tacitus de uita Iulii Agricole. C. Cornelii Taciti dialogus de Oratoribus, mutilus. Tacitus de Origine Germanorum. Pag. 109, terg. rubrica: M. Iunii Nypsi de Mensuris. Notum est omnibus, Celse, penes te studiorum nostrorum manere summam; opus imperfectum, desinit, Nam ante Iouem limites non pa. . . . Pag. 3, recenti manu titulus hic: Incerti auctoris, Christiani tamen alicuius uidetur. Incipit opusculum: Ponderum pars minima calculus, qui constat ex granis ciceris duobus.

19. Pag. 112, recenti manu, Isidorus. Post hunc titulum Ponderum signa, etc., initium capitis 26 lib. XuI Etymol. Subinde Ludus Senece contra Claudium. Censorinus de die natali. Alia de annis, diebus, mensibus, celi positione, musica, geometria,  metris, rhythmis, de quibus hec notanda: Rhythmus creditur dictus a Rhythmone Orphei filio, et Iduomee nymphe Marice, ut tradit Nicrotates libro, quem composuit de Museo fratre Rythionis. Desinit, item Priapeium, si syllabam surripias, fieri heroicum. Nympha Iduomee fortasse confunditur cum Timothe, seu Cymothe, apud Isidorum lib. I Etymol. cap. 39.

20. Codex 4712 chartaceus in folio seculi XuI. In inuentario indicatur, Interpretatio Apologetici S. Gregorii Nazianzeni, Isidoro 279 interprete: que propterea interpretatio nostro Isidoro a nonnemine tributa est. At in Codice desunt ea uerba, Isidoro interprete, ac solum nunc apparet hic titulus: »Beati Gregorii Nazianzeni theologi Apologeticus ob  eius fugam in Pontum, et rursus inde reditum, postquam electus fuerat sacerdos, in quo, que sit sacerdotii professio, disseritur, et qualem esse oporteat episcopum: Superatus sum, idque plane confiteor, etc.« Quod si auctori Inuentarii constiterit, ut uidetur, interpretem esse Isidorum, intelligendum id est de Isidoro Clario, quem in hoc studiorum et interpretationum genere excelluisse notum est. Adduntur in eodem Codice quedam ad philosophiam Aristotelicam spectantia, suppresso auctoris nomine.

21. Codex 4877 uaticanus chartaceus in fol. seculi XuI. Quedam de imperatoribus Grecis Christianis. Inscriptiones ueteres Ancyre in suburbio: Series 1. Carmina Latina ad Bonettum, et alios de  uariis rebus. Sermo est de Cremona, Mediolano, Ferraria. De Reformatione Kalendarii, Breue Leonis X. Uniuersis et singulis collegiis, doctoribus, etc., 24 Iulii 1514 subscribit Iac. Sadoletus. Kalendarium Gentilium: Ianuarius: Agon, Agonalia, etc. Fol. 51, Iacobi, sancti Georgii ad uelum aureum diaconi card., De centesimo, seu Iubileo anno liber incipit: Futurorum aliquid, etc. Ex bibl. Basilice S. Petri transcriptus. Eiusdem carmen de Iubileo: Aurea centeno consurgunt secula Phebo. Alia de Iubileo. De quadragesima obseruationes .

22. Ibid. pag. 73, Ildefonsi Toletani archiepiscopi de uiris illustribus. uirorum, etc. uarie lectiones coherent cum Albanio Codice, de quo alibi. Sequitur  Historia comitisse Mathildis. uersio primi Ephesini concilii. Quedam alia sermone Italico de bello contra Turcas.

23. Codex 4918. uaticanus ex pergamen. in 8, seculi XI, circiter, emptus ex libris Sirleti cardinalis. Rubrica, Incipit liber S. Ysidori de Christo, etc., ut supra Cod. 4411, qui ex hoc descriptus est: Explicit prologus, etc. Explic. lib. 1. Incipit textus lib. secundi; in fine uero hec omnia rubris maiusculis litteris: Explicit liber S. Ysidori Iunioris, contra Iudeos: Deo gratias.

Funde preces Christo, libro qui cernis in isto:
Scriba sit ut iustus, castus simul, atque uenustus,
Qui Placidus uere Christum sibi captat habere:
Aliud,

 A Placido scriptum librum qui uideris istum,
Fac Placido placidum placide placida prece Christum.
280 Sequitur questio de spiritu blasphemie ex Augustino: et alia ex eodem Augustino et Ambrosio. Pag. 127 terg. recenti manu titulus: Liber Senece de Formula uite; alius: Liber Senece de quatuor uirtutibus. Incipit: Nihil peccare solius est Dei; opusculum Senece suppositum, ut notum est.

24. Codex 4948 uaticanus membran. uetustissimus in folio oblongo, ex libris cardinalis Sirleti. Recenti manu notatur initio, contineri hoc Codice fragmentum Historie ecclesiastice, interprete Rufino, et integrum librum S. Isidori, qui non reperitur impressus . Addit annotator, librum  Longobardis characteribus, et circiter ante septingentos annos scriptum; a Fuluio Ursino donatum Ascanio cardinali Columne anno 1588. Itaque seculo uIII tunc credebatur scriptus. Quedam fragmenta sunt ex Theodoreto, Socrate, Sozomeno. Fol. 23, »Historie Ecclesiastice Sozomeni liber primus explicit. Incipit eiusdem Historie liber secundus. Incip. tituli lib. I. De presulibus Ecclesiarum.« Fol. 43 terg., »Historie Ecclesiastice liber II explicit: incipit liber III. Incipiunt tituli: 1. De conuersione gentis Indorum, etc.« Pag. 75, cap. 31, lib. III Epistola Constantini pro Athanasio, etc. Incipit, Reuerendissimus episcopus Athanasius, etc. Fol. 99, post lib. Iu charactere ceuo: P. contuli, quod deest in prioribus: in fine lib. u P. contuli. Idem in fine lib. uI  et semper transuersa est lineola in inferiori parte littere P. Tituli lib. uII sunt 40, sed desinit liber in 24 capite.

25. Sequitur pag. 171 terg., Incipit prologus libri qui nuncupatur Synonyma, id est, domni Hisidori Hispalensis episcopi. In subsequente, etc. Explicit prologus. Anima mea, etc. Desinit, hic saluus erit. Explicit liber primus. Incipit liber secundus. Queso te anima. Desinit, tu mihi supra uita mea places. Alii supra uitam meam. Illico: Incipit ordo omnium mensuum. Ianuarius, etc., scilicet ad inueniendas Kalendas. Nulli sunt tituli, nisi alicubi in margine, Longobardico quidem, sed recentiori charactere.

26. Codex 4951 uaticanus membranaceus in fol. seculi XII circiter, ex libris Sirleti. Obseruare in hoc  Codice licet puncta interrogationum et alias interpunctiones, diphthongos connexas, pauca neque obscura litterarum compendia. Sunt Homilie ueterum 281 Patrum. Initio index. Auctores Leo, Fulgentius, Maximus episcopus, Ysidorus, Augustinus, Eusebius episcopus, Ioannes episc., Faustinus episc., Laurentius episcopus. In fine indicis nota eadem manu. Et notandum, quod sermones qui nocte leguntur in ecclesia, non solent legi in refectorio, scilicet in natiuitate Domini, etc. uidetur esse liber pro aliquo triclinio siue refectorio compositus. Fol. 1, charactere recentiori, in fine pagine: Liber de Claustro Roffens , quem qui alienauerit, alienatum celauerit, uel hunc titulum in fraudem deleuerit, anathema sit: Amen. Passim in Mss. similia anathemata occurrunt.

 27. Preter alia sunt sermones 8, in rogationibus: 1. De S. Trinitate. 2. De ieiunio septimi mensis. 3. De S. uincentio. 1. S. Augustini de reddendis decimis, et uitandis maleficiis que fiunt in festiuitate S. Ioannis Baptiste. 3. In natali S. Laurentii 1. In Assumptione Deipare. 1. In ordinatione episcopi. 1. In anniuersario ordinationis episcopi. 1. Quales sint Christiani boni et quales mali. 1. De expetenda magis sanitate anime quam corporis, et uitandis sortilegis. 1. Ad eos qui in festiuitatibus sanctorum per ebrietatem multa inhonesta committunt. 1. Ad eos qui auguria obseruant, et caragios et sortilegos de qualibet causa requirunt. 1. S. Augustini ad eos qui defectum lune suis clamoribus adiuuare nituntur.  1. De castitate etiam cum uxoribus seruanda diebus Dominicis et reliquis festiuitatibus, et de mulieribus que potiones accipiunt ne concipiant aut conceptos occidant. 1. De martyrio in tempore pacis, et de indigna familiaritate extranearum mulierum. Multi sunt anonymi. Sequuntur Excerpta de Decretis beati Gregorii pape, quod ubique cum sacerdotali officio monachis ministrare liceat.

28. Fol. 7, rubrica: Sermo beati Ysidori episcopi in natiuitate Domini. Natalis Domini dies ea de causa, etc., est cap. 25 lib. I de Offic. eccles. Codex, nequius omnium cultibus idolorum. Breulius omittit omnium. Desinit quod natus est Christus, qui cum Deo Patre et Spiritu sancto uiuit et regnat Deus per omnia secula seculorum, Amen. Alicubi in margine  notata est littera o, transuersa in medio lineola, fortasse pro oio, siue oculus.

29. Fol. 31 terg., rubrica: Sermo beati Augustini episcopi de Kalendis Ianuarii, et de uitandis sacrilegiis que fiunt in ipsis Kalendis. 282 In margine nota recens: Queratur. Confer notas ad cap. 40 lib. I Offic. Sermo incipit: Dies Kalendarum istarum, fratres karissimi, quas Ianuarias uocant, a quodam Iano homine perdito ac sacrilego nomen accepit. Ianus autem iste dux quondam et princeps hominum paganorum fuit, quem imperiti homines et rustici, dum quasi regem metuunt, uel deum colere ceperunt, etc. uide Isidorum loc. cit., qui caput illud ex hoc sermone contexuit et ex sequenti. Nam sequitur rubrica: Huius supra de eadem re. Nota recens, queratur.  Incipit, Quanquam non dubitem, etc. Agitur de non uocando dies Lune, ueneris, etc., sed feria secunda, etc.

30. Fol. 58, Unde supra, sermo in Quadragesima. Nota recens: Queratur. Incipit, Solemne tempus aduenit, etc.; agitur de ieiunio et eleemosyna. Ibi pulchra hec sententia: Cum corpus castigatur, et seruituti subiicitur, restringende sunt delicie, non mutande. Fol. 66, rubrica: Sermo Laurentii episcopi de muliere Chananea. Multi quidem confligunt uenti, et seuiunt procelle; sed uestrum conuentum non dissoluit templatio, nec studium uiolat. Nota recens: uidendus. Interim uideri potest Fabricius Biblioth. med. eui uerb. Laurentius, Mellifluus. Prologus finit: Nec enim fas est diutius insultare inimicis  et filios despicere scientes. Igitur hesterno die nobis Paulus apostolus adornauit conuiuium; hodie autem Mattheus, etc.

31. Fol. 100 terg., rubrica: Item sermo beati Faustini episcopi : Beneficia Dei nostri cum magna atque mirifica sint, etc. Nota recens, Queratur. De hoc etiam Faustino consulendus idem Fabricius, et Martenius tom. u Anecdot. Fol. 148 terg., rubrica: Sermo in Rogationibus, et quis hanc obseruationem instituit. Ecce, karissimi fratres, dies sanctificati ac uenerabiles sunt, etc. Legimus autem, quod a sancto Mamerto uiennensium  ciuitatis episcopo hec consuetudo primum initiata est, etc. . Pergit auctor, reprehendens eos qui illis diebus rogationum pretiosa uestimenta induebant,  et deliciosa sibi conuiuia preparabant, etc. Notari hoc loco posset similis consuetudo Bononiensium, que fortasse ex tam uetusta origine dimanat. Fol. 169. Sermo de S. Trinitate: Confitemur et credimus sanctam atque ineffabilem Trinitatem, etc. Desinit per hanc fidem, qua illi inhesimus, cum illo sine fine regnemus. Amen. Sequuntur sermones S. Leonis 283 pape de ieiunio septimi mensis. uide cap. 38, al. 39, lib. I de Offic. eccl. Tres S. Augustini sermones in Natali S. uincentii; in tertio notatur: Est in Augustino, sed tam uitiatus et mutilus, ut necessario hic debeat transcribi.

32. Fol. 187. Sermo beati Hieronymi presbyteri in Assumptione B. Dei genitricis Marie: Cogitis me, o Paula et Eustochium, etc. Pag. 210: De uitandis  sortilegiis; ibid., Philacteria sibi diabolica et characteres appendunt, etc. Plura de his. Etiam si uobis dicatur quod uere Scripturas et lectiones diuinas philacteria ipsa contineant, non de illis sanitatem sibi uenturam esse confidant, etc. De huiusmodi philacteriis egi pag. 438, ad Sedulii Append. 5. Ibid., in ecclesia Dei uerbosantur, notandum uerbum ab Augustino sepius usurpatum, pro loquuntur uerbosius. Fol. 211, Contra caragios, uel sortilegos, etc.; ibid., apud aliquos parum proficit admonitio mea. Ibid. contra cultum arborum, etc. Nam illud quale est, quod quando arbor illa, ubi uota redduntur, cecidit, nemo sibi ex illa arbore lignum ad focum affert? Loquitur contra Christianos, his cultibus et sortilegiis eo tempore addictos. Fol. 213 seq. Sermo de  castitate: Denique mulieres, quando maritos accipiunt, per dies triginta intrare in ecclesiam non presumunt. Quod etiam et uiri similiter facere deberent. Ibid.: Rogo uos, fratres, ut mihi indulgeatis, quia pro salute anime uestre cum grandi timore, uel tremore, etiam et cum uerecundia, de talibus sepe uos uideor admonere, quia et hoc mihi expedit facere, et uos oportet audire. Que eadem excusationis ratio adhiberi solet ab iis qui in theologia morali simile argumentum pertractant. Fol. 217, Decreta Gregorii pape: Episcopus debet missam celebrare in ordinatione presbyteri, et abbas in ordinatione monachi, etc. In hoc Codice sunt puncta interrogatoria, et alie interpunctiones, diphthongi connexe, pauci et faciles nexus litterarum.

 33. Codex 5002 uaticanus membr. in-fol. paruo, seculi XIu circiter. Iuonis Carnotensis Panormia. Rubrica: Incipit liber sacrorum Canonum. Prima pars continet de fide, etc. Citatur Isidorus de Offic., lib. Sententiarum, etc. Fol. 84, rubrica: In nomine sancte et indiuidue Trinitatis incipit libellus, quem Isidorus episcopus Ispalensis de diuersis Patrum opusculis collegit: De expositione Historie; Historia sacre legis, etc.; ibid., ab auctoribus Origene, uictorino, 284 Ambrosio, Hieronymo, Cassiano, Augustino, Fulgentio, ac nostris insigniter temporibus eloquente Gregorio. Sequitur tabula capitum 31. Ad cap. 23 in Genesin notatur: Rabi Moyses punctuat istum textum sic: Ego sum: Primogenitus tuus Esau. Sed doctores nostri aliter exponunt. Rabi Moyses  difficultatem mendacii in Iacob illa interpunctione eluere conatur. Desinit, super omnem carnem. In tabula libri Exodi capita 59. Desinit, in se credentibus. Capita Leuitici 17. Capitis 16 finis, et totum caput 17 omnino cum Breulio. Capita numerorum 35. Desinit, et uitia exstinguamus. Capita Deuteronomii 22. Desinit, sine peccato inuenimur. Capita Iosue 18. Desinit, maiora non subiicit. Capita Iudicum 9; ultimum est de Ruth. Desinit pollicitus est per filium, etc. Lib. I Reg. cap. 21; sed in fine Iudicum est rubrica: Explicit de libro Iudicum; incipiunt capitula in libro Regum; huc usque excerpta Isidori episcopi; que autem sequuntur excerpta sunt a Beda presbytero. Commentarii sunt ipsi Isidoriani in Iu libros Regum, Esdram et Machabeos, ubi Ms. desinit, suntque uniuersa  mysteriis consummata per D. N. I. C., etc., cum Breulio, et nichil additur.

34. Codex 5077 uaticanus ex pergam. in-8, seculi Xu circiter. Summa moralis de penitentia, de matrimonio, etc. Pagina 41, rubrica: Incipit liber S. Bernardi: Multi multa sciunt. Pag. 60, Incipit philum  de sancta Charitate, sicut oculis carnalibus sponsi magis placet sponsa, etc. Desinit, perducat nos sponsus animarum fidelium iehsu Christus, etc.

35. Pag. 65, rubrica: Incipit libellus de Conflictu uirtutum atque uitiorum beati Leonis pape: Apostolica uox clamat per orbem, etc. Pro simulatio suggerit Ms. Hypocrisis dicit: sic quidam tituli uerbis uariant  a Breulio, quidam pretermittuntur. In fine: Explicit liber beati Leonis pape de Conflictu uirtutum atque uitiorum. Desinit, attende que dico, et tam fallacis hostis insidiis uiriliter resiste. De hoc opere dixi cap. 84.

36. Pag. 65, rubrica: Incipit liber II Soliloquio rum Isidori episcopi. Homo: Queso te, anima, etc. Postea: Ratio respondet: Scito, homo, etc.; tituli plures quam in Breulio. Quedam omittuntur aut contrahuntur; exemplum sit in ultimo capite, quod ita desinit: »tu es dux uite, tu magistra morum atque uirtutum; tu inuentrix bonorum, sine qua uita hominis nichil esse potest. Per te 285 cunctis uiuendi regula datur; preceptis tuis formantur anime. Si quid distortum est, tu corrigis; si quid corrigendum, emendas. Nihil enim te carius, tu super  uitam meam mihi places. Deo gratias semper, et Domino Iesu Christo. Hec lectio auro splendidior, gemmis fulgentior, luce lucidior, fauis suauior, melle dulcior. Amen. Explicit liber Soliloquiorum beati Ysidori episcopi.«

37. Codex 5120 uaticanus papyraceus in-4 seculi Xu. Nonnulle Philippice Ciceronis, quedam opera de arte oratoria et de grammatica. Pag. 64, sine titulo, prefatio Isidori ad Differentias uerborum: Plerique ueterum, etc. . . tibique, lector, pro delectatione appono: Breulius, p. d. subnotaui. Incipiunt Differentie illico: Inter celum et etherem, et ethera ita distinguitur, quod non tantum ille astriferus locus, sed etiam iste er celum uocatur. Desinit: Inter flere et plorare: flere est ubertim lacrymas fundere , plorare cum uoce flere, plangere autem cum lacrymis pectus aut faciem tundere. Nihil uidetur esse nouum quod in nostris non exstet, preterquam quod nullus differentiarum ordo in hoc Ms. seruatur.

38. Sequuntur quedam exempla litterarum, exercitationis causa; tum nonnulle ode Horatii cum notis. Deinde Omniboni uincentini Ars metrica. Desinit, dicitur, quod pedis fungitur officio, etc. Antonius Perusinus Rauenne exarauit. Auctor est Omnibonus Leonicenus, de quo Fabricius Bibl. med. Sequitur Leonardi Aretini opus de Militia ad Renaldum Albicium Florentium: Fateor, clarissime uir, etc.

39. Codex 5134 uaticanus chartaceus seculi Xu. Aduersaria ad dicendi et Latine scribendi copiam  comparandam instructa. Pag. 64, sine ullo titulo: Inter polliceri et promittere hoc interest, quod promittimus rogati, pollicemur ultro. Procedunt ut lib. I Breulii, sed postea uariant. Desinunt: inter atramentale et atramentarium: Atramentale uas, atramentarius homo qui uendit. Illico: »Incipiunt Differentie Marci Tullii Ciceronis per alphabetum: Inter abundare et superfluere hoc interest, abundat unda, superfluit omnis humor.« Desinit: »Inter uesper, et uespera, et uespere, et uesperum hoc interest, quod uesper et uespere nomina sunt tertie declinationis: uespera autem femininum prime declinationis: uesperum neutrum, item secunde declinationis.« He sunt differentie que sub Isidori nomine in alio Codice reperiuntur.

 286 40. Succedit opusculum sine titulo de Proprietate sermonis: Sandapila dicitur locus in quo ignobilium corpora sepeliuntur, etc. Desin.: Sordiscum, corium crudum. Opus diuersum a libello Fulgentii Placiadis de prisco sermone.

41. Sequuntur uersus hexametri Francisci Fiani pro contemnendis opibus et diligenda paupertate:

Ascendat quicumque uelit fastigia felix.
Deinde uersus Lactantii de Phenice: Est locus, etc. Elegia Sapphus ad Phaonem. Liber Aeneidos XIII, cum argumento:

Turnus ut extremo uitam sub Marte profudit.
Initium libri:

Turnus ut extremo deuictus Marte profudit.

 42. Codex 5203 uaticanus papyraceus in-4 seculi XIu aut sequentis. Glossarium, siue uocabularium per ordinem litterarum, adductis auctorum uerbis pro plerisque uocibus. Incipit: Abiurare est rem creditam negare periurio. Desinit, Zephas uocant domos, etc. Pag. 119, sine titulo: Inter polliceri et promittere, etc. Desinit, Inter atramentale, etc., ut in Codice 5134 uaticano, de quo paulo ante.

43. Pag. 131 terg., sine titulo, Differentie alphabetice, Inter abundare et superfluere, etc. Des.: Inter uesper, etc., ut in cit. Cod. uat. 5134. Sequuntur alie differentie uerborum sine ordine alphabetico et mutile.

44. Pag. 164, rubrica: Apuleii De aspirationis nota: Omnis aspirationis nota, etc. Subiungitur opusculum  de Diphthongis sine titulo: Diphthongi, quibus ueteres utebantur, etc. Quedam regule prosodiace sine auctoris nomine. Pag. 188 terg., Ars metrica incipit: Prosaici dictaminis et rhythmici superius regulis prelibatis, in hoc libro metrorum rationes. Denique epigramma, quod incipit: Accipe, meque uide.



CAPUT XCuIII. ueteris bibliothece uaticane alii 10 Codices describuntur. Opera quedam contra Iudeos. Penitentialia uetera. Antiquissimi nonnulli Codices olim monasterii Bobiensis. Collectio chronicorum ueterum Hispanie, auctore seu collectore Luca Tudensi.

1. Codex 5420 uaticanus membranaceus in-fol. paruo, seculi XIu circiter, charactere claro, ex libris  Francisci Penie, Rote 287 decani. Rubrica: »Queste sono alcune cose deuotissime de la passione del nostro Segnior messer Gesu Christo, cauate da la Biblia hebrea; le quale non son scritte nella nostra Biblia latina. E questa tale operetta seguente fece un ualente doctore chiamato Isaac per nomme: prima fu Giudeo, doppoi Christianissimo fatto. Et prima incommincia el prologo del autore: Considerando io Isaac Hebreo per generatione carnale, et Christiano per regeneratione spirituale, etc.« Opus ineptiis et fabulis refertissimum, et, ut opinor, pseudonymum. Pag. 7 sic legitur: E queste cosse sopradette tutte son scritte nella Biblia Hebrea secondo esso mestro Ysaac publicatte al popolo. Interdum citantur reuelationes cuiusdam sancti Nudi: Santo Nudo dice, etc. Pag. 3  terg., Comme predico esso mestro Ysaac in presentia de fratti di santo Francesco.

2. Pag. 14, rubrica: Santo Isidoro doctore et uescouo confonde Giudei. Ad la sua sorella F.  dilectissima Isidoro uescouo salute: Alcune cosse in diuersi tempi tra libri del uecchio Testamento son prenunciate, etc. Desinit, Iel III: uengano tutti nella ualle de Iosaphat, oue io li iudicaro: amen. Deo gratias. Est compendium libri I aduersus Iudeos Italico ueteri sermone, qui multum de Hispano refert. Sequitur Disputatio Hieronymi a sancta Fide contra Iudeos anno Christi 1412, anno 18 pontificatus Benedicti XIII, antipape, Italice. Incipit: Queste son le ragioni in presentia del santissimo Padre, etc. Eiusdem tractatus contra magistrum Talmuth: Questo  e adunque, etc. Plura de Iudeorum contra Christianos fraudibus et iniuriis disserit.

3. Codex 5751 uaticanus membranaceus in-fol. paruo corrosus et mutilus. In inuentario notatur esse in hoc Codice Penitentiale Romanum genuinum, a Morino editum. Inscribitur: Anastasius bibliothece pontificie. Initio synodus Agathensis: Cum in Dei nomine, et permissu Domini nostri, etc. Pag. 2, initio: Liber S. Columbani de Bobio, charactere ueteri, ut in Sedulio Taurinensi, de quo cap. 3 Proleg. Sedulii dixi. Pag. 3 terg. subscriptiones. Ego . . . in Christi nomine, etc., subscripsi . . . anno XXII regni domini nostri Alarici regis. Finit. Sequitur quoddam Penitentiale: »Quotiescunque Christiani ad penitentiam accedunt, etc., non quia in uino est luxuria, sed in  ebrietate. Explicit prologus. Si quis forte non potuerit ieiunare, etc.« Pag. 8: »Incipit synodus Arelatensis: Qui ad dedicationem 288 basilice S. Marie conuenerunt . . . Hoc inter se obseruandum esse diffiniunt.«

4. Pag. 9, rubrica: Incipit de utilitate penitentie, et quomodo credendum sit de remissione peccatorum per penitentiam: Excepto baptismatis munere, etc. Desinit, censuram Canonum estimare. Iterum de hoc opere num. 7.

5. Pag. 11 terg.: In Christi nomine incipit de penitentia Ioannis Os aurei: Prouida mente, et profundo cogitatu cognoscere debent, etc. Des.: et inuenies requiem in uitam eternam. Amen.

 6. Pag. 14 terg.: Incipit de octo uitia capitalia: Octo sunt uitia principalia que humanum genus infestant. Desinit, sentiendum est. Pag. 15: Quomodo debent consilium Christiani dare: Insinuamus caritati uestre quoniam multi, etc. Desinit, Dominum deprecantes. Pag. 16: Incipit de sacrificiis et remissione fratrum: Sed fortasse dicant auditores Ecclesie, etc. Desinit, a licitis cercere se debet.

7. Pag. 18: De penitentis utilitate exerptio [Forte, excerptio] Alitparii [Al. Alitgarii] episcopi: Quamuis originalia, etc., in celo solutum promittitur. Sequitur fragmentum iam comprehensum in opusculo pag. 9: De utilitate penitentie, etc. Pag. 19 terg., rubrica: Incipit libellus de uitiis octo principalibus, eorumque remediis, quem de libris Gregorii, Augustini, nec non  et Prosperi excerpsimus: A paradisi gaudiis. Lib. II de uirtutibus. Desinit: Nunc iam qualiter unumquodque iudicio sacerdotali purgandum sit uitium, breuiter est in sequentis operis libello inserendum. Rubrica: Explicit liber secundus. Hoc capitulum est de epistola S. Gregorii pape ad Secundinum Inclausum siue Inclusum, Dilectissime, etc. Dilectionis tue litteras, etc. . . redimere uenit.

8. Rubrica eodem charactere: »Incipit epistola Hysidori ad Masonem episcopum: Domino uero sancto meritisque beato Masoni episcopo Hysidorus episcopus in Domino salutem: ueniente ad nos famulo uestro, uiro religioso Nicetio, litteras, etc.« Desinit, »aut antiquior, aut potior exstat auctoritas. Explicit epistola.« He due epistole Gregorii et Isidori  uidentur esse tertius liber operis de uitiis et uirtutibus. Character est clarus Gallicus minutus seculi X circiter. Sequitur simili charactere rubrica: »ln Nomine D. N. I. C. Incipit excerptum de Canonibus sententie tantum [Forte sententiarum] ex libro Bracarensis Martini episcopi Gallitie de diuersis conciliis.« 289 Exstat in collectionibus conciliorum. Succedunt Excerpta Canonum in pluribus conciliis, etiam Barcillonensi. Item ex epistola Clementis pape: Episcopus irreprehensibilis sit. Siricii, Innocentii, Zosimi, Celestini, Leonis, Gelasii.

9. Pag. 41 terg., rubrica: Excerpta Theodori de Canonibus: In ordinatione episcopi ipse debet missam cantare. Penitentiale Theodori dictum. Rubrica aliquando: Item unde supra, iudicium Theodori archiepiscopi.  Item unde supra, iudicium Commeomi. Desinit, Euangelium legens super humeros ponat. Sequitur epistola Clementis pape de Sacramentis dominici corporis: Quoniam sicut a Petro. Item Ordo ad dandam penitentiam: Primum interrogas eum. Synodus Romana Bonifacii pape II. Post consulatum Lampadii, etc. Pag. 62 terg. ode Sapphica Adelardo episcopo:

Siderum fautor dominusque celi, etc.
fortasse Alcuini.

10. Pag. 71 terg., charactere ueteri, sed alterius manus, elegia: Lamentum R . . . cuiusdam [forte Religiosi]; littere fere iam euanuerunt. Incipit:

Nocte dieque gemo, quia sum peregrinus et egens,
[Forte eger]

 Attritus febribus nocte dieque gemo.
Distichum 3 et 4:

Magne Columba, roga Dominum ne spernar ab ipso.
   Quo reddar sibimet, magne Columba, roga.
Sancte Zeno, famulum miserum ne despice, queso.
   Redde Columbano, sancte Zeno, famulum.
Intermiscentur in hoc Codice quedam Decretales Romanorum pontificum et epistole imperatorum.

11. Codex 5763 uaticanus membranaceus in-fol. charactere Longobardico, simillimo illi qui in papyris antiquis obseruatur. Initio, Liber sancti Columbani de Bobio, ut in Sedulio Taurinensi: titulus recentior: Ysidori Ethimologiarum libri uI. Alius: Tractatus Ysidori Ethimologiarum. In ima pagina charactere Gallico seculi XI circiter:

 Obtulit hunc librum Boniprandus mente libenti
Columbe eximio Patri; qui legeris ergo,
Dic: ueniam largire, Deus, meritumque repende
Epistole Isidori et Braulionis: 1. Omni desiderio: 2. O pie, etc. In titulo: Christique electo; Bigneus, Christoque electo. Ibid.: In qua Sinthaurius, Bigneus, in qua Sintharius. 3. Quia te incolumem. 4. Solet repleri. 5. Tue sanctitatis, Ibid.: »Et licet inemendatum pre ualetudine, tamen tibi modo ad emendandum studueram offerre, si . . . peruenissem.« Desinit: remittantur facinora. Explicit epistola Ysidori ad Braulium episcopum. Rubrica: Incipiunt 290 libri Ysidori, charactere recentiori supra; »Iunioris Spalensis episcopi ad Braulium Cesaraugustanum episcopum, uel ad Sesibutum suum scilicet dominum, et filium: En uobis, sicut pollicitus sum, misi opus de Origine quarumdam rerum  ex, etc.,« ut Bigneus. Rubrica: Hec sunt capitula libri primi. Sunt 24. Ultimum est de Storia.

12. De Notis militar. cap. 23, al. 24. T tau nota, etc. Cum autem imperitiam significare uellent, lamda littera usi sunt. Des. liber, contra naturam sunt. Etymologiarum liber primus explicit. Incipit capitula libri secundi. Numerantur capita 22. Desinit »tertium nichil habet. Explicit liber secundus. Incipit liber tertius. Prefatio de Iu sequentibus disciplinis. De Mathematica. Mathematica Latine dicitur, etc.« Capita 11. Liber quartus de Musica: capita 10. Non sunt note musice. Liber u, de Astronomia, capita 44. Des.: abducat, et in superna contemplatione attollat. Breulius abduceret . . . collocaret. lib. u. De legibus capita 28.  Des.: concessum est, ut capite 27 lib. u Breulii. Rubrica: Explicit liber quintus. Incipit liber sextus. De Medicina, etc., capita 13. Desinit, corpus curetur. Explicit de medicina lib. uI. Incipit de Temporibus lib. uII. Tabula capitum 12, quorum ultimum de discretione temporum; sed Codex imperfectus est, auulsis foliis a cap. 2 huius libri. Codex est rescriptus: textus primum scriptus erat charactere Romano quadrato maioris modi, una tantum linea, siue columna: pauca uerba intelligi possunt, ut capite 38 de Prosa terg.: Ea misit nuntios ad regem. In fine lib. I: tradiditque eum Dominus in manus. Postea occurrit et castrametatur . . . Et dixerunt eidem . . . Noluitque acquiescere. uidetur esse aliquid e sacris litteris. uerba textus primum scripti inter se connexa  sunt.

13. Codex 5764 uaticanus membranaceus in-8 charactere Longobardico. In prima pagina notatum est ueteri manu: Hic liber sancti Columbani est. Postea, in hoc uolumine ista continentur. Ysidori Ethimologiarum libri III, uidelicet octauus, nonus et decimus. Deinde charactere antiquiori seculi fortasse noni: Esidori Aethimologiarum libri octaui incipiunt capitula. Post tabulam capitum charactere ueteri, ut in Sedulio Taurinensi, liber sancti Columbani de Bobio. Capita tabule sunt 56, scilicet 15 prima capita comprehendunt librum, non uIII, sed uI. De Nouo et ueteri Testamento, etc., cum aliquibus interpolationibus, ut cap. 2 de Historia, 291 et scriptoribus, et uocabulis sacrorum librorum. »Incipit: Historia est narratio  rei geste, per quam ea que in preterito gesta sunt, dignoscuntur. Dicta autem Grece historia , id est, audire uel cognoscere. Historie autem ideo MONUMENTA uocantur eo quod memoriam tribuant rerum gestarum. ueteris Testamenti secundum Hebreos hi prohibentur auctores, etc.« Cap. 7, in fine: prius epistole: Breulius prius epistolarum colloquia. Cap. 11: Carmina, quas ignes nouimus erios. Cap. 14, quorum gesta in hoc cepta corpore condita continentur. Ibid., Unde et concilium consilium, c in s littera transeunte. Caput 15 Codicis desinit in Amen significat . . . in celo resonant, quod pertinet ad caput 19 Breulii.

14. Sequitur in cod. cap. 16: Cassiodori de titulis psalmorum: In primo libro Paralipomenon, etc.,  usque ad cap. 27 de psalmis disseritur, ex Cassiodoro, ut uidetur. Caput 26 est de psalmo CXuIII. Psalmus iste Hebreis est elementis, etc.

15. Sequitur caput 27: Item de officiis: Osanna in alterius lingue significatione in toto transire non potest, etc., ut cap. 19 Breulii. Ibid. Sacrificium dictum quasi sacrificatum, quod prece mystica, etc. . . et sanguine Christi, ut Breulius. Ibid.: Sunt autem sacramenta baptismum, corpus et sanguis Domini, que ob id, etc. Breulius, baptismum et chrisma, corpus et sanguis. Sequitur caput 28 de Trinitate: Trinitas appellata quod sit totum unum ex quibusdam tribus, etc. Est caput 4 lib. uII Breulii, usque ad: Ego dixi: Dii estis.

16. Caput 29 de angelis apud Breulium est caput 5 lib. uII. In eo omittitur, Uriel . . . preceptum est.  uide Codicem 5813. Caput 36, de homine: Homo dictus, quia ex humo factus. Hec excerpta sunt ex capite 1 lib. XI apud Breulium. Cap. 31, de apostolis: Apostoli missi interpretantur. Excerptum ex cap. 9 lib. uII. Sic alia capitibus sequentibus ex eodem libro uII.

17. Caput 37, De Ecclesia et Synagoga: Ecclesia Grecum est, etc., ex libro uIII, cap. 1. Ita alia capita ex eodem libro. Caput 40, Expositio Symboli ex S. Augustino homil. 23 in Ioann.

18. Caput 41 exhibet rubricam: De catechumenis Ysidori in libro Officiorum. Sic alia ex aliis Patribus: et caput 43 de Pompa ex Hieronymo et Hysidoro. Capitibus 16, 47, 66, quod est ultimum, De impositione manus pontificis, laudatur Ysidorus. Sequitur  pagina 71, sine titulo, tabula capitum 84. De disciplina et arte, 292 etc. Prima sex capita excerpta ex lib. I et II Etymol. Alia sex capita seqq. ex libris III, Iu, u, Etymologiarum, et quedam ex Beda nominatim. Sic fere procedit compendium Etymologiarum, sed non seruato ordine librorum. Caput 83, de Triumphis: Omne regnum seculi huius bellis queritur, uictoriis comparatur. uictoria dicta, quod ui, id est, uirtute adipiscatur, etc.

19. Caput ultimum 84. Descriptio prouinciarum Italicarum: Prima igitur Italie prouincia uenecia est, etc. Sequuntur alia excerpta ex Isidoro de homine et eius partibus, de etatibus, etc. Alia, fortasse ex aliis, de uitiis et uirtutibus. Pag. 191: De septem  regulis legis: Ysidori: Septem esse inter ceteras regulas, etc., ex lib. I, Sententiarum cap. 19.

20. Codex 5765 uaticanus membranaceus in-fol. paruo, charactere Romano quadrato. Aliquando pro rubrica titulus capitis colore uiridi exprimitur. Interdum margini due uirgule affiguntur, cum scilicet uerba aliqua aliorum describuntur, ut nunc fieri solet: sunt puncta, uirgule, duo puncta. Scribitur obedientia. Aetas Codicis ad seculum uIII aut IX reuocari potest. Initio, ut in aliis iam descriptis Codicibus, nota hec: Liber S. Columbani de Bobio. Rubrica, Incipit liber secundus sancti Ysidori: charactere recentiori, »De ministris ecclesiasticis: Quoniam originis causas officiorum, que in commune ab Ecclesia celebrantur  . . . eorum qui diuino cultui  ministeria religionis impendunt, ordine persequimur.« Prologus libri II de Offic. eccles. aliquantulum ab Editis diuersus. Subiungitur tabula capitum 26 eiusdem libri II, quorum ultimum est de manus Impositione uel Confirmatione; sed Codex deficit capite 19 de coniugatis ad uerba, cum etiam gentiles femine uiris suis seruiant communi lege nature. Ergo lex nature.

21. Codex 5813 uaticanus membranaceus in-8 seculi XIII circiter. Etymologie in fine mutile; ultimum caput est: de uasis repositoriis, lib. XX. Fortasse initio deest aliquod folium cum titulo et tabula capitum. Prima rubrica: Incipit liber I de Disciplina et Arte: Disciplina a discendo, etc. Quedam contrahuntur,  quedam augentur et interpolantur, lib. Iu de Musica, apud Breulium, de Medicina. Eodem libro Iu de Astronomia. Lib. u de Legibus. Lib. uI de Medicina. Liber uII de chronice uocabulo, etc. Ibi Chronicon breue: anno Iu, religiosissimi principis Siseuotis , 293 Iudei in Spania Christiani efficiuntur. Residuum sexte etatis tempus Deo soli cognitum. Explicit liber uII, incipit uIII de Nouo et ueteri Testamento, etc., apud Breulium lib. uI. Ibid., capite ultimo, Sacrificium dictum, etc.; ut Breulius: fit sacramentum. Sacramentum Greci eucaristiam dicunt, quod dicimus corpus et sanguinem Christi. Sunt autem Sacramenta baptismum, corpus et sanguis Domini, que ob id sacramenta, etc. Omittuntur alia.

22. Liber IX, de Deo; ibid., caput 5 de angelis:  Uriel interpretatur ignis Dei, sicut legimus apparuisse ignem in rubo. Throni, etc. Procedit liber IX, usque ad caput 5 libri uII Breulii. Incipit liber X De philosophis gentium. Philosophi Greca appellatione appellantur. Comprehendit omnia que sequuntur in Breulio, etiam librum X, siue uocabularium, cum prefatione. Ibid. Aerus uir fortis et sapiens. Aegistus dicitur, quia capite nutritur. Ega enim Grece caput dicitur. Auctor, etc. Liber XI de homine, etc. Reliqui libri eo ordine procedunt quo apud Breulium. Exemplum interpolationis libri XuIII, cap. 58: »Non crimine, sed furore. Martialis. Quidam iuuenis Carpophorus nomine temporibus Titi XX ursos in spectaculo contra se simul dimissos interfecit. Item  aduersus leonem, pardum, et tigrem, aprumque pariter dimicauit. Hec quippe spectacula, etc.«

23. Codex 5992 uaticanus membranaceus in-fol. paruo seculi Xu. Initio ascribitur: Ex conuentu SS. apostolorum Urbis. Sunt quedam aduersaria, seu miscellanea biblica charactere scholastico, additis aliis diuerso charactere. Pag. 166: Isidorus de summo Bono. Primus titulus erat: Quedam theologia. Initium deletum est, et non multo post initium libri secundi opus deficit. Sequitur alio charactere: Intellectus Sententiarum metrice conscriptus; scilicet Petri Lombardi Sententie metro alligate. Codex mihi nullius usus.

24. Codex 6265 uaticanus chartac. in-4 paruo, seculi Xu: Aduersaria, siue miscellanea ex epistolis et orationibus. Liber Leonardi Aretini in Hypocritas.  Elegia in Obitu Leonardi Aretini: Nunc sancte muse. Epitaphium:

Hoc Aretini Leonardi tecta sepulcro, etc.
Carmen sub imagine Leonardi Aretini. Hic, Leonarde, tibi, etc. Anonymum opus de uir. illustr. Incipit, Qui per Italiam homines excelluerunt etate mea, etc. Leonardi Aretini Oratio Heliogabali ad meretrices. In fine. Leonardus Aretinus recreandi ingenii causa ludens ridensque dictauit. Unde seniores rogat ne legant, urbaniores ne 294 offerant Deo gratias. Poggii, de Mutatione fortune, etc. Epitaphium seu uersus in quadam ecclesia prope S. Spiritum Rome: Tu, qui secura procedis mente, parumper, etc. Alii in S. Maria Maiori Rome sub Christi Crucifixi imagine prope altare maius:

 Ingrate ueneri spondebam munera supplex, etc.
Alii in palatio Priorum Florentie. Oratio archiepiscopi Cretensis habita coram Martino u, die 6 Decembris 1418.

25. Pag. 204. »Cicero uicturio suo S. D. Collegi ea, etc., per alphabetum initium capiamus. Abditum, opertum, absconditum, etc.« Desinit: »uox magna, plena, grandis, sordida, clara, canora, candida, suauis, iocunda, dulcis, ingrata, copiosa, affabilis. uitare, declinare, fugere. Explicit quod repertum est de Synonymis Ciceronis a Sercolutio.« Codex uidetur scriptus Ancone, anno circiter 1460. De eiuscemodi Synonymorum opere plura cap. 56.

26. Codex 6878 uaticanus in-8, partim chartaceus,  partim membranaceus, partim bombycinus. Exstat in eo liber anonymus, alibi Plinio ascriptus, de uir. illustr., Procas rex Albanorum. Pag. 23 terg., Tractatus Isidori de Astronomia. Incipit, Luna est primus planetarum, minima stellarum. Inuenitur hic tractatus insertus in Imagine mundi Honorii Augustodunensis, ut dixi cap. 86, siue reuera sit Honorii, siue ex Isidoro desumptus. Sed character huius opusculi in hoc Codice ita implexus est, uix ut legi possit.

27. Sequuntur quedam folia membran. charactere antiquo, forte seculi XI. Hieronymi caput de Iosepho in libro de uiris illustr. Ibid.: In lib. XIX, cap. 1, sic ait de Christo: Erat enim mirabilium operum effector, etc.

28. Ibid., epistola Pilati ad Tiberium de Christo. Ibid., epistola Ignatii ad Ioannem: De tua mora  dolemus. Alia eiusdem ad eumdem: Si licitum est mihi. Alia eiusdem Ignatii Christifere Marie: Me neophytum. Alia: Ignatio dilecto discipulo humilis ancilla Christi: De Iesu que a Ioanne, etc. Epistola Lentuli. Apparuit temporibus nostris, etc. De Christo. uideri de his potest Fabricius in Cod. Apocryph. Noui Testamenti. Sequuntur folia chartacea: Petri Pauli uergerii senioris liber: Franciscus senior auus tuus, etc.

29. Pag. 70, folia membr., ut superiora illa: Epigramma de uerona sub prosopopeia:

Iam licet, alma parens, festos tibi spargere plausus.
Scilicet post libertatem recuperatam. uersus hexametri. 295 Ibid., Antonii Panormite, pete Siculi, in Kyriacum Anconitanum; Kyriace altiloquos, etc.  Eiusdem epitaphium matris Kyriaci:

Anconis splendor iacet hoc Masiella sepulcro
   Una uetustatis Kyriacique parens.
Diuerso hec charactere exarata. Sequuntur folia chartacea. Claudianus de balneis Aponi ruris. Epistola Theodorici regis Aloisio architecto: »Si audita ueterum miracula, etc. . . . Rauenne III Kal. Iunii Aurelius Cassiodorus palatii prepositus scripsit.« Hec folia uidentur bombycina. Sequuntur quedam de herbis. Petri Pauli uergerii comedia: Hanc dum peta mihi uerecundus fabulam, etc. Ad iuuenum institutionem spectat ea comedia.

30. Codex 7004 uaticanus chartaceus. Epistola autographa Francisci Penie  siue Pegne ad Cardinalem Baronium, 26 Martii 1597,  qua probat hunc Codicem reuera esse historiam quam scripsit Lucas Tudensis. Putauerat Penia historiam Tudensis esse opus Iuliani Pomerii , sed retractat hanc opinionem. Sequitur epistola autographa Alfonsi de Spinosa, archidiaconi de Tineo, canonici Ouetensis, Matriti 25 Ianuarii 1597. Commemorat Spinosa se ob episcopi Ouetensis insectationes Oueto abesse: in Ecclesia Ouetensi solum superesse diuisionem dieceseon Ithacii: Historias Sampiri, Sebastiani, Pelagii exstitisse olim in ea Ecclesia; sed existimari eas a Didaco de Muros, episcopo Ouetensi, delatas ad collegium Salmantinum, quod fundauit. Succedit epistola magistri schole Salazar 15 Iulii 1595, qua misit historiam Tudensis, ex uetusto Codice  transcriptam. Hic in epistola Penie dicitur Doctor Gascha de Salazar, gymnasiarcha Salmanticensis.

31. Deinde sine titulo Chronicon Tudensis: Beatitudo potentie temporalis, etc. Post prologum: Breuem temporum annotationem, etc. Chronicon Isidori et historie Gothorum, que desinunt in Sisenando, arcana futurorum scienda seruauit. Sequitur sine titulo continuatio Ildefonsi: Quoniam preclarus doctor Isidorus. Desinit continuatio: sub imperatore Constantino; hucusque beatus Ildefonsus Hispaniarum primas, etc.

32. Illico era 704, post Recesuindum, etc. Diuisio episcopatuum: Wambe et Pauli historia, alii reges Gothi, irruptio Maurorum. Reges Hispani usque ad  S. Ferdinandum. Desinit: Alhamge, Montor et quedam alia castra.

296 33. Non est distinctio librorum. Chronicon autem Isidori desinit in Scintilla, uel Suintila, Consummatio seculi est; tum sine titulo: Licet uiros uirtutis prudentia, etc., prologus Luce, ubi ait, liberum [lego, librum] Ysidori doctoris Hispaniarum tertium in opere proponentes. Fortasse sextam etatem secundum librum numerat. Post prologum Luce: Antonino filio Bonienfisuando regi  Gothorum Isidorus; quia de origine, etc. Post prologum, era 447, Alani, Sueui et uandali. Hec est uandalorum Historia. Desinit: ad interitum Gilimeri. Sequitur, era 446, Sueui principe Ermerico: Sueuorum Historia. Desinit, mansisse 177 annis scribitur. Subiungitur, Gothorum antiquissima  origo, etc. Desinit, ut dixi, in Sisenando. Conferenda hec essent cum editis.

34. Post omnia Luce Chronica et ultima uerba, alia castra, sine titulo: Dei filius iehsu Christus sub Augusto, etc. Chronologia pontificum Romanorum usque ad Fabianum anno Domini 238. Sequitur: Carolus natione Romanus cepit anno Domini 252, Sedit ann. 3, mens. 10, etc. Lege Cornelius, qui tamen I ann. sedit. Additur Turpini relatio, qualiter Carolus Magnus Hispaniam et Galleciam a potestate Saracenorum liberauit, etc. Explicit Chronica beati Turpini archiepiscopi. Opus fabulosum. Caroli Magni in Hispania gesta Galli historici exaggerant, Hispani despiciunt.



CAPUT XCIX. Bibliothece regine Suecorum Christine ad uaticanum translate, multi Codices opera Isidori continent. Nonnulli horum Codicum olim ad bibliothecam Floriacensem spectabant. Eiusmodi Codices Regio-uaticani 16 recensentur. Plura Etymologiarum exempla. Specimen glossarii Isidoriani. Liber SPERMOLOGON Isidori quid sit?


1. Inter celebres bibliothecas que post uarios casus in uaticanam tandem commigrarunt, peculiarem quemdam locum sibi uindicat bibliotheca Christine Alexandre Suecorum regine, librorum non tam numero quam delectu insignis: quanquam et Mss. quidem Codicum copia abundat, presertim si illi annumerentur qui primum ad Ottobonianam bibliothecam delati sunt, deinde cum 297 tota hac bibliotheca Ottoboniana in uaticanam deuenerunt. uerum  de his Ottobonianis alius erit dicendi locus. Tantum nunc monebo Alexandrum uIII Ottobonum 1900 Codices mss. ex iis quos Christina undique conquisiuerat selectos, paucis quoque e sua domestica bibliotheca adiectis, uaticane attribuisse, Alexandrine nuncupatione propriaque aula distinxisse anno 1690. Hec est bibliotheca que etiam uocari solet Regio-uaticana, seu Regine Suecorum. Bibliothece regine Christine tot pretiosis monumentis ornande cum alia auxilia undique collecta presto fuerunt, tum magna pars librorum celeberrimi monasterii Floriacensis ex incendio et ruinis ereptorum cum aliis Alexandri Petauii ab ipsa regina comparata.

2. Monasterium Floriacense eruditorum hominum et librorum copia olim claruit. Ioannes a Bosco Celestinus,  tom. II, siue part. III Biblioth. Florie., pag. 302, in not. ad uitam S. Abbonis, auctore Aymoino Floriacensi, hec refert: »Schole quondam adeo insignes atque celebres in monasterio Floriacensi habebantur, ut scholasticorum in eis numerus plus quinque millibus recenseretur. Hi didascalis suis muneris honorarii gratia. . . bina manuscripta offerebant uolumina.« Addit tam copiosam bibliothecam anno 1561-1562 a Caluinistis direptam, dissipatam, laceratam. Idem Ioannes a Bosco pag. 409 commemorat statutum abbatis Floriacensis pro reficiendis ueteribus libris nouisque presertim choralibus comparandis: uidens bibliothece nostre Codices uetustate nimia cariosos, et teredine, et tinea rodente corruptos, etc.

 3. Dissipata quidem fuit a Caluinistis tam insignis bibliotheca; sed tamen magna ex parte iterum erepta et collecta post plures annos ac uaria discrimina, non sine peculiari quadam Dei prouidentia, in uaticanam illata est. Auctores Gallie Christiane tom. uIII, col. 1540, de bibliotheca Floriacensi sic narrant: Tota tamen dissipata non est: curis enim Petri Daniel utcunque collecta per manus in uaticanum transiit. Et apertius col. 1566, ubi de Caluinistis, et Odeto de Coligni excardinali et exabbate Floriacensi agunt, asserunt argenteos aureosque Euangeliorum et epistolarum Codices direptos, etc.: »Omnia siquidem pene Mss. diripientes: que non lacerarunt, Petrus Daniel apud Aurelianos forum celebrans, Floriacensisque pretor, ab iis uilissimo emit pretio;  unde in Petauii et 298 Bongarsii, tum electoris Palatini et Christine Suecorum regine, ac tandem uaticani rem transiit.« Scilicet ut bibliotheca Petauiana bibliothece Christine unita fuit, ita Bongarsiana Palatine: que quidem Palatina, Hildeberga capta, dono data fuit uaticane. De eadem bibliotheca Floriacensi, ab Hugonottis direpta, et de plurimis eius libris, uaria fortuna in uaticanam translatis, uideri possunt Mabillonius in prefat. ad Liturg. Gallic., sect. 12; Lesleus in prefat. ad missale Mozarabicum, sect. 16, pag. 77; Claudius Estiennot in epistola ad Mabillonium, que tota est de hoc argumento, inter Mabillonii opera posthuma tom. I, pag. 461.

4. Facile Floriacenses monachi libros ex Hispania  sibi petere poterant; nam eod. tom. uIII Gallie Christ., col. 1541, de Mummone, siue Mummoleno, abbate Floriacensi seculo uII dimidiato, hec narrantur: »Hunc dum in Hispaniam uoti causa tenderet, Burdigale mortuum tradunt in monasterio Sancte Crucis. Forte in illas partes profectus fuerat ad ordinandum proximum Regule monasterium, quod ante Normannorum tempora Floriacensibus subiectum fuisse instrumentum eius restitutionis docet.« Regulense monasterium in uasconia erat, de quo agitur in uita S. Abbonis. uerum in his diutius immorari non uacat; Codices potius ipsos Regio-uaticanos recenseamus.

5. Codex 61 Regio-uaticanus membranaceus in 8, alias 1890. Primum opus initio mutilum: agitur  in eo de mystica expositione arce diluuii: hec est pars secundi libri, qui finit: unum desideremus D. N. I. C. Liber tertius incipit. In prima ergo mansione est cognitio. Hic plura de libro et ligno uite, etc. Finit: quia, ut uerum fatear, sepius in hoc tractatu scribenda inuenimus, quam inuenta scribemus [Forte scribimus], neque enim uel in hoc meam insipientiam fateri erubesco. Explicit. Sequitur rhythmus satis longus:

Angele, qui meus es custos, pietate superna
Me tibi commissum serua, tutare, guberna, etc.
Finis:

Subiungatque pium plebs omnis, Fiat, et amen.
Sequitur:

In gestis patrum ueterum quoddam  legi ridiculum,
 Exemplo tamen habile, quod uobis dico rhythmice
Ioannes abbas paruulus statura, non uirtutibus, etc.
Finis:

Cum angelus non potuit, uir bonus esse didicit
Editum uidi hoc opusculum, ni fallor, apud Theophilum Raynaudum. Character uidetur undecimi aut duodecimi seculi.

299 6. Sequitur rubrica: Incipit liber Isidori episcopi, de Deo Patre: uidetur character diuersus ac fortasse decimi tertii seculi. Est liber uII Etymol. Beatissimus Hieronymus, etc., usque ad finem capitis 4 intelligitur, non natura. Illico rubrica: De natura. Natura dicta ab eo, etc., quod est caput 1 libri undecimi usque ad finem capitis 1 ex parte dictum  est. Alia rubrica: De mundo: Mundus est celum, etc., cap. 1, lib. XIII usque ad finem cap. 18 huius libri XIII. Inde rubrica: De terra: Terra est in media, etc., cap. 1, lib. XIu, et quedam alia capita. Sequitur De ciuitatibus, cap. 1, lib. Xu, et totus hic liber. Item de pulueribus et globis terre, qui est liber XuI usque ad finem. Deinde libri XuII, XuIII, XIX, XX. Finis: Ignis ardore siccetur.

7. Illico rubrica. Incipit expositio sermonum antiquorum cum testimoniis Fabii Platiadis Fulgentii uirgilii: Ne de tuorum preceptorum, domine serenissime, quidquam curtasse inobedientia putaretur, etc. Quid sit sandapila, etc. Finis: tua uerba tam delenifica. Expliciunt uerba antiquorum cum testimoniis suis. Opus Fulgentii inscriptum: De prisco sermone. Succedit  rubrica: Augustinus de Expositione alphabeti: A congruo sono spiritum sub hiatu oris commemoramus. Subinde liber XII Etymol. imperfectus, a uerbis Hispanis ac Numidis, prope finem capitis 1 usque ad caput 6 de piscibus non completum. Nihil aliud quod recensione dignum sit in hoc Codice.

8. Codex 84 Regio-uaticanus membranaceus in-12 seculi XI circiter; rubrica: Incipit liber quintus Etymologiarum Isidori: Moyses, etc., usque ad finem cap. 27 huius libri quinti, per naturam concessum est. Sed quedam in compendium sunt redacta, uti etiam que sequuntur. Rubrica: Ex libro IX Etymologiarum Isidori: Ciues uocati, etc. Ex cap. 4. Desinit, germani, germane, cap. 6. Sequuntur quedam epistole  sine titulo: Iustum est, ut aduersa communicent, qui prosperis coutuntur. Tum alia miscellanea.

9. Codex 112 Regio-uaticanus in-fol. seculi XI. Initio, notatur: Alexander Petauius Pauli filius senator Parisiensis. Ascriptum etiam est distichum charact. rec.

Cura, labor, meritum, gesti pro munere honores,
   Ite procul, alias sollicitate animas.
Ex Epitaphio Senece, quod in aliis Codicibus exstat, ut in Codice 112, num. 11 referendo. Titulus, Isidorus, et rubrica: Incipiunt inuenticula de pedibus, 300 nobis necessariis: Pedes sunt uiginti octo. Incipit: Compositio pedum, etc., finit parilibus uocibus continentur. Opusculum hoc differt a capite 17 libri I Etymologiarum De pedibus; sed multa communia sunt.

 10. Sequitur sine titulo Domino meo . . . Omni desiderio, etc. Epistola 1 ad Braulionem. Tum 2 huius ad Isidorum Domino . . . O pie domine, et uirorum prestantissime, sera est inquisitio, etc. 3. Isidori ad Braulionem: Quia te incolumem. 4. Braulionis ad Isidorum: Solet repleri letitia, etc. 5. Isidori ad Braulionem: Tue sanctitatis epistole me in urbe Toletana. 6. Eiusdem ad eumdem: En tibi, sicut pollicitus sum. Annectuntur tituli librorum XXIII, qui tamen in textu sunt XX. Sequitur breuis prefatio ad Sisebutum: En tibi, etc., stylo maiorum, ut in epistola ad Braulionem. Deinde tituli libri primi, etc., usque ad finem libri XX. Isidori finiunt libri Etymologiarum. Accedit alter index librorum uiginti. In fine  charactere diuerso. Scriptus fuit hic liber anno a passione Christi M. XII. Character est magnus, linee recte, et artificio ita formate. Diphthongi aliquando solute, aliquando coniuncte, frequentia puncta, non infra litteras, sed inter litteras in medio, littere clare et distincte, pauci nexus.

11. Codex 119 Regio-uaticanus membr. in-fol. seculi XIII. Liber de Claustro anime Hugonis de S. Laurentio. Hic est Hugo de Folieto, prior S. Laurentii in agro Ambianensi, qui scripsit etiam de duodecim claustri Abusibus. Liber de claustro anime exstat impressus inter opera Hugonis de S. uictore, cui perperam tribuitur. In hoc Codice sunt libri quatuor: precedit epistola et prologus. Sequuntur epistole supposititie Senece ad Paulum, et Pauli ad Senecam.  Tum Epitaphium Senece: Cura, labor, quod exstat inter carmina Philippi abbatis Bone-uallis, pag. 801. Deinde Sententie Senece, nec non diuersorum philosophorum et sanctorum. Succedit uita S. Ioannis Chrysostomi, a Leone Clerico, cognomento Ioanne, Latinitate donata, innumeris uerbis aucta, plurimisque in locis castigata, ac Lupo presbytero, quondam Iuliano appellato, dicata. Incipit prologus: Sacre dignitatis summi presbyteratus. uidetur hec uita ignota fuisse Bollandianis, qui de S. Ioanne Chrysostomo agunt ad diem 14 Septembris. In fine: Explicit uita S. Ioannis Chrysostomi episcopi et confessoris. In nomine Domini 301 Nostri Iesu Christi incipit uita beati Fulgentii episcopi. Hic est Fulgentius Afer: scriptor uite, discipulus quidam eius. In fine rubrica:  Explicit uita S. Fulgentii episcopi. Isidorus De laude eiusdem, est caput 27, al. 14. De Script. eccles. Sequitur Passio S. Quintini. De Assumptione B. Marie. Post Ascensionem, etc. Finis: Celebratur autem Assumptio ipsius Dei genitricis ac uirginis Marie XuIII Kal. Septembris, prestante D. N. I. C. In fine, Anno ab Incarnatione Domini M. CC. XI. uidetur annus quo scriptus est Codex, in quo iam apparent due lineole supra duo ii. Character clarus et magnus: nexus litterarum frequentes, sed non difficiles, diphthongi connexe, puncta, duo puncta, punctum et supra uirgula.

12. Codex 125 Regio-uaticanus membranaceus in-fol. seculi XIu circiter: Legendarium ecclesie S. Marii Forcalqueriensis, ut initio notatur. Primus sermo  est in festiuitate S. Eucaristie: Immensa anime, etc., S. Thome, cum officio Corporis Christi. Sequitur opus, siue Homilia de Trinitate: Omnes quos legere potui, etc. Lectiones, siue Homilie Patrum: quedam S. Maximi episcopi.

13. Ibid., pag. 65, sermo beati Isidori episcopi de Natali Domini: Natalis Domini dies . . . reuocetur, quod natus est Christus, ex lib. 1 de Offic. eccles. cap. 25. Ibid., pag. 69, Sermo Fulgentii episcopi de Natali Domini: Cupientes aliquid . . . caritate custodiat. Alius p. 82, Fulgentii Carthaginensis episcopi de S. Stephano. Ibid., in Sermone S. Augustini de Natali Domini, p. 76. uersus sibylle deiudicio extremo: Iudicii signum.

14. Pag. 88, In Natali S. Ioannis Euangeliste uI  Kal. Ianuarii, Sermo B. Isidori episcopi: Ioannes apostolus et euangelista filius Zebedei . . . puluis ebulliat, est cap. 73, al. 72, de Obitu Patrum. Ibid. pag. 98, u. Kal. ian. in Bethlem Iude natale Innocentum, sermo beati Seueriani: Zelus quo tendet . . . muneris est diuini. Episcopus fuit in Syria Seuerianus initio seculi u. Ibid., p. 100, Item sermo beati Ioannis episcopi  de eisdem Innocentibus: Dedicatur nouus . . . per interitum comparatur. In fine mutilus est Codex; uidetur seculi XIu. Sunt puncta, punctum et supra uirgula, characteres clari et distincti, nexus frequentes, sed non obscuri, puncta, siue lineole supra duo ii; alibi deest punctum supra unum i, diphthongi unite, ita ut uirgula inferiori parti littere e coniungatur, ut in multis editis libris  apparet. Legi alicubi 302 Codicem hunc ad seculum XII pertinere: sed constat scriptum post S. Thomam de Aquino, et officium de sanctissimo Christi Corpore ab eo compositum.

15. Codex 137 Regio-uaticanus membranac. inol., uolumen Petauianum olim LXIII, seculi XIu aut seq. Initio charactere recentiori ascriptum est nomen Bourdelot, qui fortasse est Ioannes Bourdelot, de quo agitur in supplemento Dictionarii Morerii. Pulcher hic Codex continet Etymologias eodem ordine librorum quo Editi. Sunt sex epistole Isidori et Braulionis. Epistola beati Isidori Hispaniensis archiepiscopi ad Braulionem Cesaraugustanum episcopum. Index capitum libri primi Etymologiarum, etc., usque  ad finem libri XX. Explicit liber Etymologiarum B. Isidori episcopi. Sequitur tabula, siue index alphabeticus cum nota: Modus tabule sequentis talis est, etc. Capita distinguuntur numeris Arabicis, sed qui a modernis satis differunt.

16. Codex 191 Regio-uaticanus membranaceus in-8, seculi IX aut. X. Si Adololdus, qui exscriptor uidetur Codicis, ut mox dicam, distinctus non est ab Adalgaudo, siue Adalcalo, siue Adalcalco, de quo mentio fit tom. uIII Gallie Christ., col. 1542, saltem pars aliqua Codicis exarata fuit seculo IX ineunte: nam Adalgaudus abbas erat monasterii Floriacensis anno 818. Initio Codicis est hec rubrica: In nomine trino diuino Dei  celi confido. Sequitur prefatio Isidori ad Fulgentium, de Officiis: Domino,  meo, etc., Isidorus. Tum tabula capitum 44 que sequuntur. In fine primarum paginarum notatur: Liber S. Remigii studio fratrum Flotuei et Adaloldi. Succedit liber secundus cum indice 26 capitum: in ima pagina: Liber S. Remigii studio fratris Adaloldi. Hic uidetur exscriptor huius uoluminis. Indicantur capita 26; postremum est De manus impositione, uel confirmatione. Desunt duo capita ultima editionis Breulii: sed in cap. 26 post uerba, Sed quoniam postquam tradunt Spiritum paraclitum, adduntur quedam alia fere, ut in editione Matritensi: »Hec sunt ex multis parua, que probabilium uirorum nouimus percepisse doctrinis, quorumque eloquia proinde quibusdam et locis a nobis interesse noscuntur, ut sermo noster sententiis confirmetur paternis.« Sequitur  breuis expositio Symboli, cum nota ad marg. »in Palmis: Queso uos, fratres . . . non dubia mente presumite: donante illo qui regnat, etc.«

17. Deinde »Ex libro S. Augustini: Credimus in Deum Patrem 303 omnipotentem. Cunctorum uisibilium, etc., anima constat et corpore.« Preterea »De ministris Remensium Ecclesie, quos inordinate Ebo episcopus inuenit, et per deprecationem ipsorum, inspirante sancto Spiritu, hec dictauit.« In margine uidetur notari id editum a Sirmondo. Incipit: Prepositum decet. Ebbo, uel Ebo, seculo IX inclinante, obiit. Sequuntur quatuor capitula Hincmari contra Predestinatianos apud Carissiacum: Deus omnipotens, etc. Adiungitur prefatio Misse, siue Canon, ut dixi cap. 84. Adest libellus Albini ad Fredegisum  diaconum: Placuit prudentie uestre. Scilicet opus de Trinitate. Alia de penitentia et confessione, item homilia 8 S. Gregorii pape: Quia sermo nobis de carnis resurrectione. Item Prudentius Tricassinus: De ueteri et Nouo Testamento. Obiit hic seculo IX. Hec postrema charactere diuerso notata sunt. In libro S. Isidori sunt puncta, punctum et uirgula sic; et contra superne uirgula, inferne punctum, diphthongi unite et separate, character exiguus clarus, qui solet Gallicus a multis appellari, ab aliis Romanus cursiuus.

18. Codex 199 Regio-uaticanus membranaceus in-4. Innuitur uolumen hoc fuisse Petauianum. Titulus recentior: Diui Isidori Hispalensis Sententiarum liber. Capita indicantur numeris Arabicis recentioribus  in textu numeris Romanis. Liber I continet capita 31. Liber II capita 84. Liber III capita 66. Explicit Deo gratias. Additur ex S. Hieronymo. Plumarum mollities iuuenilia membra non foueat. Balnearum calor nouum adolescentie sanguinem non incendat. uidua, que in deliciis est, uiuens mortua est. Sequitur alio charactere quedam exhortatio ad uirtutem, ubi de penis inferorum uersus quidam Leonini inseruntur:

Quo qui clauduntur, nequeundo mori, moriuntur.
Huius generis sunt alii.

19. Additur eodem charactere uel paulo recentiori quo libri Sententiarum, De sancto Abraham, qui fuit prima uia credendi. Abraham filius Thare, etc. Breuis uita Abrahe; sequuntur alii patres ueteris et Noui Testamenti. Multum diuerse sunt he uite a libro Isidori  de Obitu Patrum, sed multis in locis omnino consentiunt. Nonnichil iam de hoc opere cap. 61 dixi, quod inter appendices referre est animus. Caput de S. Iacobo sic habet: »Iacobus, qui interpretatur supplantator, filius Zebedei, frater Ioannis apostoli, arte Petri piscator, postea factus est Christi secutor. Relinquens rete, et nauem, 304 secutus est Saluatorem: relicto patre Zebedeo, obediuit Deo; relinquens mare et pisces, factus est in mari, id est, in mundo piscator celestis, Hispanie et occidentalibus locis predicator; et sub Herode gladio cesus occubuit, sepultusque est in Achaia Marmarica uIII Kal. Augusti.

20. Ultimus est Stephanus, qui in genuino Isidori libro deest. Sequuntur quedam de Domino nostro  I. C.; unde factus sit homo, de Ebrietate, de Pace et discordia, de Penitentia; quod est mysticum opus de Numeris, ut cap. 63 monui. Pag. 84 sine titulo de lectione librorum: Duobus sine dubio modis tota scriptura intelligenda est. Inseritur decretum Gelasii nonnichil immutatum, quod inter appendices Sedulii recensui. Hic Codex reuocari potest ad seculum XI. Sunt puncta inter medias dictiones, character clarus, diphthongi coniuncte, orthographia qualis fere nunc in usu est. Pauci et clari litterarum nexus in utroque opere.

21. Codex 205 Regio-uaticanus chartac. in-4, charactere Gothico-Germanico obscuro seculi XIu. uolumen Petauianum LXu. Isidori Hispalensis episcopi Etymologiarum libri XX. Epistole amebee Isidori  et Braulionis: index librorum et capitum, ut in Editis. Etymologiis succedit Cassiodorii liber de Anima: Incipit liber Anime: Secundum Isidorum Etymologiarum primo, etc. Explicit liber Cassiodori de Anima. Cassiodorus quidem scripsit librum de Anima, qui in Editis incipit, Cum iam suscepti operis, et post prefationem, Anima igitur hominis: sed cum seculo uI floruerit, Etymologias Isidori allegare non potuit: adeoque additum posteriori manu est initium libri de Anima in hoc ms. Codice.

22. Codex 215 Regio-uaticanus membranac. in-4, alias notatus numero 1, 87. Initio libri rubris litteris: Sancti Mar . . . alia deleta sunt, sed indicari uidetur S. Marii Forcalqueriensis. Aetas Codicis saltem  aliqua ex parte ad finem seculi uIII reuocari potest. Primum opus hoc titulo profertur: »Excerpta quedam ex synodalibus gestis Siluestri pape: Temporibus sancti Siluestri.« Postea: »Incipit epistola Orientalium episcoporum Iulio Romano missa, etc. Epistola sanctissimi Iulii Romani archiepiscopi rescripta Eusebio, etc. Pag. 12. In Concilio Bracharense : De honestate bonorum, et disciplina: Cum beatus Apostolus arguere . . . sententiam sustinebit. Prosper de uita actiua et contemplatiua.« Hic est Iulianus Pomerius. 305 Epistole quedam S. Hieronymi. Liber Augustini ad Hieronymum, de Origine anime. Tractatus Hieronymi de Seraphin. Inde Synonyma Ciceronis, ut dixi cap. 56. Sequitur opus de Orthographia et Prosodia: Nomina Greca . . . hec Papiriarus   et Cassiodorus. Subinde Hieronymus in Genesin. Postea incipiunt glosse ueteris et Noui Testamenti: Prologus, id est, prefatio: de quibus uide caput 65. Pag. 106, inseritur hymnus S. Petri charactere, ut uidetur, diuerso: Solue lingue mores,  et beato laudes refer Petro.

23. Pag. 122, quidam uersus prosodiaci, inter quos hi:

Dicit se uetulam, cum sit Cerellia pupa,
   Pupam se dicit Gallia [Lege Gellia], cum sit anus:
   Frigus enim magnum synthesis una facit;
   Denique sceptra Patris et Paracletus agit.
Exempla sunt ad cognoscendam quantitatem syllabarum, quibus nomen auctorum affigi solet: et in uersibus quidem relatis indicatur Catal, uel Call; ex  quibus litteris nomen pete non colligo, presertim cum tres primi uersus sint Martialis, quartus pete alicuius Christiani. In aliis clarum est auctoris nomen. Inter hec exempla ex Isidoro laudatur p. 125,

Te quoque nostra tuis promit bibliotheca libris.
Sequitur sine nomine:

Quem mea non totum bibliotheca capit.
Multa hic ex Prudentio et Paulino.

24. Pag. 127, nomina feriarum. Prima dies Phebi, etc. uersus de Palmis: Rex tibi summe . . . Christe Redemptor, etc. . . Cuncta creator. Pag. ead. uersa: uersus S. Augustini de Anima:

Omnia sunt bona, sunt quia tu bonus omnia condis:
 Ultimus:

Si infelix, etiam multo infelicior illuc.

25. Pag. 128, uersa: uersus Platonis de Deo:

Omnipotens, annosa poli quem suspicit etas:
Ultimus:

Quidquid id est uegetum, quod [Forte, quo] percita corpora uiui [Forte uiuunt].
Pag. 129, quidam uersus ex Alcimo Auito ad explorandam quantitatem syllabarum. Item Iuuenci et Fortunati.

26. Pag. 131, Incipit liber Chronicon Isidori Spanensis episcopi: Breuem, etc. Quedam adduntur de regibus Gallie usque ad Carolum et Carolomannum, et Ludouicum. Codex charactere minuto scriptus  forte tempore Caroli, de quo dicitur: Cuius regni annus nunc agitur XXXuII. Sunt diphthongi unite; puncta superne: alia diuersa manus uidetur primorum operum.

306 27. Codex 227 Regio-uaticanus chartaceus in-4 seculi Xu. Liber glossarum ex uariis glossariis collectus. Foris inscribitur, Isidori glosse. Intus nichil dicitur. Incipit: »Anger, Spartharius, qui angit, id est, stringit spartam.---Albane plurali numero, nuces Prenestine.---Astrosus, lunaticus.---Aularius, aulicus, palatinus.---Agagola, lenocinator, pantomimus.---Angaria, arianus, qui agrum laborat, ut angarias accipiat.---Anteritas, antiquitas.---Antela, antilena, sicut postela, postilena.« uocabula eadem fere occurrunt atque in uulgato Glossario  Isidoriano, sed diuerso modo locata et mendose interdum scripta, ut Spartharius et spartam, quod positum est pro Spatharius et spatham.

28. Codex 231 Regio-uaticanus membranaceus in-4, olim signabatur 1351. Character clarus Gallicus. Rubrica: »Incipiunt capitula libri magni Aurelii Cassiodori senatoris: de Anima: sunt 16 capita. Pag. 18, rubrica: Explicit liber Cassiodori de Anima. Pax legenti, uita credenti, salus scribenti, gloria Deo largitori, regnanti in secula seculorum: Amen. Incipit liber S. Prosperi pro Predicatoribus gratie Dei contra librum Cassiani presbyteri, qui prenotatur de Protectione Dei: Gratiam Dei, qua Christiani sumus, etc. Pag. 40, terg. Explicit liber S. Prosperi contra librum abbatis quondam Cassiani,  qui prenotatur de Protectione Dei, siue aduersus dogma Pelagii et Celestii [Forte prius erat Celestini];« deleta sunt quedam uerba, et sequitur, inimicorum gratie Dei, et D. N. I. C.

29. Sequuntur Alcuini libri tres de Trinitate cum uersibus: O rex augusto, etc. Pag. 88 sine titulo: Credimus sanctam Trinitatem, id est, Patrem, etc. Deinde Albini questiones de Trinitate ad Fredegisum: Placuit prudentie uestre, etc. Epistola Albini ad Eulalium: Sancte sollicitudini uestre, etc.

30. Pag. 105 terg., rubrica: Incipit expositio sancti Euangelii: Mattheus, sicut in ordine primus, etc. Pag. 109, rubrica: Incipit de serie generationis I. C. D. N. secundum carnem: Quomodo, etc.

31. Pag. 113 terg., rubrica: Item de Nouo Testamento:  Quatuor euangeliste Domini Iesu Christi sub quatuor animalium uultibus figuraliter exprimunt, etc. Sunt allegorie Isidori de Nouo Testamento. Desinit: refectione saturabuntur. Illico rubrica: Item prefationes librorum Noui Testamenti; Euangeliorum predicatio, etc. Isidori Proemia: sed desinunt in num. 1 eloquio ediderunt.

307 32. Sequitur ibidem pag. 123 rubrica: »Incipit liber de Interpretatione quorumdam nominum ueteris Nouique Testamenti: Domino et Dei seruo Orosio episcopo Isidorus: Quedam notissima nomina, etc.« Des.: »et glorie celestis coronam accepit;« qui finis est Allegoriarum ueteris Testamenti. Sequitur sine titulo: »Dominus et Saluator noster clementissimus  suorum eruditor, docturus dicipulos quid orarent, etc.« De oratione in genere, et mox de oratione Dominica. Des.: »et unde ipsius misericordia liberamur. Amen.« Nulla fit mentio »Isidori Cordubensis, neque Orosii presbyteri,« neque Orosio epithethon reuerentissimi tribuitur. Plura de his cap. 60. Desunt Allegorie Noui Testamenti, fortasse quod premisse iam erant.

33. Post expositionem orationis Dominice pag. 138 terg., rubrica: »Incipiunt interpretationes nominum ex Hebreo in Latinum. Hel Deus, Heli Deus meus, etc.« Postea Greca nomina, »O theus, Deus.« Des.: »Bibliotheca repositio librorum.« Pag. 142, rubrica: »Incipit explanatio Symboli apostolorum: Quando beatum legimus Paulum, etc.« Desinit: »fideliter  credo que in symbolo continentur. Amen.«

34. Sequitur sine titulo expositio symboli, »Quicunque: Iniunxistis mihi illud fidei opusculum, quod passim in ecclesiis recitatur, etc.« Ibid.: »traditur enim quod a beato Athanasio, Alexandrine Ecclesie antistite, sit editum: ita namque semper eum uidi pretitulatum etiam in ueteribus Codicibus.« Desinit, a Domino redduntur. Ad celebrem controuersiam de symbolo Athanasiano notandum, iam seculo X circiter animaduersum fuisse, in ueteribus Codicibus. Athanasio ascribi.

35. Codex 239 Regio-uaticanus, seculi XIII circiter, membr. in-4, charactere claro, sed minuto, et multis compendiis litterarum, in duas columnas diuisus. uolumen Petauianum LXII. In fine dicitur  liber S. Andree. Sunt XX libri Etymologiarum ordine uulgato in Editis. Precedunt quatuor epistole ex sex iam uulgatis et notis, et index librorum.

36. Codex 254 Regio-uaticanus membranaceus in-4, alias 1488. Rubrica: Incipiunt capitula libri primi Sententiarum Isidori archiepiscopi. Liber I habet 31 capitula. Liber II, cap. 44. Liber III, cap. 67. Explicit liber tertius Sententiarum Isidori archiepiscopi. Sequuntur homilie Origenis super psalm. XXXuI, XXXuII, XXXuIII. Sunt nouem homelie; tituli capitum rubricati. Deinde epistola Eugenii 308 pape ad Cistercienses, data Signie Nonis Augusti: Optarem, filii dilectissimi, corporali presentia sacro uestro interesse collegio. In fine: Liber sancte Marie de. Nihil aliud legi potest. Hactenus Codex eodem charactere  claro et equali exaratus seculi XIII aut seq. Sunt duo uirgule supra duo ii, diphthongi unite, punctum, punctum simul et uirgula superne, frequentes litterarum nexus, sed non obscuri.

37. Succedit in eodem uolumine alio charactere rubrica: Incipit liber Soliloquiorum eiusdem episcopi Isidori: Queso te, anima, obsecro te, etc. Apud Breulium hic est liber secundus Synonymorum. Finis utrobique: Tu mihi supra uitam meam places. Non est diuisio capitum. Ex alio uolumine, in quo precessissent alia opera Isidori eodem charactere, hec assuta esse uidentur.

38. Sequitur: Incipiunt sententie de diuersis libris sanctorum doctorum excerpte. Laudantur »Isidorus, Beda, Xystus, Gregorius, Augustinus, Seneca,  Hieronymus,« ut cap. 33 dixi. Postea »Excerptum ex epistola beati Gregorii ad Secundinum Dei inclusum de callidi hostis insidiis: Antiquus hostis, etc.« In fine:

Explicit: expliceat, ludere scriptor eat.
Et recentiori charactere: »Est iste liber ad usum fratris Gerardi de Fleury, ordinis Minorum Sancti-Francisci sacre theologie doctoris:« postrema uerba non satis clara sunt. uidetur tamen aliquando pertinuisse Codex ad aliquem Hispanum: alicubi enim margini appingitur oio, oculus, quo uerbo Hispani attento animo legendum aliquid esse indicant, ut in aliis Codicibus iam notaui. Character huius extreme partis Codicis est Gothicus magna ex parte; supra i additur uirgula, seu lineola, sed alia manu,  ut uidetur: supra duo ii, et in rubricis uidetur lineolas apposuisse eadem prima manus: multa sunt compendia litterarum, desunt saltem plerumque diphthongi.

39. Codex 255 Regio-uaticanus membranaceus in-4, alias signatus numero 1487, seculi uIII aut IX. Titulus charactere recentiori: Isidorus de natura rerum. Prologus ad Sisebutum. Index capitum 46. Deest caput 27, quod habet Breulius, et omittit editio Matritensis. Finis, finem nunquam est habiturus. Rubrica: Explicit liber primus Isidori. Sequitur sine titulo:

Tu forte in lucu [Lege luco] lentus uaga carmina gignis,
Argutosque inter latices et musica flabra, etc.
Luna meat fratrem rectis obiectibus urgens.
 In edit. 309 recenti Matrit. mendose carmen id legitur, quod emendatum a nobis edetur. Subiungitur antiphona notis musicis antiquis: Kal. Octobris: O athletam inuictissimum Germanum episcopum. Et antiphone de uinculis S. Petri: Immisit Herodes rex manus.

40. Tum rubrica: Incipit liber Pronosticorum  editus a Iuliano Toletane [lege Toletano] episcopo ad Didalium [lege Idalium] episcopum Barcinonensem. Post prologum et orationem rubrica: Explicit prologus, siue oratio Iuliani cathedre Toletane [uidetur Tolitane] episcopi. Incipiunt capitula libri primi. Liber primus complectitur capita 22. Liber secundus cap. 37. Liber tertius cap. 62. Post caput 62, cuius  nullus est finis, sequitur aliud caput non antea indicatum, titulo nigro, sed antiquo, quod deest in Matritensi editione PP. Toletanorum: Tractatus S. Ambrosii de Superbia carnis. Ad te manum meam extendo, etc., ieiunium et orationem. Explicit liber Pronosticorum. Ad huius capitis marginem apponitur num. 63. Succedit opus siue homilia satis longa sine principio; prima uerba: »brachia decoraris! Ille uirtutum ornamenta anime sue a Christo decorem accipit; semper enim, etc. . . atque in eterna beatitudine una cum sanctis et electis tuis eternaliter regnare concedis, quia est tibi cum eterno Patre et Spiritu sancto una deitas, gloria, uirtus, imperium et potestas in secula seculorum. Amen.«

41. Annectitur Confessio ad Prima : Confiteor  Domino et tibi, pater, qua peccaui in cogitationibus pessimis . . . perducat ad uitam eternam. Amen. Preterea index capitum libri I Sententiarum, et libri III. Deest index libri secundi. Postea titulus: Incipit liber Spermologon Isidori. Scilicet lib. I Sententiarum cum 31 capitulis. In fine: Explicit liber. Incipit liber: Omnis qui secundum. Hic est liber II cum 44 capitulis: Explicit liber secundus: Incipit tertius cum 67 capitulis; finis: letificandos includit. Titulum Spermologon explicui cap. 67. Codex antiquus est, circiter IX seculi, character clarus, Romanus, puncta aliquando infra litteras, aliquando supra, pauci nexus litterarum. Littere i, d, h, longius extra lineam excurrunt; punctum et supra uirgula, alibi uirgula et supra duo puncta, diphthongi modo  unite, modo solute.

42. Codex 256 Regio-uaticanus membranaceus seculi XIu, ut uidetur: »Incipit summa magistri Beleth de ecclesiasticis Officiis per anni circulum: In primitiua Ecclesia, etc.« Pag. 72, sine titulo: 310 »Sancta Romana Ecclesia post illas ueteris et Noui Testamenti, etc.« Decretum Gelasii de libris recipiendis et non recipiendis.

43. Pag. 92 terg. rubrica: »Decretalis Innocentii pape ad correctionem uniuersalis Ecclesie: Quidam sacerdotum in consuetudine habent, ut per singulos dies statim missa finita legatur Euangelium, In principio erat uerbum: quod quia neque a Romana Ecclesia manauit, neque aliqua ratione nititur, omnino prohibemus. Item quidam laicorum in consuetudine  habent ut, neglecto diei officio, missas peculiares, hoc est, de S. Trinitate, de S. Maria et de S. Nicolao, et huiusmodi sibi petant decantari. Et hoc quoque prohibemus ne ulterius faciant, nisi congruo tempore; sed si quis uelit audire pia deuotione sacra mysteria misse, de eodem die missam audiat pro salute uiuorum uel defunctorum.« Item alia Decretalis eiusdem Innocentii ad consulta cuiusdam patriarche: »Consilium nostrum, etc. Apud nos in diebus profestis cum celebrantur missarum solemnia in honore beate uirginis, neque hymnus angelicus, neque symbolum canitur, licet in missa prefatio propria decantetur, ut inter commemorationem et solemnitatem differentia ostendatur.« Sermo est de Missis uotiuis. Nobis alie nunc sunt in  usu rubrice post S. Pium u. Lege, si placet, curiosum Scortie opus de sacrosancto misse Sacrificio lib. Iu, cap. 31, num. 6, et tit. 41 de Celebratione missarum cap. 2 et 4.

44. Pag. 102 epistola Hieronymi ad Nepotianum: de uita clericorum: Petis a me, Nepotiane. Alie eiusdem epistole. Pag. 110, rubrica: Ysidorus de Clericis: Omnes cum ecclesiastici ministri ordinandi sunt, etc. Est caput 1 lib. II de Offic. eccl., nonnullis mutatis. Rubrica: »Que precepta specialiter monachis, que generaliter communia sunt Christianis. Propter quosdam simplicium, qui religiosis et eruditis uiris se admonentibus ac redarguentibus plerumque obiicere solent, solos monachos Scripturarum sanctarum precepta obseruare debere, etc.«  Desinit: remunerationem percipiet. Sequitur Pastoralis cura S. Gregorii, mutila paulo post initium.



311 CAPUT C. Alia 13 exemplaria mss. bibliothece Regio-uaticane commemorantur. Plura opuscula uarii argumenti. Isidorus noster sepius Iunior in antiquissimis membranis appellatus. uetus Gothorum historia nondum edita. Quedam Isidori fragmenta notis Tironis exarata.

1. Codex 261 Regio-uaticanus chartaceus, qui olim signabatur 1612, charactere semigothico, siue Germanico. Plura continet. Primo loco occurrit liber de Consolatione humane nature editus per magistrum Ioannem Iarsonium, uniuersitatis Parisiensis theologie professorem, super librum Betii de Consolatione:  Quoniam secundum Apostolum: finis: celestis aula suscipiet: quam, etc. Prope finem citantur uersus:

Qui non assuescit uirtuti, dum iuuenescit,
A uitiis nescit discedere, quando senescit.

2. Secundo Meditationes Anselmi, sed sine titulo, qui aliena manu additus est. Incipit: Anima deuota cupiens. Tertio opus sine titulo: Quid est Deus, etc. Quarto sermo de contemptu mundi sine auctoris nomine: uidete, quomodo caute ambuletis. Quinto: Incipit tractatus psalmorum beati Augustini: Canticum psalmorum.

3. Sexto »Incipit liber de Miseria et Utilitate humane conditionis, editus a domino Lothario, sanctorum Sergii et Bacchi diacono cardinali, qui postea  Innocentius papa tertius appellatus est.« Hic etiam dicitur »de contemptu mundi.« Septimo, »Incipit prologus super deuotissimo tractatu corone mystice uirginis Marie: Corona aurea, etc.;« finis: »Defensatrix pupillorum, que in sede imperiali residens, etc.« . Octauo, »Octo quare uirgo Maria dicitur beatissima: uirgo Maria dicitur beatissima propter octo. Primo, quia concepit uerbo. Secundo, sine peccato. Tertio peperit sine dolore. Quarto, portauit Deum et Creatorem suum in utero suo. Quinto, quia per ipsam deletum fuit peccatum primi parentis. Sexto, concessum est ei quidquid petit a Deo. Septimo, quia est in celis in corpore et anima. Octauo, quia exaltata est super choros angelorum.«  Nonnulla deinde opera simili titulo prodierunt, ut Petri Ribadeneyre liber 312 inscriptus, El porquè de la Compañia. Sequitur rubrica: Quot annis uixit uirgo Maria.

uirgo Dei uixit sexaginta tribus annis
Quatuor atque decem fuit in partu benedicta,
Trigintaque tribus cum nato uixerat eius,
Sexque decem postquam natus conscendit ad astra.

4. Nono. »Incipit tractatus de uirtute orationis, editus a uenerabili Hugone de S. uictore: quo studio et quo affectu, etc.« Decimo, »Tractatus ad conuertendum Iudeos de errore suo, quem habent in Messia adhuc uenturo, et de obseruantia legis.« Alfonsus Bonihominis Hispanus hunc librum diu occultatum, ex Arabico in Latinum sermonem a se conuersum,  mittit ad Hugonem magistrum ordinis Predicatorum. Alfonsus scribebat Parisiis. Auctor libri est Samuel catechumenus, oriundus de Feth ciuitate regis Morothitani , qui scribit ad Isaac magistrum synagoge in Subuilmetam in eodem regno. In fine Alfonsus addit notam de presentis libri per annos 236 occultatione, a Iudeis procurata. Latine redditus est liber anno 1339.

5. Undecimo. »Incipit tractatus, editus a domino Petro cardinali Cameracensi, de quatuor exercitiis spiritualibus. Anima deuota cupiens, etc.« Duodecimo, »Hos uersus composuit uenerabilis dominus frater G. Eden, qui fuit generalis ordinis Minorum, patriarcha Antiochenus, et episcopus Catansensis: Iesu salutis hostia, salutis sacrificium, Iesu salutis gratia, salutis  beneficium, etc.« Huius generalis G. Eden ordinis Minorum mentio apud Wadingum mihi querenti non occurrit.

6. Decimo tertio. »Admonitio S. Augustini ad monachos de lectione euangelica et igne purgatorii: In lectione apostolica, que nobis paulo ante recitata est, fratres karissimi, audiuimus Apostolum dicentem: Quia fundamentum aliud, etc., largitate redimere festinemus.« Decimo quarto. »Incipit sermo S. Ioannis Os aurei de supra scripta patientia et gratiarum actione, et quod non oportet sic fortiter lugere mortuos, presertim cum paruuli mundi de hac uita separati sunt. Age maxime hodie precedentium dierum solertius ad sermonem et doctrinam ingrediamur . . . . annumerati sumus per I. C., etc.« Decimo  quinto: Alii sermones S. Ioannis Os aurei, siue Chrysostomi. Denique pag. 175, Sermo S. Isidori de Temptationibus diaboli. Est caput 5 lib. III Sententiarum, ut dixi cap. 72.

313 7. Codex 281 Regio-uaticanus, iam cap. 85 recensitus, fortasse seculi IX. Sunt diphthongi solute et connexe, uirgula infra et supra punctum, aliquando sola uirgula et solum punctum. Sunt Differentie de uita actiua et contemplatiua Isidoro ascripte. Sequitur rubrica characteribus magnis rubris, quibus minores alii immiscentur: Incipiunt capitula libri primi de uita contemplatiua. Nomen auctoris non exprimitur; opus Prospero tribui solet, sed est Iuliani Pomerii. In fine: Qui legis, ora pro ipso  scriptore, si Dominum habeas in omnibus protectorem. Agambaldus indignus uocatus monachus scripsit. Deo gratias.

8. Codex 287 Regio-uaticanus in-4 membr. seculi XII aut seq., uolumen Petauianum LXI. Libri decem postremi Etymologiarum. Adduntur quedam ex libro secundo de Rhetorica. Hec legitur nota: Liber S. Petri Gandensis ecclesie. Seruanti benedictio, tollenti maledictio; qui folium abstulerit, uel curtauerit, anathema sit. Similes anathematismos in aliis quoque libris mss. legas. Hoc exemplar fortasse pertinet ad diuisionem, quam quidam astruebant, Etymologiarum in duas partes.

9. Codex 293 Regio-uaticanus in-4 membranaceus, al. 1485, uolumen Petauianum LuII, seculi X  circiter: Incipit Prefatio Isidori episcopi in libro Geneseos. Isidorus lectori salutem. Historia sacre legis, etc. 31 capita numerantur. In fine: Explicit tractatus in libro Geneseos. Incipiunt capitula in libro Exodi. Capita sunt 59. Quedam mystica ex libro. Finis: in se credentibus. Capitula 17 libri Leuitici: Incipit tractatus libri Leuitici: Hostiarum diuersitates. Finis: Huiusmodi sacrificium ab Ecclesia catholica non approbatur; sed non dicitur: Explicit, et deesse uidetur unum folium; poterat tamen aliquid addi huic pagine.

10. Incipiunt capitula libri Numeri. Sunt 30. Ideo hic liber unus, etc. Explicit liber Numeri: Incipiunt capitula : sunt 22. Incipit tractatus Deuteronomii: Liber Deuteronomii, etc. Explicit  liber Deuteronomii. Incipiunt capitula in libro Iesu Naue. Sunt 18. Explicit Iesu Naue. Iudicum capitula incipiunt: Historia Iudicum. Caput 9 est de Ruth. Explicit de Ruth. Regum capitula incipiunt. Post librum Iudicum, capita 21 lib. I, capita 6 lib. II, capita IX lib. 3. Breulius habet capita 8, coniungit enim duo extrema. Capita 8 lib. Iu Regum. Libri Esdre sunt capita 3. De Machabeis 314 caput unicum. Explicit opusculum Isidori Spalensis episcopi in libris ueteris Testamenti.

11. Incipit liber. primus Prosperi de uocatione omnium gentium: Inter defensores liberi arbitrii, etc. Explicit de uocatione omnium gentium Prosperi liber secundus. Sequitur epistola Leonis pape ad Iuuenalem episcopum de heresi Eutychiana. Eiusdem ad  Iulianum. Eiusdem ad Augustam Pulcheriam. Ad Augustum Leonem. Epistola uel decretum Innocentii pape ad Decentium episcopum. Hieronymi epistola ad Magnum oratorem urbis Rome. In principio huius Codicis notatur: Liber sancti Petri sanctique Rodoberti  de cella. Sunt duo puncta, punctum et supra uirgula, punctum unum, nexus faciles et non multi, character clarus, equalis, linee artificio recte, desunt puncta supra i, diphthongi partim unite, partim solute.

12. Codex 294 Regio-uaticanus ex pergam. in fol. paruo, charactere minuto, sed claro. uolumen Petauianum LX. Sunt nonnulli nexus sed faciles, punctum,  uirgula infra supra punctum, diphthongi unite, linee arte directe, seculo fortasse XI Codex exaratus. Sunt Etymologie mutile in fine. Initio: Incipit epistola Isidori Iunioris Hispalensis: alia deleta sunt. Post sex notas epistolas index librorum XX, tum index capitum libri I. Ordo librorum ut in Editis.

13. Codex 309 Regio-uaticanus, membranaceus in-fol. seculi X, ut uidetur, charactere Gallico nitido. Opus quoddam septem libris constans, quale in Codice ueronensi, in quo est compendium libri de Ortu et Obitu Patrum, quem cap. 44 recensui. Codex olim monasterii S. Dionysii Parisiensis. Nota recens initio: Arbitror omnes tractatus in hoc codice contentos esse uenerabilis Bede aut Isidori.

 14. Premittitur: Quomodo numerus a quolibet animo conceptus, quis sit, possit agnosci? Assumatur numerus quilibet. Ad marg. manu recenti citatur Beda tom. II, col. 133. Pag. 4 terg. tabula omnium operum contentorum in hoc uolumine. Liber I habet capita 11. Caput 1, Nota, que continet natalitia sanctorum, etc. Caput 2, de cursu lune, etc. Caput 3, Martyrologium, pauci sancti a prima manu. Quedam alia manu antiqua addita, ut u Idus Decemb. In monasterio S. Medardi susceptio sanctorum Sebastiani martyris 315, et Gregorii pape, et S. Leocadie. Confer Florezium tom. u Hisp. sac., pag. 308, de translatione corporis S. Leocadie. Hiemis initium uII Idus Nouembris. Caput 4, de Cyclis. Caput 5, Abbreuiatio chronice, scilicet pag. 59  est rubrica: Abbreuiatio chronice, ubi mittenda sit. Adam cum esset centum triginta annorum, etc. Nota recens: uide num opus istud sit Isidori, aut Bede. Alia: Editum tom. III Histor. Francorum Duchesnii, pag. 125. Desinit: Sunt autem totius summe ab origine mundi anni usque in presentem annum IIII DCCLXXI , scilicet annum uIIII Caroli, qui post Carolomannum regnauit.

15. Cap. 6, fol. 60 terg., rubrica: Incipit de Ortu et Obitu Patrum, Adam, etc., ut in Codice laudato ueronensi. Ad marg. loco numerorum littere Grece: opusculum hoc a me inter appendices edetur, collatis uariis lectionibus ex aliis mss. Sequuntur alia de temporum notione, et fol. 65 de hebdomadibus LXX propheticis. Liber II continet capita 22, de cyclis,  de annis inueniendis, et de Paschatis die, etc. Liber III habet capita 14, de computo articulari, seu per digitos, de annis, de ratione bissexti, de Kalendis, etc. Liber IIII, cap. 27: de luna, eius diebus, concordia cum mari, etc. Liber u, cap. 12, excerptum de astrologia, de stellis, de eclipsi, de signis tempestatum. Signa zodiaci haud ineleganter depicta. Liber uI, capita 7, de ratione unciarum, de probatione auri et argenti, de mensura cere et metalli in operibus fusilibus. Macrobii fragmentum, De mensura terre, etc., solis, etc. Capelle, De mensura lune et terre.

16. Liber uII. Item liber cum capitulis suis Bede presbyteri continens de rerum naturis. Respondet fol. 107, terg. rubrica: uersus Bede presbyteri: Naturas  rerum uarias, etc. Index capitum 51, fol. 19, Explicit liber de naturis rerum . Illico rubrica: De mensuris et ponderibus: Mensura est iuxta Isidorum, quidquid, etc. Post opusculum hoc de mensuris et ponderibus sunt quedam de epactis, cum questionibus: Si uis scire, etc., ut in aliis codicibus, et apud Muratorium inter Anecdota tom. III, pag. 111 seqq. Fol. 125 terg., uersus ad terminum septuagesime reperiendum:

Procedunt februe quinta sub sorte Kalende, etc.
Accurate tabule epactarum cum uersibus.

17. In libro 1, post caput 4 de cyclis, fol. 37 seq. inseritur 316 in membranis recentioribus tabula et ordo annorum a primo anno natiuitatis Christi ad  annum 1566, et ad nonnullos annos quedam gesta annotantur ut 1 Dominus N. I. C. nascitur annis ab origine mundi peractis u DCC; sed DCC non ita clarum est. Prima manus que numeros annorum appinxit, gesta ita assignat usque ad annum 1175 circiter, ac notat precipue res regum Francorum et monasticas. Succedit alia manus, qua multo plura enarrantur pariter de rebus Gallie et monasticis. Deinde tertia manus, et quarta denique, qua anno 1374 indicatur Karolus u  regnat. Anni sequentes omnes puri sunt ab huiusmodi historicis notationibus.

18. A prima manu ad annum 775 notatur: Karolus perrexit in Hispaniam. Ad annum 1154, Ludouicus rex duxit uxorem ex Hispania regis filiam. Ad annum  1160, Obiit regina Constantia ex Hispania. Eodem anno Ludouicus rex duxit filiam comitis Blesensis. Ad annum 1233 notatur: Eodem anno Alfonsus de Hispania duxit in uxorem comitissam Bolonie. Auctores harum notarum uidentur monachi monasterii Parisiensis S. Dionysii, de quo plura interserunt peculiaria.

19. Codex 310 Regio-uaticanus membranaceus in-fol. seculi X circiter: In nomine sancte Trinitatis incipit liber Proemiorum de libris Noui ac ueteris Testamenti plenitudinem, quam in Canone  catholica recipit Ecclesia iuxta uetustam priorum traditionem. Incipit: In principio uidelicet, etc. Item prefationes librorum Noui Testamenti; Euangeliorum  predicatio, etc. Explicit liber Proemiorum. Sequitur: Incipiunt annotationes prouinciarum Galliarum cum priuilegiis suis. Prouincia Lugdunensis, etc. Sunt 17 prouincie, 115 ciuitates. Deinde: Incipit Rotarum liber Isidori Domino et filio Sesibuto, etc. Index capitum, etc. Finit: nunquam est habiturus. Deest cap. 47 De partibus terre, quod in aliis Mss. adest, in aliis deest.

20. Postea: Incipiunt glosse ex Nouo et ueteri Testamento; seu ex Etymologiarum [Forte Etymologiis] spiritaliter composite. Incipit: Auauus, pater proaui, id est, auus auaui. Abba, pater, Syrum nomen est. Finit: Zizania, lolium. Est glossarium copiosissimum, uel index Etymologiarum. Preterea: »Incipiunt capitula libri decimi, id est, quedam nomina  per alphabetum distincta: De reliquis 317 nominibus iuxta ordinem elementorum litterarum.« Est liber X Etymologiarum. Subiungitur: »Incipit De proprietate sermonum uel rerum. Inter polliceri et promittere, etc. Incipiunt differentie spirituales Isidori episcopi Iunioris Spaniensis: Inter Deum et hominem, etc.« Finis: »humilitatis Christi: expliciunt differentie spiritualium, siue carnalium Isidori.«

21. Consequitur: In nomine Domini carissimo et dilectissimo fratri Braulioni archidiacono Isidorus. Edita est hec epistola a Breulio ex hoc ipso Codice, quem pre manibus habeo, ut uidetur: laudat enim Codicem Petauianum, qualis hic est. Exstat inter alias Isidorianas.

22. Additur: »Incipit Soliloquiorum Isidori Iunioris  Spalensis episcopi. Isidorus lectori salutem. uenit nuper ad manus meas quedam schedula Ciceronis, etc.« Hunc prologum Breulius refert ad proemium libri de Contemptu mundi. Post hunc prologum: Anima mea in angustiis est, etc. Explicit liber primus, incipit liber secundus: Queso te, anima, etc. Nulla in Codice distinctio capitum. Desinit: non purgat, sed ampliat. Sed uidetur deesse unum folium. Sequuntur duo sermones S. Augustini nomine, quorum primus, ut notatum inuenio, factus est ex sermone 13 de Tempore, alter est scriptoris alicuius, qui anno circiter 500 uixit. Secundus incipit, Audiat in presenti dilectio uestra, fratres karissimi, quemadmodum, etc. Confer Cesarii sermones.

23. Codex mutilus est in fine: character clarus,  in principio maior. In libro de Natura sunt puncta, aliquando infra litteras aliquando in medio; non alia interpunctio, diphthongi separate aut semper, aut plerumque. In aliis sequentibus operibus diuersa est scribendi ratio; sunt punctum et superne uirgula, punctum unum. Codex parum correctus est.

24. Codex 349 Regio-uaticanus in-4 chartaceus plura miscellanea continet. Primo loco sunt pauci quidam uersus ante imaginem Pietatis  collocati:

Respice, peccator, an non sim uerus amator.
Et cap. secundo, Orationes, siue commemorationes S. Hieronymi et Augustini. Tertio. Iubilus S. Bernardi: iehsu dulcis memoria, Rhythmi eiusdem:

 Salue, mundi salutare.
Salue, salue Iesu chare.
Quarto: Modus ad conseruandum nos in amore Dei ex XIu, itemque ex aliis Iu Patribus: Ego considero, etc. . . in eius amore. 318 Quinto: Quinque regule ad cognoscendum quando peccatum sit mortale. Prima regula . . . deliberationem applicando.

25. Sexto. Rhythmus in S. Hieronymum; salutatio S. Corporis Domini, uirtutes Agni Dei, etc. Septimo. Liber Moralium Senece: Omne peccatum est actio, etc. Octauo. Informatio S. Bernardi ad religionem: Ad hoc studeat, etc. Nono. Speculum monachorum S. Bernardi: Si quis emendatioris uite. Decimo. uersus alii et plura alia S. Bernardi, Petri Damiani, Augustini, Gregorii, etc. Undecimo. Confessio ordinata in Cartusia  Magna. Duodecimo. Supposititie Lentuli epistola ad Romanos de Forma Iesu Christi, et Pilati epistola de Iesu Christo. Decimo tertio. De tribus apparitionibus D. I. C., que in Euangelio non habentur; de quibus dixi ad Sedulium lib. u, uers. 362. Decimo quarto: Epistola Francisci Petrarche ad Gerardum Cartusiensem, suum fratrem.

26. Decimo quinto. Excerptum ex libro III Prosperi  de uita contemplatiua. Decimo sexto: Ex bibliotheca uaticana: Incipit concilium urbis Rome sub Damaso papa celebratum: De explanatione fidei catholice; quod edidi post Sedulium inter appendices. Sequitur: Ex concilio Romano sub Martino papa primo, in quo uerba quinte synodi referuntur, uidelicet ex decreto XuIII. Omnia autem, que non consonant,  etc., in finem predicauerunt. Decimo septimo. Plura Greca, etiam ex SS. Patribus. Decimo octauo. Auctoritates, quod Rome a S. Siluestro Constantinus baptizatus est. Laudatur etiam Isidorus Hispalensis, non indicato loco. uide cap. 33. Decimo nono. Diuersa alia miscellanea. In hoc ergo uolumine Miscellaneorum; pag. 107: Isidorus Hispalensis Ecclesie episcopus de uiris illustribus. Incipit a Xysto, Macrobio, etc. Ultimo cap. de Maximo episcopo. Succedit elogium Isidori a Braulione compositum. In fine: Si uidebitur R. Patri sacri palatii magistro imprimatur. M. Antonius archiepiscopus uuasin  uicesgerens. Sunt 47 capita, comprehensis duobus de Sedulio, sed excepto capite Braulionis de Isidoro. Bis Sedulii mentio fit, uidelicet cap. 11 et cap. 21.

 27. Codex 421 Regio-uaticanus membranac. in-4. Pauca quedam folia prope finem adiecta sunt papyracea. Character membranarum antiquus est, seculi fortasse XI. Est liber miscellaneus, in quo primo loco reperitur carmen elegiacum hoc titulo: Theologia 319 Synagogam alloquitur, dicens: Omnipotens in principio, quod notatur esse Hildeberti, Cenomanensis episcopi. Secundo, uersus Israhelis de Arte metrica super nomen et uerbum;

Rotbertum saluere iubent preconia metri, etc.
Dicimus haud aliud quam quod Seruius et Beda dicunt. Hic Isrel uidetur diuersus ab alio, de quo Fabricius in Biblioth. med. Tertio. Metrum choriambicum: Christe, qui caput es sacre, etc. Tuque chara Deo  nimis Hadeuuiga, et amabilis, etc. Hec uirgo, forte Hegelwitha, seculo IX carmen, ut uidetur, conscribi iusserat, in elogium Mulieris fortis, quod sequitur, Rex Salomon summa qui fulsit in orbe sophia, etc. Sic pergit, litteris mediis et ultimis sibi aliquatenus consonantibus.

28. Quarto. Nota quedam de ultione Cain, et deinde ratio representans figuram longitudinis Christi, ut explicui in Sedulii App. 5. Quinto. Quot sunt lingue in mundo? Sunt septuaginta due, etc. Sexto. De singulis septimane diebus. Sunt 7. uersus Eugenii Toletani. Ibi reptantia hominesque sagaces: et prius plumigeros uolucres. Cetera ut in alio Codice Regine 2078, de quo egi in prolegom. ad Dracontium. Septimo. Oratio Dominica, Symbolum catholicum  Grece et Latine. Litania Grecorum breuis, qua Christus, Deipara, Michel, Gabriel, Raphel, Petrus, Paulus nominatim rogantur. Ibid., pag. 16: Hysidori ad sororem suam. Fragmentum lib. I contra Iudeos. Esaias [Forte erat autem] apertius filium a Deo genitum, etc., usque ad finem capitis 1 de Natiuitate: Character seculi IX circiter. In Ms. legitur ut eligat e duobus, sine sibi. Sequitur fol. seq. opus acephalum uel excerptum: Clericus est, qui Christi seruit Ecclesie: De uestimentis sacerdotalibus, de auctoritate baptismi, de ieiunio. Pag. 21 quidam uersus antiqui:

Te, Deus omnipotens, nostri miserere, precamur,
Da miseris ueniam contritis corde coronam.
Item:

 Hec est pulchra domus: sic sit, precor, aula salutis,
Letificetque suos semper habitata colonos.
Item:

Splendida quadratis decorata est aula fenestris,
   Susceptrix inopum hospita simplicium.
Item in mensa beati Augustini:

Quisquis amat dictis absentum rodere uitam,
   Hanc mensam indignam nouerit esse suam .
Item:

uiuere post obitum uates, uis nosse uiator
   Quod legis, ecce loquor: uox tua nempe mea est.

29. Deinde, de Obseruatione quatuor temporum Primi igitur mensis ieiunium, etc. . . gaudia possidebit: quod est opus diuersum a 320 capitibus Isidori libri I Officior., quibus de ieiunio agitur. Sequuntur alie sententie ex Augustino et Hieronymo, et nota sex episcoporum: »Isti sunt quos beatus Petrus  princeps apostolorum pariter ad predicandum Euangelium in Galliam transmisit: Dionysium Parisie ciuitatis episcopum. Memmium Catalaunie ciuitatis episcopum. Xystum Remorum episcopum, Eutherium Treuerensis ciuitatis episcopum, Sabianum  Senonensem episcopum, Sinetium Suessonis episcopum cum ceteris sociis illorum.« Additur nota: De sex synodis generalibus. Pag. 27, elegia anonyma, et fortasse acephala:

Hunc tua Iordanis sacrata protulit unda;
nomine Caroli et Hildigalde in obitu filii Alytarii. Finis elegie est:

Adsociare suis uocibus illa sacris.

30. Subiungitur enigma:

Prima sonat quarte, respondet quinta secunde.
 Finit:

Scando polum calidum, curro solum gelidum
Scribitur respondit; nam i pro e frequens est in mss. Codicibus. Annectitur fabula de leone:

Aegrum fama fuit quondam iacuisse leonem, etc.
Hic assuuntur folia papyracea, quibus fabula et alia continuantur. uersus auctoris incerti.

Rustice, lustriuage, capripes, cornute, bimembris, etc.
Abiecta in triuiis inhumati glabra iacebat
   Testa hominis, nudum cum cute caluitium.
 Ecloga incerti. De cuculo, ad marg. notatur esse Bede: Plangamus cuculum, etc. Alia epigrammata, et Bede conflictus ueris et hiemis:

Conueniunt subito cuncti, sed montibus altis.

31. Ibid., pag. 31, elogia quorumdam Patrum incerto  auctore: Hilarii, Ambrosii, Augustini, Hieronymi . Ibid.,

Te quoque nostra tuis promit bibliotheca libris.
Sequuntur quedam alia incertorum auctorum, et in fine uersus Strabonis, qui exstant apud Canisium Antiq. lection. tom. uI, pag. 635. Succedit folium membranaceum characteris ueteris seculi XI circiter. Hymnus acephalus abecedarius: incipit a C: Clangor tube per quaternas, etc. Ibi pro X nomen Christi, Xpm Regem iam paterna claritate splendidum. Est de iudicio uniuersali.

32. Codex 551 Regio-uaticanus membranaceus in-fol. seculi XIu, ut uidetur. uolumen Petauianum 211. Adest etiam charactere recenti nomen Bourdelot, aduocati Parisiensis, ut alibi ex Morerio conieci. Incipit  prologus Rufini uiri eloquentissimi in librum Historie ecclesiastice. Post prologum est elogium Eusebii per 321 Hieronymum et Gennadium. Fol. 119: »Explicit liber ecclesiastice Historie undecimus. Incipit prologus in uita sancti Siluestri pape. Historiographus noster Eusebius, etc. Explicit prologus. Incipiunt actus sancti Siluestri pape. Siluester igitur urbis Rome episcopus cum esset infantulus, etc., baptizauit in pascha, et ex eo cepit ab omni populo Romano magnificari nomen D. N. I. C., etc. Explicit actus sancti Siluestri. Incipit miraculum de Petro Igneo: Alexandro prime sedis reuerentissimo ac uniuersali episcopo clerus et populus Florentinus sincere deuotionis obsequium: Iam diu tedium, etc., ne pigritemini clementer impendere.« Seculo XI  Petrus Igneus floruit. Adisis Baronium in Annalib.

33. Fol. 127: Incipit prologus sancti Hieronymi presbyteri in libro de illustribus uiris: Hortaris, Dexter, etc. Capita 135. Explicit uirorum illustrium liber S. Hieronymi. Sequitur Anonymi opus, sic satis ineptum, quo capita continuantur usque ad 147: uis nunc acriter, mi frater Desideri, etc. Scriptores recensentur Augustinus, Hilarius, Origenes, Eusebius, Heliodorus, Ambrosius, Dardanus, Paulinus, Pelagius, Iouinianus, Iulius Africanus, Fannonius. uide Biblioth. Ecclesiast. Fabricii post librum Hieronymi. Iudicium de his scriptoribus in illo opusculo fit, sed iniquum plerumque.

34. Fol. 141. Incipiunt capitula in libro Gennadii  presbyteri de illustribus uiris. Sunt 98 capita; deest Sedulius, ut in plerisque aliis. In textu sunt tantum 97 capita, comprehenso Gennadio. Fol. 150, Explicit liber Gennadii presbyteri Massiliensis de illustribus uiris. Incipiunt capitula in libro Isidori Hispalensis episcopi de illustribus uiris. Sunt capita 33, ut apud Breulium pag. 526 seq. et eodem ordine. Cap. 20 Breulius: Iustinianus Ecclesie ualensis episcopus; Ms., ecclesie ualentine ep. In fine, Explicit liber Isidori Hispalensis episcopi de illustribus uiris. Incipit prefatio Cassiodori Senatoris in libris de Institutione diuinarum scripturarum. In fine: Explicit liber secundus Cassiodori senatoris de institutione, etc. Nihil aliud exstat in hoc pulchro Codice, qui ad XIu seculum, ut dixi, reuocari potest. Desunt puncta supra  unum i, sed adsunt uirgule, seu lineole recte supra duo ii.

35. Codex 571 Regio-uaticanus in-fol. paruo membranaceus seculi X. In primo folio finis homilie cuiusdam, seu libri, in quo agitur de muliere in adulterio deprehensa; finis: corrigit gratia 322 quod pena non poterat. Explicit liber. Nomina episcoporum Parisiensium incipiunt: Dionysius, etc., Petrus, Mauricius, Odo. Hic est ultimus, qui seculo X floruit; additur charactere recentiori: Petrus, Guillermus. Notatur quoque E Mss. S. Mariani Antissiodorensis eodem rec. charact., quo etiam in catalogo quedam corriguntur.

36. Sequitur quoddam instrumentum Gaufridi abbatis S. Germani Parisiensis charact. antiquo, simili  primo. Deinde sequitur opus sine titulo: He sunt cause quas Dominus semper Augustus nobis ad utilitatem semper sancte Dei Ecclesie per sacram suam mandauit epistolam. Caput 1, Quomodo, uel qualiter, etc. Laudantur preter alios Effren, Cassianus, Cassiodorus. Opus imperfectum. Notandum uerbum cause pro rebus, ut apud Italos et Hispanos, cose, cosas. Aliud opus mutilum: In presepi iacuisti. Ibi uersus Sibylle: Audite quid dixerit: Iudicii, etc. In capitibus uersuum tam Latine, quam Grece inuenitur: iehsu Christos Yos, Theos, Soter.

37. Pag. 6, eodem charactere: uersus Hieronymi ad beatum Augustinum: Mentitur, etc. Augustinus ad Hieronymum:

Te Bethleem celebrat, te totus personat orbis,
 Te quoque nostra tuis promit bibliotheca libris.
Consule cap. 81 de uersibus Bibliothece Isidori. Subiungitur prophetia Sibylle de fine mundi: Surget dux p. u. nomen de una parte Salicus, et de altera parte Langobardus. Sunt plures prophetie de Saracenis, etc. Finit: Tunc ueniet Dominus iehsu Christus iudicare seculum per ignem. Dicitur Sibylla uixisse CCC. LXII annis, a tempore Dauid usque ad tempus Darii regis Medorum. Nata fuit in Syria de Manase patre et de matre Papilia, de genere Alexandri regis Magni. Inde uenit Cumas. Ita uetus liber.

38. Descriptio cuiusdam sapientis, breuiter de Codicibus excerpta, ad reginam Gerbergam. Hainrici Saxonum nobilissimi regis filiam, de Antichristo in omnibus malefico, etc. In primo proferendum nobis est, etc.  Ibid.: Quidam uero doctores nostri dicunt, quod unus ex regibus Francorum Romanum imperium ex integro tenebit; qui in nouissimo tempore erit, et ipse erit maximus, et omnium regum ultimus. Finit: Iudicandum esse prefinxit, forte prefiniuit. Ne in his ego immorer, uide Baron. ann. 939, n. 4, et Pagium, et S. Martinum Legionensem tom. Iu, p. 378 seq. Sequitur sine titulo: Non est putandum quod aliquo tempore moratus fuerit diabolus in celo, etc. Item quedam excerpta ex Patribus.

323 39. Ibid. pag. 13, »Isidori de signis tempestatis uel serenitatis.« Est caput 38 de Natura rerum, incipiens a uerbis, »signa tempestatum nauigantibus, etc., estus erit.« Post hec sequitur homilia sine  titulo, »Fratres karissimi, in hac die, qua celebramus natale gloriose domine nostre, matris uidelicet Redemptoris nostri, etc., recuperare et habere perpetuam gratiam Filii eius D. N. I. C., qui, etc.«

40. Succedit Modus liberandi eos qui in uinculis detinentur cum Dei adiutorio, scilicet prescribuntur tredecim misse per tredecim sacerdotes cantande, que dum singule cantentur, diaconus uel alius clericus cantet centum uicibus cum ueniis psalmum, Laudate Dominum, omnes gentes, etc., que superstitionem redolent. Character huius partis Codicis est seculi XIII. Tricenarius numerus missarum, quas dicunt, S. Gregorii quo sensu prohibitus fuerit, docent Bollandiani in Conat. Chron. Histor., ubi de S. Gregorio agunt. Corrigendum obiter Dictionarium  Ducangii, ubi uerba Pauli Maffei, Missas que uulgo S. Gregorii dicuntur . . . incepimus, exponuntur de missis que iuxta ritum Gregorianum celebrantur, cum debeant intelligi de 30 missis S. Gregorii nuncupatis. Sequitur homilia in festo S. Petri ad uincula. Narratur miraculum, et inuentio uinculorum Hierosolymis tempore Alexandri pape: Notandum est, fratres karissimi, qua de causa celebretur, etc., plurima sanitatum dona, largiente, etc.

41. Alio charactere non antiquiori, uita Leufredi abbatis, cum prologo. Exstat apud Acta Bolland. 21 Iunii. uixit sub Hildeberto et Hilperico regibus, etc.: obiit XI Kal. Iulii. Auctor scripsit uitam ex antiquariis monumentis et traditione maiorum. Nostris temporibus, ait, translatus est a Ioanne episcopo Bolensi  et abbate loci illius, etc., scilicet seculo IX.

42. uita S. Theobaldi confessoris cum prologo ad Arnulfum, patrem Theobaldi: »Floruit temporibus Enrici Cesaris, et Henrici Francorum regis, et filii eius Philippi.« Auctor in fine: »Testem inuoco habitatorem eius Spiritum sanctum, multa cognita me pretermisisse, et de magna silua uix paucos ramos perstrinxisse.« Theobaldus seculo XI uixit. uita S. Aniani episcopi Aurelianensis: »Illo in tempore, quo fulgens in rota seculi nouella plantatio fidei Gallica diffundebatur in tellure,« etc.

43. Sequitur alio charactere antiquiori Bellum Catilinarium Sallustii 324 sine titulo: Omnis homines, etc., gaudia agitabant. Ibidem bellum Iugurthinum sine titulo: Falso queritur de natura sua: mutilum  prope finem: ratam pacem uellet: ultima uerba huius operis. In hac pagina 71 uers. est charta geographica antiqua, fortasse seculo IX uel X exarata, in qua, ut cap. 61 dixi, inter alia notatur in ulteriori Hispania prope Minium flumen hec peculiaris assertio: Hic predicauit S. Iacobus.

44. Sequitur: Beati Dionysii uirtutes, siue miracula. Incipit: Plurima miracula; finit: huius requisitore sancti. Character seculi XII aut XIII diuersus a precedenti. Subinde recentiori eodem charactere: De Obitu Geruasi, Remorum archiepiscopi: Quorumdam religiosorum uirorum, etc.; necessaria preparauit, prestante, etc.

45. Preterea uita Dagoberti fratris regis: Quartus ab Clodoueo, etc., uitam cum regno finiuit. Eodem  charactere et titulo recentiori: Suggerius abbas S. Dionysii de Ecclesia a se edificata. Diuinorum, etc. choro angelorum, et sancte Cruci. Mutilum opus. uide Baron. cum not. Pagii ad ann. 1140; num. 21.

46. Codex 667 Regio-uaticanus in-8 chartaceus: alius numerus indicatur 1059, atque ita alicubi hic Codex citatur, ut dixi cap. 79. uolumen erat Petauianum 288. Titulus: Chronologia et ordo regum Gothorum. Item historia Wambe regis Toletani, edita a Iuliano, Tolentane sedis antistite. Sequitur monitum eius, qui iam tempore typographie hos libellos exscripsit ex ueteri Codice, fideliter, ut ait, et ad ueri instar prototypi.

47. Pag. 2, Chronologia et series Gothicorum regum.  Primum in Gothis regnauit Attanaricus, etc. Desinit in Roderico et irruptione Maurorum. In fine: in era DIX. LXu regnauit Carolus Francorum rex, ac patritius Rome. Fortasse legendum Aera DCCLXu. Opusculum tempore Caroli Magni ab aliquo Gallo uidetur compositum ex Chronicis que tunc exstabant genuinis Gothorum, quod propterea censui exscribendum. Pag. XI terg. »Epistola Pauli perfidi, qui tyrannice rebellionem fecit Wambano principi Toletano. Historia Wambe regis Toletani edita a domino Iuliano, Toletane sedis archiepiscopo, De expeditione et uictoria, qua rebellantem contra se Gallie prouinciam celebri triumpho perdomuit: Solet uirtutis esse presidio,« etc. Desinit: »proscriptionibus recognoscat. Finis historie. Iudicium promulgatum in tyrannorum  perfidiam, eodem Iuliano 325 auctore: Perfidorum denotata transgressio eo debet acrius percuti,« etc. Desinit: »secutura secula imitari refugiat .« Conferenda hec cum editis tom. II PP. Toletan. Additur subscriptio: »Anno ab incarnat. Dom. M. C. XXuII. Petrus Willelmus Armarius scripsit hunc librum in honorem S. Aegidii sub Petro abbate, et Ludouici regis Franc. anno XX.« Hic est exscriptor libri anno 1127 ex uetustiori Codice, quo chronologia continebatur; que subscriptio a recentiore exscriptore retenta est.

48. Codex 846 Regio-uaticanus in fol. membranaceus seculi fortasse uIII. Initio ascribitur nota: Alexander, Pauli filius, Petauius senator Parisiensis anno 1647, fortasse charactere proprio; eodem exaratus  est index contentorum in hoc uolumine. Incipiunt capitula Theodosiani libri. Est Codex Theodosianus, in epitomen redactus ab Aniano iussu Alarici regis, una cum nouellis ualentiniani, Martiani, Maioriani et Seueri. Deest liber I, et initium libri II. Sequitur Gai liber I, etc., nempe institutiones Caii, siue Gaii. Sequuntur Pauli sententie et liber Gregorianus usque ad caput 7 exclusiue. Plura auulsa sunt folia. Pag. 68: Incipiunt capitula Isidori Iunioris, Spalensis episcopi, ex libro Etymologiarum de legibus. In primis litteris maiusculis alie minores immixte sunt. Est liber u Etymologiarum, 27 capitibus constans; quedam omittuntur. Incipit: Primus omnium, etc., per naturam concessum est. Pagina uersa eodem charactere: Hec sunt nomina regum Francorum. Chlotarius, etc.  Ultimus; Pippinus regnauit annos XuI, et dimedio . Hoc igitur tempore post annum 768 exaratus uidetur Codex, quod ex charactere etiam colligi potest. Desunt quedam folia. Annectitur index, initio mutilus, legis Salice cum 48 capitibus.

49. Sequitur Decretum Childeberti regis: uiri illustres cum in Domini nomine . . . conseruata fuissent. In fine: Anno undecimo regni domini Caroli gloriosissime  regis in mensem Martio: quod exscriptoris Codicis uidetur esse, ut tempus scripti Codicis indicet: idem enim est character, sed litteris maiusculis Romanis, aliis minoris forme intermixtis. Pag. 39, quoddam opus initio mutilum, notis Tironis exscriptum. Titulus cap. 3 ruber: De penitentia. Titulus  cap. 4 in notis non intelligitur; cap. 5: De secundo seculo, sed obscure secundo; cap. 6: De uirginitate; 7: De iustitia; 8: De 326 inuidia; 9: De silentio; 10: De superbia; 11: De sapientia. Desunt folia. Cap. 22: De cupiditate; cap. 23: De disciplina et increpatione; cap. 25: De doctoribus, siue rectoribus; cap. 26: De fide; cap. 27: De spe; cap. 28: De gratia; cap. 29: De discordia; cap. 30: De iuramento; cap. 31: De acceptatione personarum; cap. 32: De itinere. Desunt folia. Cap. 40: De senibus et iuuenibus; cap. 41: De contentionibus; cap. 42: De curiositate; cap. 43: ultimum notis titulum habet exaratum. Iisdem Tironis notis, »Incipit epistola consolatoria ad pergentes in bellum: uiri fratres.« Hec litteris Latinis explanata, alia notis inuoluta.

 50. Additur: Incipiunt sententie deflorate de diuersis causis. Legitur clare initio Homo, et post aliquot notas humum, et post alias limo, et sic quedam uerba integre exarantur. Pag. 103, iisdem notis Prologus; leguntur in hoc prologo hec uerba: »Quoniam, crebra, spoponderam, celebriora.« Postea »Incipit de nominibus  Adonai, Sabaoth, iehsu, etc. Rachel.« Postea: »Incipiunt nomina Patriarcharum. Ruben . . . Aaron . . . Pharao.« Postea: »De ducibus. Iosue . . . Simon . . . obsidens . . . « Postea: »Nomina apostolorum Petrus . . . Samarite custodes.«

51. Pag. 1[.....]8 uersa, iisdem notis: Incipit Orthographia. Orthographia . . . est caput 26, al. 27, libri I Etymologiarum,  ut ex multis uerbis que plene exarantur, aperte colligitur: ultimum uerbum ita clare scriptum est: sicilicus. Sequitur iisdem notis Antidotum Egias, nempe remedia quedam medica: pro Egias, forte legendum est Hygias, hoc est, Sanitatis. De sanitate certe agitur in opere. Character Codicis est antiquissimus, Diphthongi solute, punctum unum, plerumque in medio littere.



CAPUT CI. Reliqua mss. exemplaria 14 bibliothece Regine Suecorum percensentur. Opera quedam uetera de annis, cyclis, computo, etc. Liber Ethici a S. Hieronymo translatus in Latinum. Scriptores antiqui de musica. Etymologie diuerso ordine ab impressis

 1. Codex 982 Regio-uaticanus in-4 oblongo: notatur initio, ex hoc Codice ablatos nonnullos quaterniones, continentes Bonifacii uIII 327 et aliorum constitutiones. Primo est quidam dialogus, initio mutilus, de rebus biblicis. Ultima interrogatio »Cur iehsu infans puer dicitur, cum infantia septimo anno finiatur, pueritia quartodecimo claudatur.« Responsio: »Hoc nimirum constat, quia ut ministraret et esuriret [lege seruiret], uenit iehsu: quia Filius hominis non uenit ministrari, sed ministrare, etc. Etenim omnis minister et omnis seruus puer uocatur,« etc. Prima interrogatio, que hic occurrit ea est: »Quot modis intellexit Ioannes, quia a Christo debet baptizari.« uidetur esse dialogus inter magistrum et discipulum. Sequitur, »In nomine D. N. I. C. incipiunt urbium  nomina, que in tribus partibus site sunt orbis huius, id est, Asie, Africe, Europe: Nemo me inscium arbitretur, etc. Lugdunensis primum habet,« etc. In urbibus Gallicis commemorandis auctor maxime immoratur. Epistola Hieronymi: »Qualiter clerici uiuere debeant, ad Oceanum: Deprecatus es,« etc. Ibid., pag. 12 uersa: »Incipiunt sententie de expositione S. Isidori super Leuitico, De Sacerdote magno et cultu eius.« Est finis cap. 12 Comment. Leuitici a uerbis: »Dicit enim de eo: Caput suum non discooperiet, etc. Item sententia sancti Isidori episcopi super Leuitico.« Est caput 13 intergrum Item: »Incipit de libro sancti Isidori Officiorum de clericis: Itaque omnes, qui in ecclesiastici ministerii gradibus, etc.« Cap. 1, 2, 3, lib. II de Officiis. Sequuntur tituli Codicis  Theodosiani. Character huius Codicis hactenus est seculi uIII aut IX. Sunt punctum, punctum et uirgula, uirgula et punctum. Accedunt charactere recentiori quedam fragmenta instrumenti de S. Aniano, Decreto pontificum, etc. In fine est linea mensure longitudinis Christi, quam in Append. 5 ad Sedulium expressi.

2. Codex Regio-uaticanus 1026, in quo est collectio canonum inscripta Polycarpus, membranaceus in-4. Initio est catalogus Romanorum pontificum. Ultimi sunt Calixtus et Honorius, qui anno 1124 pontificatum adeptus fuit. In hoc quoque catalogo, ut in aliis, habemus: Damasus natu Ispanus sedit, etc. Subsequitur rubrica: Incipit prologus Gregorii cardinalis presbyteri, tituli sancti Grisogoni. Ad Didacum ecclesie sancti Iacobi  episcopum: Dilecto Domino Diacono  sancti Iacobi ecclesie pontificali infula decorato gr gr presbyterorum humillimus salutem. Petistis iamdudum, etc. Post prologum exstat index: titulus libri I est 328 De primatu Romane Ecclesie, ut in alio Codice uaticano apud Ballerinios part. Iu, cap. 17, de antiq. collect. Canon. indicatur. Accedunt Decreta conciliorum, et ad marg. notatur, ex concilio Romano anni 1124, quedam desiderari apud Labbeum, que in hoc Codice reperiuntur.

3. Post alia plura est rubrica: Incipit epistola Ysidori episcopi Hispalensis ad Ludefredum Cordubensem episcopum directa: Perlectis, etc., mutila in fine, ut apud Gratianum et Breulium pag. 413, mendose etiam  scripta, ut paulo post initium affectu superno pro affectu paterno. In fine Codicis quedam sunt collectanea sententiarum, in quibus laudatur Isidorus Etymologiarum: In parte Syrie, que Phenicis dicitur, et.

4. Hec collectio canonum, etsi adhuc ms. latet, passim tamen ab iis celebratur qui iuris canonici emendationi studuerunt. Ballerinii hunc Codicem Regio-uaticanum non uiderunt, uti neque alium eiusdem bibliothece Regine Suecorum signatum num. 987, menbranaceum in-4 hoc titulo: Discretiones antiquorum Patrum distincte per octo libros, et confirmate in sede apostolica urbis Rome, ut ponitur  in principio et in fine omnium. Incipiun tituli primi libri I de principatu Romane Ecclesie, etc. Subiunguntur etiam in hoc Codice decreta conciliorum:  sed, ut uidetur, desunt folia in fine. Antiquior est hic Codex altero Regio-uaticano 1026; et notandum censeo collectionem in hoc Codice 987 non tribui Gregorio cardinali, neque Didaco antistiti Compostellano  dedicari. Cl. Bayerius in not. ad cap. 6, lib. uII num. 109, biblioth. uet. Hisp. auctorem huius collectionis plane uocat Gregorium presbyterum Hispanum. Minime id constat. Mihi uidebatur fuisse unus aliquis ex cardinalibus Romanis, quos Didacus Gelmirezius, Rome olim commoratus, sibi deuinxerat. De his agere instituerat amicus meus Menchaca, si per alias occupationes ei licuisset collectionem ipsam, ut parabat, notis illustratam in uulgus emittere.

5. Codex 1048, Regio-uaticanus in fol. membranaceus  seculi uIII aut IX, Titulus primus totam paginam implet quinque lineis, partim rubris, partim nigris characteribus maioris forme, quibus nonnulli minores immixti sunt: scilicet: Incipiunt quedam excerpta ex libro Etymologiarum. Fol. I uerso titulus: Quibus ex causis in 329 Romanis legibus uocabula originem et nomina acceperunt: De auctoribus legum, etc. Sunt quedam capita lib. u Etymol. et libri IX cum stemmatibus affinitatum, omissis multis.

6. »Incipiunt capitula de Libro legum. Capitula de libro primo Theodosii.« Sunt XuI libri. »Expliciunt capitula ex libris Theodosiani corporis. Incipiunt capitula tituli Nouellarum. Expliciunt capitula Nouellarum diui Theodosii lib. I. Incipiunt capitula Nouellarum diui ualentiniani lib. II. Incipit lib. III diui  Marciani. Incipiunt capitula diui Maioriani lib. Iu. Incipit titulus diui Seueriani lib. u. Incipiunt capitula Gagi [lege Gai, ut in fine] ex corpore Theodosiani lib. uI«. In fine: »Expl. cap. Liber Gai: liber I. Incipiunt capitula Pauli Sententiarum lib. I. Lib. II eiusdem. Lib. III, Iu, u. Incipiunt capitula ex corpore Gregoriani. Incipit de Ermogeniani. Explicit Ermogeniani. Incipit Papiani . Expliciunt capitula Libri legum.« Post titulum Papiani additur: »Incipit condictio, obscure, forte edictio: cum in presentia inluster uir ille, etc., prius a iudice non audiatur.«

7. Illico eodem ueteri charactere: »Theodoricus rex regnauit annos XuII. Clodoueus regnauit annos  III. Hildebertus rex regnauit annos XuII. Dagobertus rex regnauit annos u. Hilpericus rex regnauit annos u. Item Theodoricus rex regnauit annos XuII. Annum septimum interim alius rex non regnauit. Hilpericus rex regnauit annos uIII. Sunt in summa anni LXXuIIII. Pipinus rex regnauit annos XuIII. Explicit feticiter.« uidetur scriptus Codex paulo post Pipinum. Sequitur: In nomine sancte Trinitatis immense incipiunt glosse litterarum trium linguarum composite, Latina, Hebrea, et Greca. Incipit: Affectat, captat, temptat. Sunt in fine mutile. uerba que apparent fere omnia Latina sunt. Initio glossarum manu recentiori, sed antiqua scriptum est: Rotbertus comes, duxque Manasses. Character Codicis Romanus, clarus, magnus, diphthongi unite, puncta inferne, superne,  in medio; preterea punctum et uirgula.

8. Codex 1260 Regio-uaticanus in-4 membranaceus seculi IX, ut uidetur, charactere Gallico nitido exaratus. Initio expressum est nomen Petri Danielis Aurel. In prima pag. charactere ueteri sunt duo enigmata.

Est domus in terris, sed uiuit semper in undis.
Si caput abstuleris, apparet fortis in armis.
330 Si medium tollis, ictus mucrone patescit.
Si finem abstuleris, uolucer petit ethera pennis.
Aliud:

Non sata connubio, nascor de uirgine uirgo.
Nascor per coitum, coitus et conscia non sum.
Rubrica: Incipit liber Bede presbyteri, de Natura rerum: Naturas rerum uarias, etc. Sunt glosse inter lineas. Explicit de Natura rerum. Sine titulo: Tempora  momentis, horis, mensibus, etc. Plura de paschate, etc. Pag. 10, sine titulo: Sex etatibus mundi tempora distinguuntur, etc. Breue chronicon. Ibi Tiberius ann. uIIII. Hermenegildus rex Gothorum martyrio coronatur. Desinit, Leo ann. III. Tiberius dehinc quintum agit annum, etc

9. Epistola De equinoctio: que Bede est. Desinit: equinoctium fuisse confirmet. Nota recens: Hucusque concordat cum editis . Sequitur sine titulo: Est enim ratio, qualiter terminus paschalis inueniri possit. Plura de hoc argumento, uti in aliis mss. Pag. 17, sine titulo: »Domino et filio Sisibuto Esidorus. Dum te prestantem ingenio, facundiaque, ac uario flore litterarum non nesciam, impendis tamen amplius curam, et quedam ex rerum natura,  uel causis a me tibi efflagitas suffraganda.« Nota recens: Inueni citatum hunc librum Isidori in ueteri glossario, seu lexico, cui titulum, de Naturis rerum, tribuit. Deinde est capitulatio. Ultimum caput 46, De monte Aetna. Sunt note, uersus de uentis charactere ueteri minutiori; deest caput de nominibus maris ac fluminum. In fine: nunquam est habiturus: eadem manu notatur ad marginem caput 47, quod tamen rursus eadem manu uidetur deletum aliqua ex parte. Scilicet eodem charactere sequitur: Tu forte in luco lentus, etc., quod carmen aliquis caput 47 inscripsit. Sunt alique note recentes ad marginem. Ex hoc Codice puto carmen illud olim editum, de quo uide cap. 76.

10. Pag. 44 terg., »Incipit liber Hygini periti magistri  de astronomia. Hyginus M. Fabio plurimam salutem. Etsi te studio grammatice artis inductum non solum uersuum moderatione , quam pauci peruiderunt, sed historiarum quoque uarietate, qua scientia rerum perspicitur, prestare uideo,« etc. uidetur hoc exordium Isidorus imitatus in libro de Natura rerum. Desinit opus: Sol ab estiuo circulo redit. Nota recens, Hic in editis Hyginus desinit.

11. Pag. 84, sine titulo: Sunt autem sui cuique planetarum 331 circuli, etc. Pag. 80 terg., uersus:

Ad Boree partes arcti uertuntur et anguis.
Nota recens: Ausonio tribuuntur. Pag. 87, rubrica: In Dei nomine incipiunt pauca de ratione computandi secundum solem et lunam:

 Me legat, annales uult qui cognoscere cyclos,
   Tempora qui uaria, qui simul astra poli.
Sciendum nobis, etc. Sepe Isidorus citatur. Opus longum de cyclis cum tabulis, etc., ut in Anecdotis Muratorii. Pag. 118. Argumenta de inuestigandis temporibus, etc., ex Dionysio: Si uis scire, quot anni sunt ab incarnatione Domini, etc. Fiunt simul DCC. LXXXuIII. Hoc anno opus scribebatur. Pag. 119. Alia argumenta ex uicturio  Massiliensi: Si uis scire quot horas luna in unaquaque luceat nocte, etc.

12. Pag. 125, rubrica: »Incipit liber Ethici, philosophico editus oraculo, a Hieronymo presbytero translatus in Latinum. Ex cosmographia, id est, mundi scriptura edita Ethici philosophi cosmographi:  Philosophorum schedulas sagaci indagatione inuestigans,« etc. Desinit: »properauit in montem sacrum, arasque Iouis famosissimas.« In aliis quoque mss. hec uersio Hieronymo tribuitur. Pag. 165, rubrica: »Incipiunt Hermeneumata, De decem speciebus medicamentorum: He sunt de animalibus terrenis et marinis. Herbis, uel seminibus. Lignis, uel lapidibus. Floribus, uel lacrymis. Sucibus , atque metallis. De Greco in Latinum translata. Asarum, id est, bacca, siue uulgagine, etc.« Sunt plura lexica de eiusmodi uocabulis. Secundum incipit: Aarsicon, id est, baccus iuniperi. Tertium de sola littera P. De anteboluminis: Proaganta, id est, linea, desinit: Proxilocasia, brateus. Expliciunt Antebolumina Galeni. Quartum, De ponderibus, etc., sine ordine litterarum  alphabetico: Calculus, etc. Quintum: De herbis, uel pigmentis, Anefus herba, etc. Sextum: Antrix, id est, rubor in superficie cutis. Septimum iterum Antebalumina Galeni, al. Antebolica; al. Antebolumina; cum prologo. Hec a precedentibus diuersa sunt.

13. Codex 1315 Regio-uaticanus in-fol. magno, seculi Xu eleganti charactere exaratus, mutilus in fine: collectio quorumdam operum de Musica. 1. Rubrica: Incipit liber primus Anitii Manlii Seuerini Betii de musica arte. Proemium. Animum quidem, etc. Libri quinque cum figuris. Pag. 72, Sententia Macrobii de Musica ex Commento Somnii Scipionis. Pag. 78 terg. Sententia Fulgentii de Musica in libro De fictitiis petarum.

 332 14. Pag. 81, rubrica: Incipit sententia Ysidori de Musica in libro Etymologiarum. Sunt capita nouem ex lib. III de Musica a cap. 14 ad caput 22. Sequitur pag. 84 rubrica: De pedibus metrorum secundum Ysidorum. Pedes sunt, qui, etc. Desinit: Dasian, et psilen facit. Explicit de pedibus metrorum secundum Ysidorum. Sunt capita 16 et seq. libri 1 Etymol.

15. Pag. 86 terg., rubrica: Incipit tractatus Ysidori de Armonia et celesti musica, et uII consonantiis planetarum; de quo dixi cap. 86. Expliciunt sententie Ysidori de Musica. Incipit Enchiriadis Oddonis abbatis de Arte musica: Sicut uocis articulate, etc., cum figuris et scholiis que mutila sunt in fine.

 16. Codex 1573 Regio-uaticanus in-4 membranaceus seculi XI ineuntis. Charactere recentiori initio id notatur: Choisnyn Castri heraldus; qui fortasse olim possessor libri erat. Primo loco est Martyrologium Ferrariense S. Petri , et uI Idus Octobr. celebratur Transitus sancti Aldrici archiepiscopi Senon. et abbatis huius loci. Notantur quedam ex ueteri Testamento, ut XuI Kal. Aprilis: Mulier seduxit Adam. uIII Kal. Aprilis. Plasmatio Ade, Adnunciatio Dominica, immolatio Isaac, egressio filiorum Isrel de Aegypto et Crucifixio Dominica. uIII Kal. Martii: Cathedra S. Petri. uer oritur. X Kal. Decemb. Cecilie uirginis. Hiems oritur; et sic estas et autumnus. Sequitur tabula computi ecclesiastici:  uersus de hebdomada, Prima dies Phebi, alii uersus de signis et mensibus:

Respicis Apriles aries Phrixee Kalendas, etc.
Plures alie tabule et explicationes de computo ecclesiastico.

17. Post hoc opus est rubrica: Incipit prefatio Hererici de ratione compoti: Cum quibusdam fratribus nostris, etc. Herericus artem etiam grammaticam edocuerat: citat Bedam. Scribebat anno 978, ut ex cap. 24 patet. Hic dicitur Helpericus a Pezio in Thes. Anecd. tom. II, col. 183, qui obseruat in prefatione, mss. uariare de anno quo scribebat: nam alii indicant 975, alii 980, alii 1005, alii 1020, alii 1090. Hec uarietas librariis tribuenda est, qui annum  computabant quo ipsi scribebant. Ad marginem Codicis nostri recenti manu aduertitur initio, scriptum anno 981, sed error hic est, quod non bene auctor note ad uerba Hererici attenderit. Finis: »facilius assequamur. Explicit. 333 Gaudeant, qui scripsit et qui fecit, conscripti in libro perhemni. Epistola Abbonis abbatis Floriacensis monasterii. Amator Christi amator Abbo, Floriacensium rector, fratribus et filiis G. et U. epe [forte sepe] memini plus uobis uoluisse prodesse quam potuisse, quos uiros desideriorum intueor. Idcirco magni cycli naturam et de eo obscurissimam questionem enodare gestiens,« etc. Nomina hec indicantur in margine Goffridus et Umbertus. Scribebat Abbo anno 1003. Plures sunt tabule et figure de computo ecclesiastico,  epactis, etc.

18. Pag. 66 uersa: Incipit liber Astronomie. Astronomia est astrorum lex, etc. Caput 23 seqq. libri III Etymol. ad finem libri, contemplatione perduceret, Breulius contemplatione collocaret. Codex mendose scriptus est. Deinde »de preparatione anni bis sexti. Primo igitur anno preparationis bis sexti,« etc. Tum, »Incipit liber de XIu Diuisionibus temporum. Diuisiones temporum quot sunt? XIu, id est, atomus, momentum, etc.« Passim citatur Isidorus, Isidorus diffiniuit, dicens, et similia. Opus non ita exiguum, quod Bede tribuitur tom. I eius Operum. Pag. 89, Incipit liber astrorum celi editus ab Isidoro Hispalensi episcopo D. Fratri  Sisebuto Hisidorus:  Dum te, etc. Adest cap. 47 de Partibus terre: Nunc terre, etc., centum octoginta millium stadiorum et quinque existimauerunt. Breulius estimauerunt, et omittit et quinque.

19. Sequitur tabula geographica, qua supra est oriens, infra occidens, a manu dextra aspicientis meridies, a sinistra septentrio, fere ut in alia, in qua, ut iam monui, predicatio S. Iacobi narratur. Succedit aliud opus, de Luna et computo ecclesiastico, scriptum anno 826. Si uis scire, quot horis lucet luna, etc. Deinceps annus tunc presens uidetur indicari 834. Hec aut similia exstant inter Anecdota Muratorii tom. III. Sequitur: Incipit expositio de litteris, quo modo nominantur et qualem sonum habent inter se. Queritur, quis primus litteras, etc. Opus  mutilum in fine: deesse uidentur folia.

20. Subiungitur: Incipit de libro numerorum primum: Ideo unus liber de quinque, etc. Est S. Isidori liber in compendium redactus, nempe Commentarius in Numeros. Preterea De computo uel loquela digitorum: De temporum ratione, Deo adiuuante, etc. Hoc etiam opus tribuitur Bede, sed in edito tom. I alia precedunt. 334 Post quedam alia miscellanea rubrica litteris longis, partim Carolinis, partim Latinis: Explicit hic liber sancti Petri, quem ad honorem eius ego uidelicet Gotifridus, et Unbertus scribere fecimus in requiem nostris animabus. Initio ergo seculi XI scriptus liber est. Sequuntur charactere diuerso nomina Abbatum eiusdem monasterii S. Petri sic: Tempore Odonis regis abbas Engelelmus. Tempore Caroli ,  et Rodulfi regum Francorum exstitit abbas Atto in hoc loco. Hildemannus tempore Lotharii. Christianus abbas, et Archemboldus, et Rodulfus abbates tempore Ludouici. Walfaudus abbas tempore Chlotarii. Wuido abbas, et Wuitbaldus tempore Lotharii et Ludouici. Primum nomen Engelelmus supra collocatur ueluti extra ordinem. Character Codicis est clarus, Romanus, plerumqne diphthongi non uno modo unite, aliquando disiuncte, puncta superne, pauci nexus litterarum, et clari.

21. Codex 1823 Regio-uaticanus in-4 membranaceus charactere Gothico Hispano, quem Cordellatum dicunt: cuius specimen exhibui in Prolegomenis ad Dracontium pag. 59. Ad seculum X reuocari  potest. Sunt libri Sententiarum S. Isidori. Liber I initio mutilus. Incipit a cap. 10 de Angelis: »Quorum creatori Spiritus sanctus,« etc. Finit opus, »Letificandos includit. Explicit feliciter liber tertius. Deo gratias. Amen. Ego Ioannes, quamuis indignus diaconus, qui hoc  Codicem exarauit  omnes, qui hunc librum lecturi estis, orent pro me peccatorem  si Deum habeatis protectorem.« Similis subscriptio legitur in Paleographia Hispana tab. 14, num. 2, et in aliis mss. Ioannes diaconus exscriptor fortasse ille ipse est qui Codicem Legionensem descripsit, recensitum cap. 85, n. 6. Ibid., pag. 117 uersa, quedam nota est de S. Ioanne Baptista, imminente festiuitate paschali, decollatus est Ioannes, et reuoluto anni circulo in eadem festiuitate passus est Dominus.

 22. Fol. 118, De questionibus difficilioribus ueteris et Noui Testamenti, de quibus dixi cap. 64. Finit: tradita consumebatur. Recens manus aduertit in editis pauca alia adhuc esse, sed desiderari opus sequens, de ueteris et Noui Testamenti Figuris.

23. Pag. 158, sine ullo titulo uel rubrica, que quidem nunc appareat, sequitur: Quedam notissima nomina leguntur [corrige Legis] et Euangeliorum, etc. Hoc est proemium libri Isidori Allegoriarum uet., et Nou. Test. Post finem prologi, corrigenda iudicio, 335 cum aliqua diuisione, sed sine rubrica: Adam figuram Christi gestauit, etc. Post uetus Testamentum in ima pagina, antiqua, sed alia manu: Sequuntur significationes, seu figure nominum et rerum gestarum in libris Noui Testamenti. Quatuor euangeliste,  etc. Finit: resurrectione saturabuntur. Amen. Finis.

24. Ibidem fol. 175 uerso, rubrica: Inter natiuitatem Christi et nostram hoc interest. Pergit textus: Quod omnis homo, etc. Et sic in aliis differentiis. Sunt differentie rerum Isidori a differentia 6 usque ad 13, nunquam emolliat; Breulius, emolliatur. Sequitur n. 15 Inter infantiam, etc. Prima hominis etas. Sic aliqua sumit et finit in numero, uel cap. 31. Fides est Diuinitatis confessio. Nihil aliud in hoc Codice, nisi quedam notula, De Aduentus celebrandi tempore.

25. Codex 1824 Regio-uaticanus in-4 membranaceus seculi XIu circiter charactere Gothico Germanico. Etymologie Isidori, et sine titulo due eius  epistole. Tue sanctitatis, et En tibi, que sunt due postreme apud Breulium ante Etymologias. Tum index capitum primi libri, qui incipit: Disciplina a discendo, etc., sic pergit usque ad finem capitis 4. Hoc loco inseritur rubrica: In nomine Domini nostri Iesu Christi incipit tractatus libri Aethimologiarum facti a beato Ysidoro episcopo. Liber I de Grammatica: Grammatica est scientia, etc. Caput 5 libri I. Ita deinceps usque ad uerba Nos aliquid contra Rutulos iuuisse nefandum est, capite 30 libri II. De Mathematica liber Iu. Mathematica Grece, Latine dicitur, etc. Capite ultimo libri uI adduntur plura de anno solari, epactis, etc., hoc ducto initio Annus solaris, ut maiorum constat solertia, etc., desinit, deinceps facilius assequantur. Hec a Beda aliisque fuse pertractata  sunt.

26. Sic multa in hoc Codice genuinis Isidori Etymologiis addita sunt, quedam alia in compendium redacta, pleraque confusa, et diuerso ordine exposita atque in editis reperiuntur. Pag. 70 terg. ad marginem ita lusit librarius. Ego sum, qui scripsi, et bonus homo sum. An is est Alfonsus Bonihominis Hispanus? In fine: Expliciunt libri uiginti Etymologiarum beatissimi Hysidori Spalensis episcopi. Deo gratias. Amen. Et recentiori charactere ascribitur preces indictas fuisse a Romano pontifice 15 Iulii 1524 occasione cuiusdam contagii.

27. Codex 1838 Regio-uaticanus chart. in-8, uel in-4 paruo, 336 seculi Xu. Plura ac uaria opera.  Primo uita Scholastica Bonuicini de Ripa [Al., de Riua. uide Tiraboschium tom. Iu Hist. litter. Ital.] que, ut hic notatum est, erat bibliothece S. Siluestri. Opus Bonuicini est carmen elegiacum, quo pueri ad uirtutem informantur. Secundo D. Sclaui de Barro, Consona dena a Iacobo Beneuentano per carmina ficta. Carmen etiam elegiacum, quo uirtutis uia traditur; Tiraboschius tom. Iu agit etiam de Iacobo Beneuentano. Tertio opusculum super matrimonio, quod Latine incipit, sed continuatur lingua ueteri Italica: »In nomine sancte et indiuidue Trinitatis: Pone Domine, etc. uenerabili Signori, etc. Quarto, Indulgentie concesse in festo Corporis Christi. Quinto, S. Anselmi episcopi de uenetiis liber de Natiuitate, passione et resurrectione Christi.« Prosa leonina  cum glossis. Sexto, De Orthographia. Quero quid sit orthographia, etc. Admiscentur uersus technici: Scripsit quidam Ioannes Iacobus de Ferrariis discipulus Posini de Mombellis , post annum 1470. Septimo, Oratio de Missa: Grande onus, etc. Octauo, Prudentii Dittocheum cum glossis et Commento inscriptum Prudentii liber de Columba, de quo dixi in Prudentianis. Nono, Epitaphia Ioannis uicecomitis archiep., et Simonis Tridentini pueri martyris. Decimo, Aethiopum terras iam feruida torruit estas, ecloga et dialogus inter Pseustim et Alethiam. Auctor Christianus, sed opus ex ueteri Codice uidetur descriptum: nam alicubi mutilum est. Interseruntur S. Cypriani uersus Est locus, etc. Postea continuatur ecloga. Finis die 26 mensis  Octobr. 1474.

28. Etsi in hoc Codice eiusmodi ecloga est anonyma, tamen Goldastus eam edidit in Manuali biblico Theodoli episcopi nomine inscriptam, premisso titulo, Pseutis, Alithia. Sed dubitat an sit Theodolus de quo Gennadius, qui floruit anno 475, an Theodolus episcopus Sedunensis, qui uixit anno 500. In Biblioth. med. eui Fabricii asseritur Thedulum Italum seculo X auctorem fuisse huius ecloge, qua scilicet comparantur miracula ueteris Testamenti cum ueterum petarum commentis: in quodam tamen ms. Codice haberi, S. Ioannem Chrysostomum hoc carmen composuisse: plures quoque recensentur editiones. In multis ego mss. Codicibus eamdem eclogam reperi,  in uaticano 5161 membran., ubi Theodolo tribuitur, in uaticanis 1479, 1663, sub titulo Theodoli, uel Theodori ecloga Paradisus, siue de fide cum glossa: in Regio-uaticano 1386 337 hac inscriptione: Carmen de Patribus ueteris Testamenti, auctore Mattheo uindocinensi: Codex est membranaceus in-8. In Regio-uaticano 1556 ex Inuentario, Matthei uindocinensis, uel Theoduli carmen de Patribus ueteris Testamenti. In Ottoboniano 279 chartaceo ex Inuentario, Liber exodalis  carmine de creatione mundi, S. Ioanni Chrysostomo affictus. In Ottobonianis 1502, 1961, 3145, Theodolo, uel Theodoro ascribitur. Eberhardus Bethuniensis seculi XII peta carmine tertio de uersificatione apud Polycarpum Leyserum in Historia petarum  medii eui inter alios petas, quos laudat, ita de hac ecloga refert.

ueri cum falso litem Theodulus arcet
In metro ludit theologia sibi

29. Codex 1850 Regio-uaticanus in-fol. paruo membranaceus seculi XIu circiter, olim bibliothece S. Siluestri. Initio charactere recenti: S. Isidori Hispalensis episcopi Originum siue Etymologiarum libri manuscripti, diuerso tamen ordine ab impressis. Incipit rubrica: De hostiis, holocaustis atque sacrificiis, et quid eorum species singule significent. uidetur deletum caput 10, nam sequitur caput 11 de Sacramentis diuinis, etc. Precedentia desiderantur. Post caput 15, liber uI de homine et partibus eius. In editis est liber XI. Libri XX caput ultimum est 43 De fabrorum  fornace. Postea liber XXI, De fabrica parietum. Cap. 23 De ornamento. Finit: et argento celestis eloquii. Sunt allegorice expositiones, quarum specimen in Appendicibus exhibebo. Desunt folia, ut uidetur. Sunt numeri Arabici.

30. Codex 1852 Regio-uaticanus in-4 uel in-fol. paruo membranaceus. Charactere recentiori scriptum hoc est: Chronicon Monasterii SS. Sergii et Bacchi ad urbem Andegauum. Alia manu notatum, nichil fere in hoc Chronico ad Andegauos spectare. Puto dici Chronicum eius monasterii, quia ad eius usum scriptum fuerat, et quedam de eius abbatibus et de rebus Andegauensibus sunt inserta. Primo loco sine titulo Chronicon S. Isidori: Breuem temporum expositionem. Pag. 17 uers. Iudeos suo regno subitos ad  fidem Christi conuertit. Hucusque Isidorus Hispaniensis huius Chronice scriptor: usque ad u annum Eraclii claruit, et plurimos libros alios edidit. Continuatur Chronicon eodem charactere a quodam Petro, ut recenti manu notatur. Incipit: Eraclius autem crucem Domini a Cosdre rege. Pergit eodem charactere usque ad annum 1138. Ibi de Ludouico rege: Mortuo enim apud S. Iacobum 338 Guillelmo Pictauiensi comite, filiam eius duxit: cumque in celebrandis nuptiis in Aquitania moraretur, pater eius mortuus est, apud S. Dionysium sepultus. Hinc finit primus character. Sequitur alio charactere breue Chronicon ab anno 1138 ad 1158. Et alio charactere ab anno 1158 ad 1165, et alio diuerso ab anno 1165 ad 1180. Obiit Ludouicus rex Francorum. Sic finit.

 31. Annectitur Catalogus abbatum monasterii S. Sergii, fere deletus. Pag. 27 alio charactere satis antiquo aliud Chronicon, in quo res Andegauenses indicantur, ab anno 1067, Apparuit cometa terribilis, etc., usque ad 1157. Desinit: celebrandum esse decernentibus. Quedam adduntur charactere recentiori Gothico de anno 1180, 1181 seq. Character Codicis est clarus Romanus recens: uirgule supra duo ii, littere inter se arcte connexe. Additur in eodem Codice charactere antiquiori Romano seculi X circiter: »In nomine Patris, et Filii, et Spiritus Sancti. Amen. Incipit episcopalis epistola S. Hieronymi presbyteri: Gloriam sanctitati tue, etc.« Ibid.: »uel quis contra Canones Apostolorum excessisse  cognoscatur.« . »Epistola Damasi. Gaudet Ecclesia,« etc. Damasus Hieronymo mittit uitas pontificum. Ibid.: »Felix natus Romanus ex patre Anastasio, etc. martyrio coronatur, et capite truncatur . . . Qui etiam capite truncatus cum multis clericis et fidelibus occulte iuxta muros urbis allatus forma Traiana III id. Nouembr., et exinde Christiani rapuerunt corpus eius cum Damaso presbytero, et sepelierunt eum in basilica supradicta uia Aurelia XuII Kal. Decembr. in pace.« Ibi »Damasus natione Spanus ex patre Antonio,« etc. Ultimi sunt, 96: »Stephanus; 97, Adrianus ex patre Theodoro,« etc. seculo uIII. Notandum, a Leone iuniore circiter quasdam uitas longiores esse. Antea etiam quedam  uberiores apparent. »De Gelasio Afro, etc. Huius temporibus inuenti sunt Manichei in urbe Roma, quos exsilio deportari precepit, quorum Codices ante fores basilice S. Marie incendio concremauit.« Labbeus in exilio . . . quorum quoque. Auctor in num. 26, post Xystum et ante Felicem, Dyonisius ex monachis, cuius generationem non potuimus reperire, etc. Nota diligentiam in querenda patria. Et uidetur quidem huius Catalogi auctor Anastasio Bibliothecario antiquior esse, cum desinat in Stephano et Adriano; quo magis comprobatur Damasum re uera Hispanum fuisse.

339 32. Codex 1953 Regio - uaticanus in-fol. magno, seculi uIII aut IX. Domino meo et Dei seruo Braulioni episcopo Isidorus: litteris magnis, quibus  nonnulle exigue immiscentur. Sex epistole Isidori et Braulionis. Post epistolas alio charactere antiquo sunt hi uersus:

uirgo Dei genitrix, post partum uirgo perhennis
Sunt 32; ultimus:

Mille per effusos uincis quos luminis orbes.
Hos uersus descriptos habeo, in appendice I ad Etymologias edendos. Succedit index capitum libri I, etc. Sunt libri omnes XX Etymologiarum. In fine: Explicit Etymologiarum. Liber scriptus eleganter, duas in columnas diuisus: character Romanus; puncta inter medias litteras: diphthongi disiuncte et coniuncte: aliquando sunt uirgula et punctum, sed, ut uidetur, a recentiori manu. Pag. 102, recentiori  manu interseruntur hi uersus:

Esse duum uoces rerum sibi contrahit omnis,
Ex quibus est primum substantia nomine scitum,
Cuius morte suum mox occidit esse secundum.
Quod si forte cadit, subiecti formula stabit.
uidetur enigma. Libri sunt XX, sed aliquando non solito ordine distincti sunt.

33. Codex 2034 Regio-uaticanus chartaceus in-fol., olim bibliothece S. Siluestri . »Eusebii Pamphili liber de temporibus incipitur. Adiuratio Prosperi. Adiuro te, quicumque hos descripseris libros, per D. N. I. C., et gloriosum eius aduentum, in quo ueniet iudicare uiuos et mortuos, ut conferas quod scripseris, et emendes ad exemplaria ea, de quibus scripseris, diligenter: et  hoc adiurationis genus similiter transcribas, et transteras in eum Codicem quem descripseris.« Prefatio Hieronymi, etc. »uetus iste disertorum,« etc. Eusebii prefatio: »Moysen gentis,« etc. Eusebii Chronicon: »Incipiunt tempora,« etc. usque ad uincennalia Constantini; »Hactenus Eusebius: deinceps Hieronymus.« Usque ad mortem ualentis. Sequitur Prosper usque ad consulatum ualentiniani uI et Nonii. His absolutis, p. 90 est rubrica: »Incipit Chronica Eusebii Cesarienris,« de qua uide cap. 61. Subinde rubrica, »Chronica beati Isidori: Adam uixit annis CCCXXX, et genuit Seth. a quo filii Dei,« etc. fere ut cap. 39, lib. u Etymol. Finit.: »Heraclius annis XXuII. Huius quarto et quinto religiosissimi principis Sisebuti in Hispania Iudei baptizantur. Residuum sexte etatis tempus  soli Deo est cognitum. Colligitur omne tempus ab exordio mundi usque ad presentem decimo nono  gloriosi Recenst  340 principis, qui est era DCXuI. Amen.« Ad marginem: u DCCCXXXIIII. Rubrica »Explicit Chronica beati Isidori. Deo gratias. Amen.«

34. Sequitur: Matthei Palmerii Florentini De temporibus, Ad Petrum Cosme filium Medicem; Animis nostris, etc. Exstat in hoc Codice integrum Chronicon Palmerii. In fine prefationis: Rogo igitur illum qui aliquando hunc librum transcribet, ut diligenter eodem seruato ordine conscribat, et quod transcripserit ad exemplaria conferat et emendet. Pergit usque ad annum 1448. De auctore et editionibus operis consulendus Fabricius in Biblioth. medii eui.

 35. Codex 2093 Regio-uaticanus in-fol. seculi XIu circiter. Initio charactere antiquo: Liber sancte Crucis de Urbe ordinis Carthusiensis: et alio charactere: Carthusie Romane primus. Pastorale beati Gregorii pape. Post Pastorale pag. 54 rubrica: In nomine Domini. Incipiunt capitula de libro Sententiarum domini Isidori Spalensis episcopi. Sunt liber I et II Sententiarum, et liber III usque ad caput De iustitia principum, et uerba: Reges uitam subditorum facile exemplis suis uel edificant. Desunt folia. Character semigothicus, multi nexus, littere arcte inter se connexe.



CAPUT CII. Bibliothece uaticane Palatine Codices mss. 13, quibus Isidori opera continentur. Homilie ueterum Patrum. De Isidori commentariis litteralibus. Liber de Ortu et Obitu Patrum, et questiones in uetus et Nouum Testamentum nondum edite in Codice antiquissimo Romanis litteris maiusculis exarato. Plura Etymologiarum exempla.


1. uetustis ac pretiosis mss. exemplaribus bibliotheca Palatina, ad uaticanam translata, referta est neque solum iis que ex Floriacensi monasterio per Bongarsii manus ad Palatinam peruenisse cap. 99, num. 3, dicebam, sed multis aliis preterea, que olim in antiquissimis monasteriis Fuldensi et S. Nazarii in Laurissa asseruabantur, et ad bibliothecam uaticanam simul cum tota Palatina dono Maximiliani ducis Bauarie anno 1623 transierunt, ut refert Leo Allatius ad Hexemeron Eustathii Antiocheni pag.  151, et de synodo Photiana pag. 288, qui ipse ad eam auehendam missus fuerat; quarum etiam bibliothecarum index, seculo XI circiter 341 confectus, in Codice 1877 adhuc exstat, a me alibi commemoratus. Pretermissis igitur Codicibus Palatinis 59 et 60, de quibus satis iam cap. 65 dictum, 226 et 233, de quibus cap. 46, ad alios recensendos accedo.

2. Codex 67 Palatinus in-fol. paruo membranaceus, quem Blanchinus tom. II Euangel. Quadrupl., pag. 604, ita describit: »Descriptio Codicis Palatino-uaticani signati num. 67, qui scriptus uidetur ineunte seculo XI. Specimen characterum exhibetur num. 2 tabule uI posite post paginam 60. In ipso autem hec continentur: Homelia sancti Isidori, que incipit, Breuis est huius mundi felicitas, etc. Item sermo  de falso amico: Protector et nutritor, etc. Deinde hec oratio ad Deum, que ante psalmos penitentiales recitabatur: Miserere, Domine, miserere, etc. Post hec exstat imago Eremberti, prosternentis se ante S. Martinum episcopum cum hac epigraphe: Pius pontifex sanctus Martinus dona indulgentiam humili seruo tuo Eremberto te supplicanti. Mox sequuntur XuI psalmi penitentiales, quorum postremus est, Domine, exaudi orationem meam, auribus percipe obsecrationem meam, etc. In fine autem huius psalmi ita legitur: Christe, audi nos, etc. Demum Codex explicit cum commentario Psalterii imperfecto, cuius exordium hoc est: Domine, ne in furore tuo arguas me, neque in ira tua corripias me. Ista uox est penitentium, etc.«

 3. Hec Blanchinus, qui orationem ante psalmos penitentiales totam transcribit, uti etiam preces post eosdem psalmos. Non desunt qui Codicem antiquiorem putent, et ad seculum IX referant. Peritus ex specimine characterum, quod Blanchinus exhibet, iudicium ferre poterit. Character paginarum, que psalmos precedunt, minor est, sed eque antiquus. Auctorem commentarii crediderim esse ipsum Erembertum, qui cum S. Martino depictus est: nisi malis, non auctorem, sed exscriptorem esse libri. Commentarium desinit, »usque premiam consequatur.« De homilia uel homiliis S. Isidori dixi cap. 72.

4. Codex 216 Palatinus membranaceus in-fol. paruo oblongo, seculi XI circiter. »Incipit Expositio sancti Augustini in libro Genesis contra Manicheos:  Si eligerent Manichei, quos deciperent,« etc. Liber secundus solum incipit, et post pauca uerba deficit. Homilia S. Augustini de aduentu Domini: »Propitia diuinitate,« etc. Alia 342 eiusdem »Ad Sanctam.« Incipit: »Letam et desiderabilem, gloriosam ac singularem solemnitatem, hoc est. Natiuitatem Domini.«

5. Sequitur rubrica: »Incipiunt Omilia de natali Domini: Legimus sanctum Moysem, populo Dei precepta dantem.« Non apponitur auctoris nomen: nichilominus subiungitur, »Item alia homilia eiusdem, Audite fili lucis, adoptati in regnum Dei.« Hic »eiusdem« fortasse est »eiusdem festi.« Deinde due homilie anonyme in festo S. Stephani: »Hesterno die natalem. Stephanus beatus et primus.«  Pag. 39 terg. rubrica: »Incipit homilia in natali S. Iacobi et S. Ioannis euangeliste: In illo tempore accessit ad Iesum mater, etc., possumus; ait illis, calicem salutaris accipiam, et nomen Domini inuocabo. Statimque infert; quis iste sit calix, etc. Item alia eiusdem: Post hec assumpsit iehsu Petrum et Iacobum et Ioannem, etc. Illud uero querendum est, quare Petrus et Iacob et Ioannes hic, et in aliis Euangeliorum locis separentur a ceteris,« etc. In hac homilia uersus finem sic procedit oratio: »Ioannes apostolus et euangelista, filius Zebedei,« etc., ad marg. additur: »Iste est Ioannes apostolus,« etc. Desinit: »puluis ebulliat; qui uiuit et regnat in secula.« Ex lib. Isidori de Ortu et Obitu Patrum. Sequitur homilia anonyma de SS. Innocentibus:  »Hodie, fratres karissimi, natalem illorum infantium colimus, quos ab Herode,« etc.

6. Pag. 52 terg. seq. rubrica: »In Christi nomine incipit uita, uel Obitus sancti Landiberti pontificis, qui passus est Xu Kal. Octobr. in uilla. . . curante Leodio, ubi et ipse dominus Apostolicus requiescit in pace: Si paganorum figmenta seua, et nefanda prolixa student pompa, et plurima mendacia Codicibus suis commendare, ut eorum uana gloria discurrat, cur nos Christiani salutiferi taceamus miracula Christi cum possumus  uel tenui sermone edificationes de historia sanctorum pandere hominibus? Ergo quamuis tante rei narrationem sancti uiri Landeberti pontificis,« etc. Exordium petitum est ex Sedulio lib. I initio. Landebertus in uilla Leodio  dicitur passus infra; sed in titulo inter »uilla, et curante Leodio« quedam littere sunt, quas non assequor. uita hec Landeberti, seu Landiberti, aut Lamberti tribuitur Godeschalco diacono apud Bollandianos. uide Fabricium Bibl. med. uerbo »Godschalcus.« Pag. 76 homilia S. Augustini: »Fratres dilectissimi, faciamus bonum ad omnes,« etc.

7. Pag. 79 terg., rubrica: »Excarpsum ex libro S. Esidori de 343 flagellis Dei: Diuine sapientie subtilitas sicut interius ut testis scrutatur conscientias, ita exterius,« etc. Desinit, »et cum dies iudicii uenerit, non cum impiis et peccatoribus puniantur, sed cum iustis et misericordibus peruenire ad eterna premia mereantur; ipso adiuuante,« etc. Ex cap. I libr. III Sententiarum, aliis adiunctis.

 8. Pag. 83, homilia S. Augustini: »Pius Dominus et misericors, fratres karissimi, per prophetam nos exhortatur ad compunctionem, etc.« Pag. 85 terg., rubrica: »Incipit Excarpsum sancti Hesidori feliciter: Dilectissimi [Forte Dilectissime], omni hora habeto mortem pre oculis tuis; de morte tua,« etc. Ex Synonymis S. Isidori et aliis operibus. Desinit, »grauius pertrahunt, ita ut sint nouissima illius peiora prioribus.« Illico rubrica: »Incipit liber sancti de disperatione peccantium : Non per locorum spatia, sed affectu bono uel malo itur recediturue a Domino.« Desinit, »quales circa uite finem erimus.« Hec sunt ex cap. 14 lib. II Sententiarum. Illico rubrica: »Incipit liber de die Iudicii, de disperatione peccantium, sancti Esidori. Rogo  uos fratres karissimi, et cum magna mortalitate  ad felicitatem hoc nullus ex uobis succenseat.« Desinit: »meritis adquiramus.« De hoc libro infra dicam.

9. Pag. 96 terg., rubrica: »Incipit admonitio S. Fausti. Modo, fratres karissimi, cum diuina lectio legeretur, audiuimus Apostolum terribiliter nos et salubriter admonentem,« etc. Pag. 100, rubrica: »Incipit excarpsum de epistola sancti Fratali  de uita Christianorum: Rogo uos, fili, et paterna pietate commoneo,« etc. Pag. 104, rubrica: »Incipit epistola S. Augustini de igne purgatorio; In lectione apostolica, que nobis paulo ante recitata est, fratres karissimi, audiuimus Apostolum dicentem: quia fundamentum aliud nemo potest ponere,«  etc. Pag. 109, rubrica: »Incipiunt dicta S. Hieronymi, quam  qui legerit et opere impleuerit, uitam eternam possidebit; Dilectissimi fratres, oportet nos humilitatem habere, preceptum Dei custodire, etc. B. Augustinus ait: ueritas mundat, uanitas coinquinat . . . Hieronymus ait: Non queras gloriam,« etc. Non sunt Hieronymi tantum sententie. Pag. 116, homilia de Epiphania: »Sicut iam aliquando caritati uestre suggerimus.« Pag. 121 terg. repetitur homilia S. Augustini de purgatorio igne, nonnichil diuersa, in multis eadem. Sequitur initium uite, siue uisionis 344 S. Pauli, qui uidit in regno Dei opera iustorum et penas impiorum. Pag. 127, homilia S. Augustini ad populum: »Charissimi, ad memoriam nostram reducimus,« etc. Nihil aliud in  hoc Codice, qui nonnullas litteras Longobardicas habet, et plures nexus in titulis litterarum inter se connexarum et immixtarum. Sed quod attinet ad Isidori indicata opera, hec a nobis obseruanda sunt. Pag. 47 terg. est caput 73 de Ortu et Obitu, al. 72. Ibi, »recumbens, Euangelii sui fluenta.« Breulius »recumbens, et Euangelii fluenta.« Quedam in mss. adduntur, que in uberiori libro de Ortu de quo cap. 61 dixi, exstant, scilicet, »derelictus est filius. Iste uero apostolus et euangelista a Domino nostro electus atque dilectus est in tanto amore dilectionis, ut in cena super pectus eius recumberet, et ad crucem astanti soli matrem propriam commendaret, ut quem nubere uolentem ad amplexum uirginitatis asciuerat, ipsi etiam custodiendam uirginem traderet. Hic dum  Euangelium Christi in Asia predicaret,« etc. Cetera fere cum Breulio. Omittit: »Quieuit autem apud Ephesum uI Kal. Ianuarii.«

10. Pag. 79 terg. »de flagellis Dei,« etc. cap. 1, lib. III Sentent. in modum homilie, ut ex fine colligitur. In mss. »In hac etenim uita Deus parcet impiis, et tamen non parcet electis: in illa parcet electis, non tamen parcet iniquis.« Initio »Miserere, Domine, misero Hysidoro« . Non procedit, nisi ad uerba: »Nam iniquius post mortem.« Pergit eodem contextu: »Charitate splendidus, eleemosynis candidus,« etc. que ad uerbum non reperiuntur apud S. Isidorum, sed uidentur desumpta ex eius operibus, etiam ex iis fortasse que perierunt. Ibi pag. 85 terg. ex lib. I Synonym. post med. cap.  Relucta, et lib. II Sentent. cap. 13 de Penitentia, cuius finis est: »peiora prioribus,« quedam leuiter mutata. Mendose omnia scripta. Subinde partim rubris, partim nigris litteris: »Incipit liber de disperatione peccantium sancti Esidori:« correctum »de Die iudicii.« uerba »sancti Esidori« rubra sunt et a prima manu, ut uidetur; fortasse titulus primus fuit: »Explicit de disperatione peccantium. Incipit de die iudicii sancti Esidori.« Sermo, qui sequitur, est, »De die iudicii et de penitentia.« Ibi »quare uobis tam frequenter tremendum, et utiliter expauescendum diem iudicii insinuare contendo,« etc. Exstat inter appendices S. Augustini, ut dixi cap. 82.

11. Codex 239 Palatinus membranaceus in-fol. oblongo seculi X 345 aut XI, charactere claro Gallico,  siue cursiuo, diphthongis solutis, punctis, uirgulis, paucis litterarum compendiis. »Incipit Exhortatio Prosperi ad uxorem: Age, precor, mearum« etc. Desinit: »Una sit, atque duos spiritus unus alat. Incipiunt sententie generales in singulis uersibus- Utilibus monitis.« Desinit: »Aspera perpessu fiunt iucunda relatu.« Exstant apud Hildebertum. Sine titulo alie sententie per alphabetum: »Aut amat, aut odit mulier, nichil tertium.« Desinit initio littere L, »Longum est, quod flagitat cupiditas.«

12. Pag. 6 terg., rubrica: »Incipit liber Chronicorum sancti Esidori episcopi Iunioris: Breuem temporum seriem,« etc. In prologo: »usque ad Augusti, Eraclii, uel Lotharii, ac Sisebuti regis principatum,« etc. Intrusum fuit nomen Lotharii. »Prima etas  seculi. Sex diebus rerum omnium creaturam Deus formauit.« Quedam omittit, quedam addit, uel mutat. In Enos post »natura Dei« omittit »Per idem tempus impleuit.« In Cainam addit »genuit Mahuhiahel, cuius nomen interpretatur: Quis est Dominus Deus, uel, Ex uita Deus.« In Enoch: »existimant. Sciendum quod usque ad diluuium, ubi in nostris Codicibus ducentorum, et quod excurrit, annorum genuisse quis dicitur, in Hebreo habeat centum annos, et reliquos, qui sequuntur.« Ad marginem citatur Hieronymus. Inseritur postea: »Famosa questio est,« etc., et ad marg. »Hieronymus iterum.« Deinde pauca interseruntur, plura omittuntur. Ad ann. 5621. »Hac tempestate Pelagius Britto aduersus, etc.« Editi omittunt Britto. Ad  ann. 5801 »Ad fidem catholicam reuertuntur. Hoc tempore Sanctus Gregorius Rome episcopus insignis celebratur. Eodem quoque tempore Abares aduersus Romanos dimicantes auro magis quam ferro pelluntur. Phocas,« etc. Alia omittit. Ad annum 3814 »conuertit. Fiunt igitur ab exordio mundi usque ad eram presentem anni u. DCCCXIII, hoc est, in anno u imperii Eraclii et quarto religiosissimi principis Sisebuti. Additi sunt iuxta quod post Eraclius regnauit, et Chlodoueus rex Francorum in anno uI regnat. Additi sunt ad eram suprascriptam anni XXXuI, quod cum ipsos  debeant supputare. Residuum seculi tempus,« etc. ut Loaisa: »consummatio seculi est.« Rubrica: »Explicit liber Breuiarium temporum a sancto Esidoro episcopo diligenter  collectum iuxta historie fidem. Amen. De Monasterio S. Nazarii.« Chronicon primum interpolatum uidetur post 36 illos annos, ex quo hic Codex descriptus uidetur seculo X aut XI.

346 13. Codex 267 Palatinus chartaceus in-fol. Primum »Pastoralia S. Gregorii: Pastoralis cure,« etc. Deinde S. Bonauenture »liber Meditationum, qui imago uite eterne nuncupatur:« incipit: »Flecto genua mea,« etc.

14. Pag. 60 terg. »Incipit liber primus beati Ysidori episcopi de Ecclesiastica Institutione, et cetera, qui intitulatur alias de Summo Bono: Ysidorus de Summo Bono, sententie Isidori: Summum bonum, etc.« Cap. 19 libri I: »De septem regulis,«  etc. Caput penultimum est 30, caput ultimum inscribitur 32, sed debet esse 31. Libri II sunt capita 44. Libri tertii capita 39, ultimum »de carnalibus sacerdotibus.« Sequitur »liber quartus, caput 1, de iracundis doctoribus.« Ita deinceps numerantur capita: margini eodem charactere ascriptum est »Liber quartus.« Sunt capita 17. Desinit, »Letificandos conclusit.«

15. Pag. 109. »Tractatus de septem profectibus religiosorum: Profectus religiosorum septem distinguuntur processibus.« Anonymum opus. Citatur ibi Bernardus. Desinit: »aut gratias agimus pro acceptis, uel promissis que nobis Dominus concedat. Amen.« Deinde: Meditatio super »Miserere« uen. Anselmi Cantuar. episc. »Fortissime Deus.«

 16. Pag. 517. Epistola beati Eusebii ad Damasium  Portuensem episcopum, et ad Senatorem Romanum de morte gloriosi Ieronymi cardinalis et doctoris eximii.« Senator uocatur »Theddonius.« Epistola S. Augustini ad Cyrillum Hierosolym. episc. de laude S. Hieronymi. Epistola Cyrilli ad Augustinum de miraculis S. Hieronymi. Spuria hec omnia, et iam edita. In fine est Registrum in libros Sententiarum, siue de Summo Bono, ubi capita 19 et 20 libri I coniunguntur sub uno titulo: »De septem regulis.« Post libri tertii cap. 39 additur »Registrum quarti libri de Summo Bono.«

17. Codex 275 Palatinus membranaceus in-4 seculi XIII ut uidetur. Initio charactere satis antiquo: »Iste liber pertinet monasterio beate Marie Magdalene  in Franchentall inter Spiram et Wormatiam Canonicorum Regularium ordinis S. Augustini episcopi et doctoris.« De hoc monasterio quedam monui in Prolegom. ad Sedulium pag. 37.

18. Pag. 1 est uersus quidam in quadrum positus litteris Romanis 347 rubris, et nota intra quadrum charactere ueteri: »Ista scriptura in quadrum posita est uersus, in quo ultima syllaba, scilicet RUS superabundat, qui talis est: Bresit dictando patenter inhesit Isidorus.« Fallitur antiquarius. Legendum quippe: »Isidorus Bresit dictando patenter inhesit,« cum rhythmo et tertia breui in »Isidorus,« ut in continuatione Chronici Isidoriani nomine Ildefonsi, et in uersibus bibliothece Isidori ex Codice Archiuii uaticani. Titulus manu non ita antiqua: »Isidorus  in uetus Testamentum a principio Geneseos usque transmigrationem.«

19. Ante Isidori expositionem a principio usque ad fol. 33 sunt quedam obseruationes biblice, ex Patribus petite, presertim ex Isidoro, qui passim citatur. Laudantur etiam Augustinus, Hieronymus, uictor, Gregorius, Philippus. Pag. 11: »De illo autem altero celo, quod est corporale, Petrus dicit: qua  que erat intra mundum in medio illius primi celi terreque spatio, quasi gelu concreta et crystallo solidata distenditur.«

20. Initium huius operis est: »In principio creauit Deus celum et terram, etc.,« usque »requieuit ab opere quod patrarat. In diuina Scriptura Iu sunt, que requiruntur, persona scriptoris, tempus scribendi,  locus scriptionis, qualitas doctrine.« Fortasse in hoc opere inserte sunt expositiones nonnulle litterales Isidori. Pag. 2 post uerba: »Fecit Deus,« additur, »ecce habes Patrem: In principio: ecce habes Filium. Spiritus Dei ferebatur: ecce habes Spiritum sanctum.« Rubrica: »Isidorus: Igitur iubet Pater, facit Filius, uiuificat Spiritus sanctus: una cooperatio semper in tribus. Quod enim dixit Pater, hoc et Filius, et Spiritus sanctus dicit . Quod facit Filius, hoc et Pater,« etc.

21. Pag. 3, rubrica: »Isidorus: Alii interpretati sunt hunc locum non legitime: Dicunt enim non esse Spiritum sanctum, sed de altero spiritu dictum, qui est Spiritus Dei, e quibus est uictorinus. Quibus interrogandum est de illo spiritu, si est creatura,  an non,« etc.

22. Pag. 7, rubrica: »Isidorus. In libro de Natura rerum sic dicitur: Aegyptii autem ex initio noctis sequentis diei originem trahunt« . Ibid.: »Isidorus dicit in libris Sententiarum. Ante omnem creaturam angeli facti sunt, dum dictum est: Fiat lux.« Pag. 32, rubrica, »Isidorus de eo, quod rex fuit Christus: Rex fuit Christus, ut angelus prenuntiabat, dicens: Et 348 regnabit in domo Iacob, etc. Et fuit Sacerdos, sicut Psalmista dicit: Tu es Sacerdos in eternum.« Ibidem rubrica: »Isidorus de nominibus Marie: De nomine sancte Marie et de numero mulierum, que in Euangeliis Marie nominantur. Maria in Hebraica lingua Domina, seu illuminata sonat. Domina autem dicitur,  quia Dominum celi et terre in utero portauit. Inde meruit Domina nominari. Et rursus illuminata dicitur, quia fulgente sole iustitie uirginis ex utero orto illa illuminata fuit, et totus mundus illuminatur.«

23. Expositio Isidori in Genesin incipit pag. 33 post rubricam, »Isidorus de uerbo alleluia. Sumpta itaque sunt ab auctoribus Origene, uictorino, Ambrosio, Hieronymo, Cassiano, Augustino, Fulgentio, ac nostris temporibus insigniter eloquenti Gregorio. Incipiunt capitula libri Genesis, etc. Creatura celi et terre, etc. Principium Christus est,« etc. Hic rubrica: »Isidorus de celo,« etc. Frequens est capitum diuisio. Pag. 68 eodem contextu sine rubrica expositio Exodi: »Quedam mysteria . . . fastidium.«  Rubrica: »De incremento fidelium: Primo omnium,« etc. Pag. 82, terg. »Explicit Exodus. Incip. Capitula in libro Leuitico:« non additur fragmentum Codicis Collegii Bononiensis S. Clementis. Deinde Numeri. Deuteronomium. Liber Iesu Naue. Desinit »maiora non subigit:« Breulius »maiora non subiicit:« Liber Iudicum, etc. »Explicit expositio libri Iudicum. Incipit liber Ruth. uideamus nunc et Ruth, etc., qui pollicitus est per filium suum,« etc. In tria capita diuiditur. 1. »De conuersione gentium. 2. De S. Ioanne Baptista: Primo quidem etc. 3. Item de S. Ioanne et Christo: Quod excalciat se.« Tum libri Regum. Pag. 128. terg. »Explicit liber tertius.«

24. Pag. 129 rubrica: »Incipit liber I in Iesu  Naue: Donauit Deus nomen, etc.« . Pag. 154 terg.: »Explicit liber undecimus. Incipit liber secundum Rabanum episcopum duodecimus.« Pag. 178, rubrica: »Incipit liber XXuI, sed respondet XuI.« Plura alia hic extra librum Iosue adduntur de Iephthe, de Samsone, etc. Et pag. 182, rubrica: »De Machabeis fratribus. De Machabeis quid eloquar fratribus? . . . suntque uniuersa consummata per D. N. I. C.« Est caput Isidori de Machabeis. Quod precedunt alia ex Esdra. Apparet, Codicem male compactum, atque Isidori expositionem cum aliis permixtam. Ultima rubrica Codicis est, »Item de regibus et prophetis.« In primo opere biblico pag. 6 citatur Isidorus de diebus 349 mensis 30 aut 31, etc. »Primus dies seculi est dies dominicus, etc. Qui  uult probare, consideret expositionem S. Theophili de ratione paschali; qui fuit archiepiscopus Cesaree Palestine: qui rogatus a uictorino papa urbis Rome episcopo, ut ordinaret rationem de paschali die, uocauit episcopos Asie, etc. Quem credimus seculi primum, nisi dominicum diem? Respondit Theophilus: Probate hoc. Illi responderunt. Et factum est uespere, et mane dies unus.« Ex actis, que sunt in exemplari Etymologiarum Archiuii uaticani, de quo cap. 107. Hic Codex seculo XIII exaratus uidetur.

25. Codex 276 Palatinus in-4 magno fere quadro, membranaceus, charactere claro, cursiuo, seculi X aut seq. Initio charactere antiquo notatur: »Liber monasterii  Laurissensis. Qui furetur, hic demonis ense secetur:« rubrica: »Incipiunt capitula 1. De natiuitate Samuelis, etc.« Sunt 21, ut apud Breulium. »Expliciunt capitula. Incip. explanatiuncula Sancti Isidori in lib. Regum. Post librum Iudicum sequitur Regum,« etc. Deinde: »Incipit interpretatio in lib. Reg. secundum.« Capita sex. Libri III capita 9; sed abest postremum sic indicatum: »De Heliseo et uirtutibus eius, caput uIII.« Lib. Iu capita 8. Post caput 8 »altipeta superbia . . . confingendo requiescit, « sunt fragmenta nondum edita. Rubrica: »De unitate fidei et caritate, que plenitudo legis est. Quid uir unus, etc. De Eleana,« etc. Pag. 33, alia rubrica: »De proximi, uel defuncti fratris copula: Ex lege proximo defuncti,« corrige,  »proximi.« Pag. 38: »Incip. capitula de libro Esdre:« distinguuntur 4, que apud Breulium sunt 3. »Incipit interpretatio S. Isidori in lib. Esdre. Nam quod etiam post LXX annos, secundum eiusdem Ieremie prophetiam.« Breulius »eiusdem Esdre.« In fin. c. 8 l. Iu Reg. citatur Ieremias propheta. Desinit »non iteramus.« Rubrica: »Incipit de libro Machabeorum: De Machabeis autem quid fratribus eloquar . . . uniuersa mysterii consummata, per D. N., etc. Amen. Explicit feliciter. Christo Deo gratias. Ysidori Spalensis episcopi hi exstant uersus,« etc. scilicet uersus bibliothece, de quibus cap. 81.

26. Pag 41, »Incipit prefatio: Dilectissimo fratri Nothelmo Beda salutem. Que de libro Regum,« etc. Sunt capita 30. »Incipit ipse liber Questionum in  Regum. Quod ait propheta, etc. Intrate in gaudium Domini uestri. Explicit liber Questionum in Regum.« Nihil aliud in hoc pulchro Codice.

350 27. Codex 277 Palatinus membranaceus in-4, littera Romana quadrata exaratus seculo uIII aut IX, unitis inter se uerbis, atque magne antiquitatis ceteris argumentis et indiciis. »Incipit liber premiorum  siue prefationum ueteris Nouique Testamenti.« Charactere recentiori additur: »S. Isidori Hispalensis. Incipit prologus: Plenitudo Noui et ueteris Testamenti, quam in canone catholica recipit Ecclesia, iuxta uetustam priorum traditionem ista est.« Desinunt proemia ueteris Testamenti: »factaque legationum. Explicit de uetere storias« pro »historia.«

 28. Pag. 18, sine ullo titulo: »Quamuis quadrifaria sit, una est tamen,« etc. Deest »Euangeliorum predicatio« ante quamuis. Hec sunt proemia Noui Testamenti. In fine: »lignum uite, Dominum nostrum Iesum Christum. Explicit.«

29. Illico pag. 22, sine inscriptione, prologus libri de Ortu et Obitu Patrum: »Quorumdam sanctorum nobilissimorumque,« etc. Index capitum 83, sed in opere sunt capita 84, nam in indice Marcus pretermissus fuit.

30. Post hunc librum pag. 56: »Incipit auctoritas operis presentis; Christe, faue uotis bonis. Iam tempus est, ut se ueritas, etc., insederit thalamo. Explicit.« Hic est prologus. Sequitur rubrica. »Incipit  namque historia chronica, quod  etiam pari modo explicuerunt Clemens, uel Theophilus, dilectissimi Dei episcopi chronographi, et dilectus autem Dei chronographus Eusebius Pamphiliensis.« Chronicon incipit: »Anno autem XLII Octauiani Augusti Cesaris natus est Dominus.« Fuse enarratur et exponitur historia euangelica; et subiungitur breue chronicon imperatorum ab Augusto ad Iustinianum, qui regnauit annos XXXIX, et dimidium, et Iustinum ann. uIIII. »Explicit Chronica, Deo gratias, amen.«

31. Pag. 28, rubrica: »In nomine Domini nostri Iesu Christi incipiunt questiones sancti Hysidori tam de Nouo quam de uetere Testamento: Dic mihi. Quid est,« etc. Desinit »per aquas diluuii.« Opus Isidori nondum editum, ut dixi cap. 64.

 32. Pag. 89, rubrica: »Incipit epistola de supputatione dierum: Anni cum mensibus, etc., traditionum bissextum.« Pag. 90 terg.: »Item computus: Cum omnes apostoli, etc., ad pascha celebrandum. Explicit.« Hoc pertinet ad concilium de paschate celebrando, a Theophilo coactum, quod auctius et correctius inter libros Etymologiarum 351 Codicis archiuii uaticani reperitur, quam in collectionibus editis conciliorum. Pag. 92: »Incipit sententia pape Leonis de apocryphis scripturis: Curandum ergo est, etc., prout ordo poscit, leguntur.«

33. Pag. 94, rubrica: »Dei seruo ac reuerentissimo fratri Orosio Isidorus: Quedam notissima nomina, etc., refectione saturabuntur.«

34. Codex 278 Palatinus membranaceus in-8 seculi  XI circiter. Index capitum libri I S. Isidori de uocatione gentium; post titulum capitis 60, »Quia ad iudicandum uenturus est,« additur, »Superdictio operis. Expliciunt capitula libri huius. Deo gratias, Amen. In hoc uolumine continentur abiectiones Iudeorum et uocationes gentium. Incipit prefatio libri huius: Domine sancte sorori Florentine Isidorus. Quedam,« etc. Prima folia dilacerata et mutila sunt. Caput penultimum in tabula dicitur 60, in rubrica textus 61. Sequitur rubrica: »Superdictio operis anacephaleosis:« et litteris nigris: »Caput 62. Ecce noui, etc.« Breulius uocat Epilogum. Tabula capitum libri II. Ultimum 27. »Recapitulatio operis. Expliciunt capitula. Incipit textus. Breuiarium precedentis libelli.« Coniungendum »precedentis libelli«  cum »Expliciunt capitula.« Pro »breuiarium« forte legendum, uel intelligendum »Prefatio.« Incipit: »Quadam ex parte,« etc. Desinit: »in quibus habitat in eternum: Amen.« Rubrica: »Explicit Ysidori quem fecit ad opus Florentine.« Reformandum: »Explicit Isidori opus, quod fecit ad Florentinam.« Breulius addit: »Dicis, formulas spiritalis intelligentie componendas tibique mittendas,« etc., quod in aliis deest, et supposititium uidetur

35. Sequitur Theodulfi Aurel. episc. liber de Baptismo. »Reuerentissimo atque carissimo Magno episcopo Theodulfus,« etc. Eiusdem capitula ad Clerum suum, que Baronius ad ann. 835 edidit: »Obsecro uos, dilectissimi, ut erga subditarum plebium profectum,« etc. Desinit in cap. 44; opus imperfectum.  Ibi cap. 8: »Antiquus in his regionibus in ecclesia sepeliendorum mortuorum usus fuit, etc.« Ita etiam refert Capitulare, quod ms. uidi inter schedas u. c. Petri Lazeri, nomine incerti episcopi. uide Sirmondum.

36. Character Codicis cursiuus, siue Gallicus, minutus; punctum et uirgula diphthongi e coniuncte, aliquando punctum superne; duo puncta, punctum infra, et uirgula supra, pauci et faciles nexus, siue compendia litterarum.

352 37. Codex 279 Palatinus in-4 fere quadrato, seculi XI circiter charactere claro Gallico, siue typographico. Rubrica: »Incipit liber sancti ac beatissimi Isidori ad Florentinam sororem suam: Quedam,  que diuersis.« Duo noti libri ad Florentinam. Capita libri I sunt 62, ut apud Breulium, sine tabula. In fine: »Anacephaleosis: Ecce noui,« etc. Sequitur tabula capitum 26 libri secundi, et post caput 26. »Recapitulatio operis.« Hic liber mutilus est: desinit cap. 14 »De cessatione Sabbati« ; in fine, »Sic ergo omnia quecumque illis:« pro »omnia« uidetur esse »nam.« Liber secundus incipit: »Quadam ex parte,« etc. Tituli capitum diuersi ab editis sunt. In hoc libro II post cap. XI »crucifigeretur,« illico »Cap. XII, De perpetua namque ruina.« Caput in editione Breulii XI, »Per Isaiam sic Dominus loquitur: Quis est hic,« est cap. 9 in Codice.

38. Codex 280 Palatinus chartaceus in-fol. litteris  semigothicis obscuris, seculi Xu. Inscriptio prima: »Incipit Isidorus de Summo Bono.« Rursus: »Titulus libri huius: Isidorus Hispanus in Sententiis.« Innuitur deinde, ignaros ueri tituli ex primis uerbis librum inscripsisse: »Incipit summum bonum,« etc. Capita libri I sunt 31. Libri II capita 44. Libri III capita 67. Capite 1 lib. III »Miserere, Domine, misero Isidoro, indigna agenti,« etc. Desinit lib. III »letificandos includit.« Dicitur liber scriptus 1444. Additur alia manu: »Indiget correctione liber.« Sequitur breuis alphabeticus index rerum. Tum tractatus S. Bernardi »de Corpore Christi: Pater sanctissime Petre, audi,« etc. Succedunt quedam epistole S. Hieronymi, Enchiridion S. Augustini. Sophologium Iacobi ordinis Eremitarum S. Augustini ad Michelem  episcopum Antissiodorensem Sunt tres libri: quilibet liber in plures tractatus diuiditur. Sepe citatur Isidorus; ut lib. I, tract. 2, cap. 2: »Teste Isidoro rhetorica est,« etc. Caput 4: »De arithmetica secundum Isidorum. Arithmetica est disciplina,« etc.

39. Lib. III, tract. 3, cap. 12, citatur Orosius lib. II »De Or m' esta mundi;« de quo titulo celeberrima est questio. In fine rubrica: »Explicit Sophologium fratris Iacobi ordinis Eremitarum S. Augustini anno 1444,« scilicet scriptum, ut puto. Auctor est Iacobus Magni Tolosanus, non Toletanus, ut nonnulli putarunt.

40. Codex 281 membranaceus in-fol. seculi uIII uel IX duabus columnis exaratus charactere nitido  cursiuo, siue typographico. Etymologie hoc titulo. »In nomine Dei summi: domino meo, 353 et Dei seruo Braulioni episcopo Ysidorus: Omni desiderio,« etc. Deinde »Domino meo et uere domino, Christique electo Ysidoro, episcoporum summo, Braulio seruus inutilis sanctorum  Dei: O pie domine.« Sic alie epistole. »Quia te incolumem. Solet repleri. Tue sanctitatis. En tibi,« etc. Tabula capitum libri I. Sunt capita 29, Desin., »contra naturam.« Libri II capita 32. Desinit, »tertium nichil habet:« correctum »tertium non habet.« Prefatio libri III desinit, »possint ostendi.« Breulius, »possint agnosci.« Sunt capita 70. Desinit, »contemplatione conlocare.« Non sunt figure musice, que in nonnullis mss. esse dicuntur, ut in quodam  Toletano. Lib. Iu capita 15. Desin., »corpus curatur.«

41. Libri u capita 39. Caput 39: »De descriptione temporum. Prima etas in exordio sui continet creationem mundi.« In fine: »Eraclius ann. XXIII. Huius quinto et quarto religiosissimi principis Sisebuti in Hispania Iudei baptizantur. Residuum sexte etatis tempus Deo soli est cognitum. Explicit liber u. Incipiunt capitula libri uI, id est de ordine Scripturarum, de cyclis et canonibus, de festiuitatibus et officiis.« Sunt capita 20. Ibid. cap. 17, »quorum gesta in hoc opere condita,« etc. Caput 22, »Sacrificium dictum . . . sanguine Christi?« ut Breulius, sed »eo hoc iubente, . . . sanguine et corpore Christi?« Supra »operante« alia manu antiqua legitur »cognominatione.«  Ibid.: »sunt autem sacramenta baptismum et chrisma, corpus et sanguis, que ob id,« etc. Inter »baptismum et chrisma« punctum, quod deest inter »corpus et sanguinem.« Liber septimus habet capita 14, ut Breulius. Lib. uIII capita 11. Lib. XIX capita 7. Breulius, 8. Codex ms. unicum tantum habet stemma cognationis in crucis formam.

42. Lib. X: »De quibusdam nominibus, per alphabetum distinctis. De reliquis nominibus iuxta ordinem elementorum: Origo quorumdam,« etc., ut Breulius. »Huic operi interiecimus. De quibusdam uocabulis nominum per denominationem. Licet origo, etc. posuimus. Aeros uir fortis,« etc. In fine littere A ms. Codex, utitur; Breulius, utatur. Alia fere ut Breulius. Libri XI capita 4. Lib. XII capita 8. Lib. XIII  capita 22. Lib. XIu cap. 8. Breulius 9 numerat, sed nichil addit. Ms. desinit hinc ibi inferuntur; Breulius, hinc illinc ferantur, minus bene. Lib. Xu capita 16. Des., id est, agnoscantur; Breulius, id est, cognoscantur. Lib. XuI capita 26. Lib. XuII cap. 11. Lib. XuIII capita 71. Breulius, 69. Utrobique ultimum De pila. Lib. XIX capita 33, 354 Breulius, 34; cap. 31, al. 32, De annulis, ubi locus in plerisque mendosus ita effertur:

   . . . . uocabant.
Flaccus lugentem ea uita nec zmaragdus
Berillusque mihi, Flacce, nec nitentes
Percandidam margaritam quero,
Nec quos tinica lima perpolibit
Annellos, nec iaspios lapillos
Lib. XX capita 15. Breulius, 16. Desinit: »Ignis ardore  siccetur. Explicit liber XX. Deo gratias. Amen.« Exemplar pulchrum rubris titulis, et initio librorum titulus cuiusque libri aliquantum diffusus, ut lib. XX. »Incipiunt capitula lib. XX, id est, de Mensis et escis et potis [Forte potu] et uasculis eorum: De uasis uinariis et oleariis cocorum, pistorum, fluminariorum, de lectis, et sellis, et uehiculis rusticis, et hortorum, siue de instrumentis equorum.« Distributio librorum et capitum simillima editis a prima manu sine ulla secunde manus uarietate. Quedam uarie scripture margini ascribuntur, sed plerumque inepte.

43. Codex 282 Palatinus membranaceus in-fol. seculi XIu circiter. Rubrica: »Incipiunt capitula in libro Etymologiarum Ysidori Iunioris Hispalensis episcopi.« Initio index librorum XX. Initio cuiusque  libri index capitum. Lib. I capita 28. Lib. II cap. 20, ultimum de figuris uerborum et sententiarum. Sequitur rubrica: »Incipiunt capitula artis dialectice, et est secunda pars.« Sunt 10. Lib. III capita 10. Deinde rubrica: »Est secunda pars tertii libri. Incipiunt capitula geometrice discipline.« Sunt 4. Rubrica: »Incipiunt capitula musice artis, et est tertia pars tertii libri.« Sunt capita nouem: »Incipiunt capitula astronomice artis, et est quarta pars tertii libri.« Sunt capita 19. Lib. Iu capita 12. Lib. u capita 27. »Incipit secunda pars quinti libri I. De Chronice uocabulo,« etc. Sunt capita 12. Sic desinit Chronicon: »Eraclius XXuII. Huius quinto et quarto religiosissimi principis Sisebuti in Hispania Iudei baptizantur. Residuum sexte etatis tempus Deo soli est  cognitum. Colligitur omne tempus ab exordio mundi usque ad annum decimum gloriosi Recesuinti principis, qui est era DCXCuI u DCCCLuI.«

44. Libri uI capita 21. Capite ultimo: »Sacrificium dictum,« ut editi. In fine: »melius sanguine et corpore Christi.« Mox: »Sunt autem sacramenta baptismum et chrisma; corpus et sanguis, que ob id,« etc. Libri uII capita 16. Lib. uIII cap. 11. Lib. IX cap. 8. In textu inseruntur 21 uersus de Affinitate:

Sunt fratres primo, sunt cognatique secundo, etc.,
Quos in Appendicibus exhibebo. Desinit hic liber, in tutela 355 consistere. Liber X: »De quibusdam uocabulis: Origo quorumdam uocabulorum, id est, unde ueniant . . . huic operi, etc. Heros uir fortis,« etc. Liber XI habet capita 4. Lib. XII cap. 8. Lib. XIII  cap. 2. Lib. XIu cap. 7. Lib. Xu cap. 16. Lib. XuI cap. 21. Lib. XuII cap. 9. Lib. XuIII cap. 70. Lib. XIX cap. 37. Ibi de annulis locus, ut dixi, difficilis, Flaccus:

Lugente mea uita nec smaragdos
Berillosque mihi, Flacce, nec nitentes,
Per candida margarita quero
Nec quos, etc.
Lib. XX capita 16. Des., »ignis ardore siccetur. Explicit liber Etymologiarum Ysidori Hyspalensis episcopi.« Sunt quedam notule ueteri manu, et sepe uersus, quibus textus exprimitur, aut aliquid additur. Exempla seorsum proferam in Appendicibus.

45. Codex 283 Palatinus membranaceus in-4 seculi XIu circiter. Inscriptio prima; »Rubrice libri  primi Ysidori Etymologiarum,« etc. Est tabula omnium librorum, qui sunt XXII. Primi XII libri, ut apud Breulium. Libri XIII De mundo capita 11. Libri XIu De aquis, caput ultimum De diluuiis. Libri Xu De terra, etc. cap. ult. De inferioribus locis. Libri XuI De auctoribus conditarum urbium, etc. cap. ult. De itineribus. Libri XuII De puluere et glebis, cap. ult. De signis ponderum. Libri XuIII De auctoribus rerum rusticarum, cap. ult. De odoratis oleribus. Libri XIX De bellis, etc., cap. ult. De pila. Libri XX De nauibus, cap. ult. De instrumentis edificiorum; in textu, De lignariis. Libri XXI De inuentione lanificii, cap. ult. De calciamentis. Libri XXII De mensis, etc., capita continuantur ad Etymologiarum finem.

46. Post tabulam capitum et librorum, initio  uoluminis positam, est epistola Isidori ad Braulionem: »Domino, etc. Omni desiderio, etc. Prologus Braulionis ad Ysidorum. Domino, etc. O pie domine.« Epistola Isidori ad Braulionem: »Quia te incolumem. Prologus Braulionis ad Ysidorum: Solet impleri:« Edit., »repleri.« Isidorus Braulioni: »Tue sanctitatis . . . Ysidorus Braulioni: En tibi, etc., stylo maiorum.« Additur monitum: »Ut ualeas, quod requiras, cito in hoc opere inuenire, hec tibi, lector, pagina monstrat, de quibus rebus in singulis libris conditor huius Codicis disputauit, De grammatica,« etc. Indicantur argumenta librorum. Illico rubrica: »Ysidorus Sesibuto: Domino et filio Sesibuto Ysidorus: En tibi, etc., stylo maiorum. Incipiunt capitula,« etc. Notandum Braulionis nomen aliquando indicari sola prima  littera B. Olim simul cum Isidori Etymologiis in hoc 356 uolumine quidam alii libri erant compacti, ut Betius de Disciplina scholastica, et quedam anonyma que ueteri manu initio indicantur. Nunc desinit uolumen: »ardore siccetur. Explicit Ysidorus Etymologiarum in libris XXII mirabiliter elaboratus.« Succedit Alphabetum Grecum. Et quedam nota de cruce: »Quatuor de causis adoratur sancta crux,« etc., alia manu.



CAPUT CIII. Recensio Codicum 11 bibliothece uaticano-Palatine. Sacramentarium antiquissimum. Opera uetera de epactis, de computo, etc. Compendium libri de Ortu et Obitu Patrum. De grammatica et rhetorica libri Dynamii, et S. Iuliani Toletani anecdoti.

 1. Codex 327 Palatinus chartaceus in-fol. Liber tertius et quartus Magistri Sententiarum, exarati a quodam Leonardo de Monaco in Inspruk suburbano 1429. Pag. 135, rubrica: »Incipit formula honeste uite beati Bernardi abbatis ad fratrem suum Bernardum: Petis a me, mi frater carissime, quod nunquam et nusquam.« Desinit: »impediat boni operis diligentiam.« Deinde »Incipit alia formula honeste ac spiritualis uite: Da . . . tuam attentius.« Des. »cantemus alleluia,« etc. Fortasse hic est prologus: sequuntur enim plura capita, »De perfectione: Si uis esse perfectus,« etc. De horis dicendis,« etc.

2. Pag. 140 terg., epistola Petri Cluniacensis ad quemdam: »Pro angustiis celle latitudinem paradisi.« Sequitur: »De diuersis demonum insidiis, quibus  tentant specialiter solitarios: Habet hostes, etc. Explicit epistola Petri Cluniacensis; sed incipiunt optime  passus de uirtute,« etc. Sunt passus 22. Desinit opusculum, »ad gaudia eterna peruenire.«

3. Pag. 148, rubrica: »Incipiunt flores beati Isidori. Dilecte fili, dilige lacrymas; noli differre eas,« etc. Desinit, »aut iustificatur, aut damnatur. Expliciunt quedam excerpta, siue flores beati Ysidori.« Deinde quedam nota; »Quotidie eucaristie communionem accipere non laudo, nec uitupero; omnibus tamen dominicis diebus communicandum hortor,« etc. Accedit opus »De reditu Domini ex Aegypto, etc. Completis,« etc. Subiunguntur meditationes S. Bernardi: »Multi multa sciunt,« etc. Pag. 187: »Incipit proemium super historiam regis 357 Alexandri: Post  Abrahe legem, etc. Incipit historia: Stellarum,« etc. Libri tres. Sequitur Eusebius de morte Hieronymi, Augustinus, etc. Cyrillus de Miraculis Hieronymi, etc., ut in aliis mss. de quibus iam dixi. Pag. 251 terg., »Incipiunt gesta sancti Siluani cum hereticis: In ameno et iucundissimo.« Postea miscellanea recentiora. uite philosophorum. Ibid., num. 72: »Quintilianus peta ab Hispania Romam uenit, et publicam ibi scholam tenuit,« etc.

4. Codex 391 Palatinus chartaceus in-fol. »Manipulus florum M. Thome de Anglia.« Procedit ordine alphabetico, sed per distinctiones. In fine: »Explicit liber Distinctionum.« Prologus incipit: »Postquam locutus est.« Deinde: »Incipiunt questiones: Sex sunt cause abstinendi a cibo.« Titulus primus: »Manipulus,«  etc., recentioris manus est. Sequitur in hoc uolumine quedam collectio per ordinem litterarum, siue alphabetica, cum prologo, ubi numerantur Patres Augustinus, etc., Isidorus, etc., aliique profani, Plinius, etc. Incipit: »Abstinentia, bonum est,« etc. Succedit quidam catalogus librorum »quantum ad principia et fines, et partialium librorum numerum.« Ibi »Isidorus de Summo Bono, etc. Letificandos includit. Etymolog. libri XX prol., Domino meo,« etc. Desin., »ardore siccetur. De offic. eccl. Finis: patriis sententiis firmaretur.« Nihil aliud Isidori.

5. Codex 485 Palatinus membranaceus in-4 seculi X circiter. Initio recentiori manu: »Bonus liber: Agenda Sacramentorum, et expositio misse duplex.«  Opus primum mutilum: quedam orationes, lectiones epistolarum et Euangeliorum. Pag. 2: »Incipit Confessio cuiuslibet sapientis: Quando uolueris, etc. Et sacerdos benedicat, et oret, et dicat illi: Omnipotens Deus: qui dicit: qui me confessus fuerit coram hominibus, etc., ille benedicat et custodiat, et det tibi remissionem omnium peccatorum.« Tum »Confessio communis peccatorum,« lingua germanica, ut uidetur. De epactis opusculum. Kalendarium. »Ianuarius, etc. XIII Kal. Febr. passio S. Sebastiani M.,« et charactere recentiori: »Obiit Hludouicus iunior rex.« Ibidem uIII Kal. recenti manu, »Conuersio S. Pauli.« Iulius u Idus: »Aduentus S. Nazarii in Lauresham, et natale S. Benedicti abbatis.« October. uIII Idus charactere recentiori: »Bella inter  Carlo et Hludouico.« December. II »Idus , Natale S. Eulalie u. et M.« Sequuntur que dam obseruationes de luna, morbis, scriptura occulta, etc. Pag. 13 terg., »Missa in galli cantu: Deus, qui hanc sacratissimam 358 noctem,« etc. Secreta »Accepta tibi sit, Domine,« etc. Indicatur etiam missa: »In natali Sigismundi pro egroto.«

6. Pag. 16 rubrica: »Beatissimus Hieronymus Hebreorum nominum interpretationem primus in Latinam linguam conuertit: In principio autem.« Pag. 17 terg., Expositio Misse: primum oratio · »Deus omnipotens, miserere, etc.,« ut dixi cap. 84. »Iterum incipit expositio de competenti: Sacris sacerdotibus, et in Christo omnibus per diecesim nostram digne militantibus ill. humilis episcopus in  Domino salutem: Quoniam quidem,« etc. Citatur Augustinus. Agitur etiam de catechumenis, symbolo, etc. Diuersum opus ab Isidoriano. Ultimus titulus: »De confirmatione corporis et sanguinis Christi: Nouissime autem corpore et sanguine Christi confirmatur infans.« Desinit, »ut uiuificetur. Explicit.« Pag. 46 terg., titulus: »De Ecclesia Isidorus. Interrogatio: Ecclesia cuius lingua est, et quid interpretatur? Responsio; Grecum est, et interpretatur conuocatio.« Ex lib. uIII Etymol. cap. 1, et ex lib. I Offic. cap. 1, sed diuersis uerbis. Adduntur alia de templis ex lib. Xu Etym. cap. 4. Opusculum ad Appendices reiiciendum. Alius titulus: »Item de Ecclesie ministerio: Ecclesiam licet ponere in alium locum,« etc. Non dicitur esse Isidori: sed quedam  singularia continet, et inter Appendices reponetur. Sequuntur alia de baptismo et de exorcismis, ubi ad marginem citatur Isidorus.

7. Pag. 46 terg., titulus: »In Dei nomine pauca ex eruditionum uoluminibus excerpta. Incipiunt de catholica Ecclesia et eius ministris, et de baptismatis officio: Ecclesia Grecum est, quod in Latinum uertitur conuocatio,« etc., ex lib. uIII cap. 1 Etym. Alia de clericis et de gradibus ecclesiasticis ex lib. uII cap. 12 et 14 Etymologiarum. Pag. 48, orationes in sabbato sancto: »Exsultet iam angelica turba,« etc. Pag. 49, rubrica: »Ex authentico libro Sacramentorum S. Gregorii pape urbis Rome oratio ad catechumenum faciendum: Omnipotens sempiterne Deus, respicere dignare,« etc. Alie orationes, etiam pro infirmis.  Plures benedictiones, oratio ad aream, benedictio putei noui, »oratio super uasa in loco antiquo reperta, ad capillaturam, ad barbas tondendas, super horreum,« etc. Pag. 55 terg., oratio in introitu uisitationis infirmorum: »Deus,« etc. Rubrica: »Tunc detur locus secretior confitendi: inde post acceptam penitentiam et fidem explicitam redeant uisitantes,« etc.

359 8. Pag. seq. alia rubrica: »Post hec sancta apponatur unctio dextera sacerdotis palma extensa primum in pectore et cordis loco; inde et inter scapulas, indeque in modum crucis in loco maximi doloris, et sic dicendo incipiat: Ungueo te oleo diuinitus sanctificato, celesti munere nobis attributo, in nomine sancte et indiuidue Trinitatis, ut ipsa te interius  exteriusque sanando uiuificet, que uniuersam conditionem suam, ne pereat, continet.« Recentiori manu notatum: »In unctione hic non dicitur, quod per ea [Forte eam uel pro ea] peccata remittantur.« Sed obseruandum uerbum »interius« contra hereticum, ut puto, huius note auctorem. Succedunt alia de Missa infirmorum. Pag. 58 terg., rubrica: »In agenda mortuorum. Mox ut eum uiderit ad exitum propinquare, communicandus est de sacrificio sancto, etiamsi comedisset ipsa die« . Sequuntur alie orationes pro defuncto, etc., et rubrica: »Postea lauetur corpus et ponatur in feretro.« Sequuntur exorcismi, benedictiones, etc., benedictio palmarum et frondium, etc.

9. Pag. 64 rubrica: »Incipit prefatio sancti concilii:  Concilium sacrum, etc.« Epigramma prefigi solitum conciliorum collectioni. Inde 20 capita concilii Niceni. Canones Apostolorum 50. Pag. 73, rubrica: »Incipit liber penitentialis sumptus de cano nibus Patrum catholicorum ad remedium animarum domini Egberti archiepiscopi.« Sunt capita 13. Incipit: »Institutio illa sancta, que fiebat in diebus patrum nostrorum, rectas uias nunquam deseruit.« Desinit: »bonum gradum sibi acquirit apud eum qui est super omnia Deus benedictus,« etc. Rubrica illico: »Edidit sanctus Bonifacius: Quomodo possumus penitentiam uII annos,« etc. Pag. 80, titulus recentiori manu: »Theodulfi Aurelianensis episcopi Capitulare ad presbyteros parochie sue: Obsecro uos,« etc. Des., »claustris monasterii contineri;«  rec. manu, »Explicit Theodulfi Capitulare;« de quo alibi dixi. Pag. 91, rubrica: »Predicatio: Audite, fratres, et attentius cogitetis,« etc. Agitur de baptismo.

10. Pag. 92, rubrica: »Incipiunt capitula: Sicut sancta synodus Nicena interdicit, Nullus unquam presbyter in domo sua habitare secum permittat mulieres.« Sunt 27 capitula. Des., »modo quia, Domino Deo auxiliante, et domino nostro imperatoris  licentia presentem me ostendo ad omnia emendanda, et in his causis, que in prefatis capitulis denuntiantur, et in ceteris, in quibus 360 ante me perferuntur.« Item alia capitula: »De ordine baptisterii,« etc. Sunt 18, quibus ueluti quoddam examen presbyterorum continetur. Rubrica: »In nomine  triplo simplo: De remediis peccatorum paucissima hec que sequuntur ex priorum monumentis excerpsimus: in quibus tamen omnibus non auctoritate censoris, sed consilio potius compatientis usi sumus.« Est quoddam penitentiale. Pag. 101. Admonitio Bede: »Si quis uoluerit,« etc.

11. Pag. 101 terg., »Prologus de medicina salutari animarum. De remediis uulnerum, etc. Incipit regula: Inebriati,« etc. Quoddam penitentiale. In fine rubrica: »Finitus est hic liber scriptus a Comminiano. Incipit prefatio libelli, quem Pater Theodorus diuersis interrogantibus ad remedium temperauit penitentie. Discipulus Umbrensium uniuersis Anglorum catholicis proprie animarum medicis sanabilem in D. I. C. salutem: Primum quidem, etc.« Des., »cum  omni diligentia conseruetur. Explicit.« Sepe editum. Codex uidetur eiusdem etatis esse ac collectio grammaticorum que exstat in Codice Palatino 1746, infra recensendo: utrobique pro enim est nexus H, et similes ductus litterarum.

12. Codex 602 Palatinus chartaceus in-fol. Quedam ad concilium Basileense spectantia. Augustinus de catechizandis rudibus: »Petisti, ut aliquid ad te.« Pag. 52 sine titulo: »Incipiunt capitula libri 1: Quod Deus summum bonum,« etc. Recentiori manu: »Tres libri Sententiarum Ysidori, qui sunt ueluti GENERALES CANONES, si perspicaciter intueantur.« In lib. III cap. 1 »Miserere, Domine, misero Ysidoro indigna agenti,« etc. Desinit, »celestis aula letificandos includit. Explicit liber tertius.«

 13. Sequitur, Bernardus super psalmum nonagesimum, »Beatus, qui habitat: Confido laborem uestrum.« In fine indicatur annus 1433. Tum tractatus de Sacramentis uisibilium templorum: »Quoniam ad dedicationem:« desinit, »non potuit, quod uoluit. Explicit.« Succedit opus sine titulo: »Corruptum peccatis originalibus et actualibus mundum,« etc. Desinit, »uel humana cogitatio comprehendere.« Exinde, »Sermo de oratione dominica, cuius supra.« Sed supra nullum est auctoris nomen. Incipit: »Duo sunt, karissimi, que principaliter, etc. De penitentia Guillelmi Parisiensis:« obscure »Guillelmi.« Incipit, »Secunda tabula post naufragium,« etc. In fine: 1433, qui uidetur annus quo exaratus est Codex.

361 14. Codex 834 Palatinus ex pergam. in-fol.  paruo, uel in-4 seculi X circiter. Initio crucifixus Saluator, femoralibus, uel linteo coopertus, quatuor clauis. Distichum subiectum:

Reddere Nazario me, lector chare, memento,
   Alterius Domini ius quia nolo pati.
Rubrica: »Incipit Martyrologium Bedani presbyteri.« Ibid., Iu »Id. Dec. natale S. Eulalie uirginis in Barchillona ciuitate Hispanie,« etc. Hec uere est Eulalia Emeritensis. Ibid., IX Kal. Decembr. de S. Clemente: »et inuenerunt corpus in arca saxea in templo marmoreo.« De quibusdam sanctis longior est oratio: non uidetur genuinum Bede Martyrologium. In fine notatur: »Explicit Martyrologium Bedani presbyteri.«

 15. Pag. 28 terg. sunt imagines trium sanctorum, quorum is qui a dextera est librum manu tenet, alii duo uolumen complicatum, seu conuolutum. Quinam hi sint non exprimitur: sed capita nimbo coronata sunt; et desuper hi uersiculi:

Hec uulgo pictura manet dignissima laude,
   Et manus eximia laude cluente simul.
Pag. seq. »Incipit supputatio Eusebii, Hieronymi,« etc. Desinit anno 814. Tum uersiculi:

Te Pater, ac Fili, necnon et Spiritus alme, etc.
recentiori manu. Tum tabule epactarum, etc. De computo uel loquela digitorum: »De temporum ratione, Domino iuuante, dicturi,« etc. Bede tributum opus. Alia adduntur de signis, luna, epactis, etc.

 16. Pag. 47 terg. rubrica: »Incipit liber de ASTRA CeLI sancti Hisidori Spalensis episcopi. Incipit prologus: Domino et fratri [Corrig. filio] Sisebuto Hisidorus. Dum te prestantem ingenio, facundiaque, ac uario flore litterarum non nesciam, impendis tamen amplius curam,« etc. Tabula capitum 48. Caput 44 est »de nominibus maris ac fluminum,« nondum editum. Caput 48 »De partibus terre.« Desinit, »stadiorum et quinque existimauerunt.« Pag. 95: »Incipiunt partes philosophie. Philosophia trifarie primo diuiditur.« Sunt paradigmata diuisionis et subdiuisionis partium philosophie, similia iis que ex Dynamio grammatico in Codice Palatino 1746 indicabo. Desinit, »mortuus est pro peccatis nostris.«

17. Codex 927 Palatinus membranaceus in-fol.  seculi XIII circiter, quedam uero opera seculo XI uidentur exarata. In prima pagina delineatum est sepulcrum Petri Comestoris hoc elogio:

Petrus eram, quem petra tegit, dictusque Comestor, etc.
Infra hi 362 uersiculi:

Codex, in quo legis ista, lector uenerande
Sancte Trinitatis esse scias sine fraude,
Cuius situm est ouile pulcherrimum ualde,
Parum a uerona longe digna magna laude.
Pag. seq. effigies Augustini et Orosii, sedentium et confabulantium, quorum uterque librum manu prefert. Infra uersiculi:

Istum qui librum scripsit, saluet Deus illum,
et alii plures similes. Sequitur inscriptio: »Opus  excerptum ex libro Orosii secundo: Neminem iam esse hominum arbitror.«

18. Pag. 6 imagines due: »Pompeius Trogus, Iustinus abbreuiator eius.« Rubrica: »Historiarum Pompeii Trogi Epitoma: Liber primus incipit: Principio rerum,« etc. Desinit, »simulacris haste adduntur.« Pag. 18 tres imagines: Adam, Seth, Enos. Subiungitur Chronicum ab initio mundi ad annum 842. Desinit in Theophilo, Michelis filio, et in Michele, filio Theophili. Ibid., sub Iustino: »Benedictus abbas uirtutum gloria claruit, quas Gregorius in libro Dialogorum scripsit. Diuersum est ab Isidoriano Chronico, ex quo tamen plura desumpta puto.

 19. Pag. 31 effigies trium uirorum, qui sunt Ninus rex et duo milites. »Natiuitas Abrahe.« Pag. 32, rubrica: »Excerptum ex Chronica Eusebii. Primus omnis Asie, exceptis Indis, regnauit Ninus.« Pag. 57, »Epitoma ex libro Orosii, etc. Anno ab Urbe condita CCCLu,« etc. Quedam connectuntur de persecutionibus Ecclesie, et alia usque ad Theodosium et Leonem: »Leo annos XXIu, menses III, dies XIu.« Ibi sub Gallo et uolusiano: »Cornelius Rome episcopus, rogatus a quadam matrona Lucina, corpora apostolorum de catacumba  leuauit noctu et posuit, Pauli quidem, ubi decollatus est, uia Ostiensi, Petri autem iuxta locum ubi crucifixus est, inter corpora sanctorum episcoporum in templum Apollinis in monte Aureo in uaticano Palatii  Neroniani III Kal. Iulias.« Quedam communia cum chronico, superius in hoc Codice relato, ut mentio S. Benedicti.

20. Pag. 74 effigies Constantini, Cassiodori, Theodoreti, Sozomeni, Socratis. Rubrica: »Opus excerptum ex Historia ecclesiastica Cassiodori Senatoris, etc., Crispo et Constantino Cesaribus,« etc. Pag. 122 imagines Alarici, Radagaisi, Theodorici, Odoacri. »De primo aduentu Gothorum,« etc. Ex Isidori Chron. Gothor. »Anno Imperii Honorii:« Isidorus non nominatur. uarietas lectionis nonnulla occurrit. 363 Pag. 123 terg. aliud fragmentum ex eodem Chronico. Alia adduntur ex libro Iornandis de Attila: »Attila Hunnorum,« etc.

21. Pag. 134, etc., Longobardorum in Italiam  aduentus depictus. Warnefridi libri sex. Historia Longobardorum Warnefridi apud Grotium desinit cap. 58, »pacem custodiens:« in hoc Ms. pergit: »Igitur Hildeprandus, quem prefatus rex consortem regni fecerat, etc.« Desinit: »anno dominice Incarnationis. DCCLXXIII. Prefatum uero Desiderium et eius coniugem ad Franciam misit. Finitumque est regnum Longobardorum, quod mansit per annos CCuI, postquam ipsi Italiam intrauerunt.« Sequitur continuatio per annos: »Anno DCCLXXuI Rotchaus dux Foroiuliensis occiditur, etc.« Ibi: »anno DCCXCIu. In Galliis in loco, qui Frankmisfurth dicitur aduersus Elifandum  Hispaniarum Toletane sedis episcopum, et Felicem eius socium magna synodus congregata est.« Desinit hec continuatio anno 825  in Lothario, et iuramento, quod a pontifice et Romano clero exegit de fidelitate erga imperatorem, et canonica pontificis electione. In Duchesnio tom. II Annal. Francor., p. 206, desinit anno 814.

22. Accedit aliud breue Chronicon ab anno 1117 ad 1181 diuerso charactere continuatum ad 1223 pro monasterio ueronensi S. Trinitatis, ut uidetur. Incipit: »Anno ab incarnatione D. N. I. C. M. C. XuII, indictione decima, II. Id. Ian. consecratum est hoc templum, etc.« Pag. 216 terg., tabula cycli, premissis uerbis Isidori lib. uI, cap. 17. »Paschalem cyclum Hippolytus, etc.« Ibid. Ms.: »quota Kalendarum die, uel luna.« Incipit tabula »Co. IIII Id. Apr. luna XXI.« Desinit »Aera XII Kal. Maii luna XuII.«

 23. Adduntur nonnulla de sepulcro Domini, et uersus rhythmici de facinore quod accidit anno 1187:

Ea uoce flebili cogor enarrare
Facinus, quod accidit nuper ultra mare,
Quando Saladino concessum est uastare
Terram quam dignatus es Christus sic amare, etc.
Agitur de bello in quo captus est rex cum cruce, occisi multi Templarii, etc. Hec posteriori charactere addita. Nam prima opera Codicis ad seculum XI circiter pertinent.

24. Codex 973 Palatinus membranaceus in-4 seculi IX uel X. Rubrica: »De sex etatibus mundi: Prima ergo etas continet, etc.« Breue Chronicum simile Isidoriano Etymologiarum. Ibid.: »Tiberius annis IX. Hermenegildus rex Gothorum martyrio  coronatur.« Desinit, 364 Karlus, qui supra, ann. XLu, qui XXX anno ad imperatorem a papa Leone coronatur.« Paulo ante: »Pippinus, etc., huius anno II Bonifacius martyr effectus est.« Pag. 5, rubrica: »Incipit Chronica Iulii Cesaris: Iulio Cesare et Marco Antonino [Corrige, Antonio] consulibus omnis orbis peragratus est, etc.« Opus imperfectum. Additur »ordo uel examinatio in ordine uen. Fortunati ad Gregorium .« Hormisde epistola per uniuersas prouincias. »Ecce manifestissime, etc.« Pag. 18, »Incipit de cibis: Non frustra mortalium genus, etc.« Scilicet de cibis salubribus, noxiis, etc. Pag. 19 terg.: »Ex libro Prosperi: Quantum remedii habeat confessio peccatorum, et quale mereatur occultatio dolosa supplicium. Huc accedit quod et  ipsa peccata, etc.« Gregorii ad Secundinum inclusum epistola hoc initio: »Nam tua sanctitas.«

25. Pag. 22, rubrica: »Incipit epistola Hisidori episcopi ad Massonem de resurrectione sacerdotis: Domino sancto meritisque beato fratri Masone episcopo Isidorus episcopus. ueniente, etc., religioso Nicenio [alii, Nicetio].« Desinit, »cuius potius ex stat auctoritas. Data sub die pridie Kal. Mart. anno III regni domini Witerici regis.« Illico rubrica: »Sententia cuiusdam doctoris: Immunditia dicit, etc.« Est fragmentum libri de Conflictu uitior. et uirt. prope finem, de quo uide cap. 84. Sequitur sine titulo: »Plurimi nequidquam pleniter intelligentes iudiciorum sententias in regula S. Patris nostri Benedicti, etc.« Rubrica: »Incipit sancti Cypriani  de duodecim abusiuis seculi: Duodecim abusiua sunt seculi; hoc est, sapiens sine operibus, etc.« Opusculum Isidoro alicubi ascriptum, ut dixi cap. 85. Pag. 39 sententie, siue collectanea ex Patribus Siricio, Augustino, etc. »De coniugali, etc.« Ibi de collatione III Theone abbatis cap. 21. »Nec tamen ex eo debemus nos a dominica communione suspendere quia nos agnoscimus peccatores, etc.« De frequenti communione plura.

26. Pag. 43. Capitulare Ansegisi abbatis. Prefatio, Dominante, etc. Tabula capitum 162. »Prefatio domni Karoli: Regnante, etc.« Cap. 1, Sunt enim aliqui, etc. Libri II prefatio, Supra: tabula capitum 46. Lib. III Superius, etc. Capita 90. Lib. Iu. Quia supra. Capita 74. Rubrica, »Capitula domni Caroli  imperatoris ecclesiastica: Que ideo suprascriptis non coniunxi, etc.« Post titulos capitum. »Item Capitula domni Karoli imperatoris mundana, etc.« Pag. 125 terg., »De obseruatione quatuor temporum: Primi igitur mensis ieiunium, etc. 365 Ibid.: eodem mense primitie frugum terre colliguntur, et hic mensis a quibusdam mensis hodea [Forte, hordeaceus] dicitur; eo quod hordeum iam tunc messuerunt maiores nostri, etc.« Pag. 125, sermo S. Augustini episcopi de conscientia: »Fratres, estote fideles in omnibus.« Desinit: »futura est in littore, hoc est, in finem seculi.« Quedam miscellanea ex canonibus. Ibid., p. 126 terg., »In synodo Toletana, cap. 31. Non licet presbytero sedere in iudicio illo ubi homo ad  mortem traditur.« Pag. 129, »Incipit sermo S. Augustini de Decimis. Scriptum est, fratres, Domini est terra, etc.« Desinit, »redimere noluisti. Explicit sermo S. Augustini de Decimis.« Pag. 131 exponitur delineatio arce Ne

27. Codex 1050 Palatinus chartaceus in-4 paruo. Quedam epistole. Opus scholasticum de Anima. In fine: »anno MCCCCLu,« et diuerso charactere: »Lipsie per Ioannem Nitkel,« fortasse hic est auctor. Pag. 93, »De legibus diuinis et humanis ex libro Etymologiarum Ysidori Hispalensis libro u capitulum secundum: Omnes autem leges, etc.« Desinit: »Instrumentum est, unde aliquid construimus.«  Sequuntur quedam philosophica de causa materiali, formali, etc. Quedam miscellanea, nonnulla  carmina Latina Germanorum seculi Xu ineuntis. Questiones de celo, etc., de generatione, etc., de sensu et sensato. uidentur esse opera Petri Nitkel, cuius epistola autographa, ut puto, legitur prope finem ad Wimpertum Liitinistam: »Ego te, mi Wimperte, plus solito amo, etc.«

28. Codex 1357 Palatinus membranaceus in fol. »Imago mundi;« titulis rubricatis, et diligenter exaratus est Codex seculo fortasse XIII. Initio due sphere. Prefatio: »Ad instructionem multorum, quibus deest copia librorum, hic libellus edatur, nomen ei Imago mundi induatur.« Cap. 1 »Mundus dicitur, quia sit undique motus.« Pag. 20, »Incipiunt nomina XI regionum continentium infra se prouincias CXIII: Italia, etc.« Ad marg. recenti manu »Libellus  prouinciarum Romanarum paulo amplior uulgato.« Desinit opusculum: »ciuitas: Gothia, Bosfoa.«

29. Sequitur opus mutilum: »tolerantiam. Hinc imberbes senes, et sine uenustate ephebi sunt, quod facies ferro sulcata tempestiuam pilorum gratiam cicatrice absumit, etc. In sequenti dicemus, nunc ad Wisigotharum historiam redeamus. Wisigothe itaque cum per mortem Hermerici.« Desinit: »relicta Italia, Gallias secessit.« Plura hic 366 auctor ex Iornande sumit, quem paulo ante finem laudat: »pristine libertati restituit. Hec Iordanis quidam grammaticus ex eorumdem stirpe Gothorum progenitus, de Getarum origine, et Amulorum [Forte, Alanorum] nobilitate, non omnia que de eis scribuntur et referuntur, ut ipse dicit, complexus exarauit, etc.«  Pag. 41, sine titulo, »Mundus iste sensibilis constat ex quatuor elementis, etc.« Desinit, »etiam partibus caruit.«

30. Pag. 53, »Incipit prologus in librum philosophie: Quoniam, ut ait, Tullius, etc.« Post tabulam capitum: »Philosophia est eorum, que sunt, que non uidentur.« Opus encyclopedicum Christiani hominis.« Desinit, »sectantes compendia diximus, ut animus lectoris alacrior ad cetera discenda accedat. Hic quarte particule longitudinem terminamus. Explicit liber quartus philosophie. Commenta Iulii Solini, siue Grammatici, Polyhistor ab ipso editus et recognitus, de situ orbis, etc.« uidetur ergo opus de philosophia imperfectum, etc. Post Solinum »Excerptum  de Ethico Cosmographo, cata, id est, secundum Ieronymum: Infernum in una parte, etc.« Desinit, »nequaquam uiuere possint.« Epistola Alexandri ad Aristotelem: »Semper memor,« alia ad eumdem: »Opere pretium est, mi magister:« alia ad Olympiadem matrem: »Super his quidem, etc.« Sequitur sine titulo: »Fama refert quod reges Parthorum nemo potest salutare sine munere. Tibi autem, mi domine, etc.« Inde »Orosii presbyteri prouinciarum descriptio: Maiores nostri orbem, etc.«

31. Pag. 137, »Ieronymi presbyteri Demensuratio prouinciarum. India ulterior finitur ab oriente Oceano.« Ibi post Galliam: »Astodio [Forte, Asturia] et Gallicia, Lusitania ab oriente, Cantabria et Aquitania  ab occidente Oceano; cuius spatia habent in longo millia passuum DLXXX, in latitudine millia passuum DLXXXu. Spania ulterior ab oriente Oren tana, ab occidente Oceano, a septentrione flumine Ana, a meridie mari Iberico, cuius spatia expanduntur in longitudine millia passuum CCLXXXIII.« Opusculum desinit: »oceano Britannico.«

32. Pag. 138, rubrica: »Ysidori Iunioris episcopi de Terra. Terra est in media mundi regione, etc.« Liber XIu Etymologiarum et cap. 1 lib. Xu de Ciuitatibus, ubi Ms. omittit, »Cesaraugusta Tarraconensis,« usque ad, »in desolationem redacta est.« Et postea omittit, »Septa . . . imminent freto.« Adduntur alia capita »De oceano, etc.,« ex lib. XIII inter se permixta. Desinit, »motibus incalescentem,«  qui est 367 finis cap. 13. Succedit rubrica: »In nomine Domini incipit diuisio uniuersi orbis terrarum a Iulio Cesare Marco et Antonino  consulibus facta: Omnis orbis peragratus per sapientissimos et electos uiros, etc.« Desinit, »in suum dominium constrinxerunt.«

33. Pag. 154, »In nomine Domini nostri Iesu Christi incipit liber Bemethodii [lege B. Methodii] episcopi ecclesie Patarensis et martyris Christi, quem de Hebreo et Latino transferre curauit, id est, de principio seculi, et inter regna gentium et fine seculorum, quem illustrem uirum beatus Hieronymus in suis opusculis commendauit: Sciendum namque est nobis, karissimi, quomodo in principio creauit Deus celum, etc.« Desinit: »uirginum et  omnium sanctorum.« S. Methodius seculo III claruit; conferendus est hic liber cum eius operibus iam editis.

34. Codex 1448, Palatinus membranaceus in fol. seculi X circiter, charactere Gallico nitido, quem alii typographicum seu cursiuum Italicum uocant. Initio:

Me legat, annales qui uult cognoscere cyclos.
   Tempora qui uaria, qui simul astra poli.
»In Dei nomine incipiunt pauca de temporibus et de uariis temporis spatiis. Amen. Tempora unde dicta sunt. A temperamento etiam nomen acceperunt, ut Isidorus in u Ethimologiarum libro testatur, hoc modo dicens: Tempora dicta sunt a communionis temperamento, etc.« Charactere recentiori pag. 2 legitur: »Hic liber pertinet ad librariam sancti  Martini Ecclesie Moguntine.« Opus desinit, »propter diem Dominicum uariata.« Finit: »Deo gratias Amen.« Multa ex Isidoro sumpta.

35. Sequitur: »Cursus lune per XII signa.« Post tabulam litterarum seu figurarum: »Omnis paschalis luna cuiuscunque etatis est, etc.,« que est breuis nota. Rubrica: »Incipit ordo solaris anni cum litteris, a S. Hieronymo super positis ad explorandam septimane diem, et ad lune etatem inuestigandam in unoquoque die per XIX annos. Si quis itaque etiam calculandi minus idoneus, etc.« Deinde Kalendarium, notatis nonnullis festis. Kal. Ian. »Octabas D. N. I. C. . Febr. 2, »Beata Maria Dominum nostrum offerebat in templo, uII id Febr. »ueris initium habet XCI dies.« uI Id., initium quadragesimi  uIII, Kal. Mart. uernus oritur: Natale S. Petri apostoli. Martius: Xu. Kal. Apr. Dies primus seculi, uIII Kal. Apr. D. N. I. C. crucifixus est. Maius: uII Id. Aestatis initium: habet dies XCI ortus uIII. Kal. Iunias: Aestas oritur. u Kal. Dedicatio eccl. S. Maximini episcopi 368Treuirensis, etc. Iunius: uIII Kal. Iulias: Natale S. Ioannis Baptiste, et conceptio Ioannis euangeliste, III Kal. Iul. Natale apostolorum Petri et Pauli. Iulius: Id. Iulii XII, Apostolorum diuisio ad predicandum. XIII Kal. Augusti: Festiuitas S. uulfmari. Augustus: uII Id., Autumni initium: habet dies XCII, X Kal. Septembr., Autumnus oritur. Sept. XuI Kal. Natale S. Lantberti. Nouembr. uII Id. hiemis initium: habet dies XCII. uII Kal. Decemb. hiems oritur. Sequuntur alia de cyclis, epactis, usque ad annum  Domini DCCCXXXu. Mox ab initio mundi usque ad annum quo scribebat, auctor colligit uI XXII ab incarnatione Christi anno DCCCX.

36. Pag. 19, rubrica: In nomine Dei summi. Domino et filio Sisibuto Isidorus: Dum te prestantem, etc. Tabula capitum 48, titulus: Incipit liber Rotarum sancti Isidori episcopi. Cap. 1, de diebus. Locus uacuus est pro rotis, seu spheris. Cap. 46 est de nominibus maris ac fluminum, quod ab Editis abest: De nominibus maris ac fluminum in Pratis Tranquillus, etc. Desinit liber, stadiorum estimauerunt. Finit amen. Deo, quantum queo, gratias ago meo: uale.

37. Sequitur sine titulo: Dies habet horas XXIIII, etc., cum ratione numerandi per digitos. Alia de asse et  unciis, etc. Pag. 41. terg. uolusii Meciani distributio: item uocabula ac note partium in rebus pecuniariis pondere, numero, mensura: Sepenumero, Cesor [Editi, Censor] animaduerti egre ferentem te, quod assis distributionem, etc. Desinit, dispensio ac dimensio. Alius exinde titulus: De mensuris: Chorus  dicitur a similitudine collis. De uolusio uidendus Fabricius Biblioth. med. eui uerbo uolusius, et Biblioth. uet. Lat. lib. Iu, cap. 9. Pag. 45, Incipit computus: Tempora igitur a temperamento nomen accipiunt, siue quod unumquodque, etc. Forte deest aliquid post accipiunt. Auctor Anglus est, ut ex contextu apparet. Inseruntur alia, initio uoluminis iam descripta, fortasse ex hoc opere excerpta. Confer  Bedam.

38. Pag. 62, uersus de mensibus: Primus Romanas. De diebus: Prima patet. Alii de mensibus: Hic Iani mensis. De signis: Primus adest aries. Pag. 64, Kalendarium, additis secunda, sed antiqua, manu quibusdam festis primis mensibus. Ibid., in Ianuario: uII Idus: Ysidori episcopi et sanctorum Fauste et Euilasi. De hoc Isidoro uide cap. 26, n. 5. Idibus, Hylarii. Iuliani. Martius, uII Kal. Apr. Depositio 369 S. Lutgarii. Nou. Kal., Memoria omnium sanctorum. III Id., Turonis depositio S. Martini. Post alia sunt uersus, quibus mentio fit Bede:

Que quondam mirus perscripsit Beda magister.
Ultimus:

Posco, tuum memorans Flaccum, sine fine ualeto.
 uidetur ergo Albinus operis esse auctor. Pag. 74 in fine post quedam alia de epactis:

Hec; dilecte comes, proprio argumenta labore
Descripsi tibimet, tu dic, quo munere mecum
Certares hodie, do talia dum tibi fessus.

39. Pag. 74 terg., sine titulo, »Plura sunt segmenta mundi, que nostri circulos appellauere, Greci parallelos. Principium habet Indie pars uersa ad austrum, patet usque Arabiam, etc.« In libro Isidori de Natura rerum caput 10 incipit: »In definitione autem mundi circulos aiunt philosophi quinque, quos Greci parallelos, id est, zonas uocant, etc.« Desinit opusculum Ms., »adiecere circulis.«

40. Pag. 76, rubrica: »Incipit de Ortu et Obitu Patrum. Adam pater generis humani Dei manibus,  etc.« Ibid., »Iacobus filius Zebedei euangelizans Hispaniis ab Herode rege gladio cesus est, sepultus in Achaia Armarica.« Des. in Tito: »Ibidem requiescit in pace.« Non distinguitur Testamentum uetus a Nouo. Numeri singulis capitibus margini affiguntur litteris Grecis; ultime he Grece littere , H.

41. Post librum de Ortu et Obitu Patrum pag. 82 terg. est opus de Temporibus, et Horis, et Momentis: Tempora momentis, horis, diebus, etc. In hoc opere pag. 89, sub titulo De mundi etatibus, Chronicon inseritur, in quo multa ex Isidori breui Chronico. Incipit: »Sex etatibus mundi tempora distinguuntur, etc.« Ibid. »de sexta etate: Sexta etas continet annos preteritos DCCIX. Octauianus ann. LuI, etc.« Est Chronicon Bede, cuius Schelstratus  edidit sextam etatem tom. I Antiq. pag. 609 hoc titulo: Ex 900 annorum Codice 511 bibliothece Regine Suecie , continente libellum minorem u. Bede de Temporibus. Sed in Edito dicitur: continet annos preteritos DCCuII. Item edito: »Iustinus ann. IX Acephalorum heresis appellatur.« Ms. noster »Iustinus ann. uIII., Acephalorum heresis abdicatur.« Postea »Armeni fidem Christi suscipiunt;« Ms. addit: »Tiberius ann. uII. Erminigildus rex Gothorum martyrio coronatur. Mauritius ann. XXI. Gregorius Rome floruit episcopus. Focas ann. uIII. Saxones in Britannia fidem Christi percipiunt. Eraclius annos XXXuII, etc.« 370 Schelstratus omittit Tiberius . . . percipiunt, et edidit Eraclius annos XXXuI, et mox Eradonas pro Eraclonas,  quia in Mss. aliqua est confusio inter cl. et d. Desinit: Deo soli patet. Finit. Rubrica: de circulo Decennouenali. Plura in Chronico sunt ex Isidoro, ut dixi. Ea que sequuntur sunt de cyclis, epactis, indictionibus. Sermo in prefatione est de Eusebio et de Proterio Alexandrino, qui de hoc argumento sub Marciano imperatore scripsit, a Leone papa laudatus. Ibi pag. 95 terg.: »Sancta siquidem Romana et apostolica Ecclesia hanc se fidem tenere et ipsis testatur indiculis, que suis in cereis  annuatim scribere solet, ubi tempus dominice passionis in memoriam populis reuocans, etc. Denique anno ab eius incarnatione iuxta Dionysium DCCMO primo indictione XIu fratres nostri, qui tunc fuere Rome, hoc modo se in natali Domini in cereis  sancte Marie scriptum uidisse, et inde descripsisse referebant. A passione D. N. I. C. anni sunt DCLXuIII. Auctor scribebat seculo uIII ineunte, neque multo tempore post uidetur Codex descriptus. Character autem libri de Ortu et Obitu Patrum eamdem uel maiorem antiquitatem presefert ac reliquus character huius uoluminis. Prima autem opera charactere minus antiquo uidentur exarata.

42. Codex 1746 Palatinus, seculi IX uel X, membranaceus in fol. Initio charactere antiquo: »Codex S. Nazarii in Laurissa.« Additur ueteri manu hic index. »Primo Artes S. Augustini. Regula Augustini de nomine et aliis partibus orationis. Ars Donati, quam Paulus Diaconus exponit. Sancti Ysidori episcopi de Grammatica et partibus eius, et figuris.  Dynamius grammaticus ad discipulum suum. Grammatica Iuliani episcopi Toletani. Grammatica, et ars Tacuini. Alia ars, siue grammatica Iuliani Toletani. Ars Asperi de octo partibus orationis. Ars domni Bonifacii archiepiscopi et martyris.« Character Codicis est Gallicus. Pro est nexus H; diphthongi disiuncte et uario modo coniuncte, punctum, duo puncta, uirgula et punctum; nota interrogationis, i longum, fere ut l, quod in charactere Longobardico solet reperiri.

43. Primum opus, Artes Augustini, initio mutilum. Occurrit statim legenti mentio de comparatiuo cum genitiuo, »ut maior horum caritas, etc. »Postea est rubrica: »Incipit de pronomine: Pronomen est pars orationis, etc.« Desinit, »utilis ciuibus, aptus scene.«  Explicit »Artes sancti Augustini feliciter.«

44. Pag. XI, rubrica: »In nomine Domini incipit regula Augustini 371 episcopi de nomine: Omnia nomina XIII litteris terminantur.« Des., mille indeclinabile est,« de quo opere mox plura dicam. Pag. 27, rubrica: »Incipit Ars Donati, quam Paulus Diaconus exposuit. D. Partes orationis quot sunt? M. octo. D. Que? M. Nomen, etc.« Ibid. »Ut Iuuencus: Dauidis inclyta proles.« Desinit, »ut ac, at, et si qua sunt similia.« Pag. 40 terg. rubrica: »Incipit sancti Isidori episcopi de Grammatica et partibus eius: Disciplina a discendo, etc.« Est liber I Etymologiarum. Capite 7 Ms., »uirgilius scripsit bucolicam: addimus pronomen, ipse scripsit georgicam.« Cap. 16 Ms., »Pedes sunt . . . insistunt;« Breulius, »consistunt;« cap. 23,  »cum autem impueritiam . . . labda littera, etc.« Cap. 25, »datatim dat sese, etc.« A labris pro Et a libris.« Desinit, »quia contra naturam sunt,« qui est finis libri primi.

45. Pag. 59. Inscriptio: »Dinamius grammaticus ad discipulum suum ait: O quam dolenda conditio, etc.« Desin. prefatio: »in eterna tabernacula. Interrogatio: Quis primus philosophi nomine nuncupatus est? Responsio. Pythagoras humilitatis gratia, etc.« Nexus, quibus interrogatio et responsio exprimuntur, recentioris manus sunt. Auctor est Christianus, ut constat ex epistola etiam, siue prologo, qui uidetur iam editus, et explicantur artes per uaria schemata, seu paradigmata et figuras, quibus partes diuise demonstrantur. Pag. 62 terg. de litteris:  »Legimusque, apud maiores nostros primum fuisse XI, post hec XuI et postea XXIII inuentas, sicut hodie habentur: sed insuper post regionem [Forte, religionem] Christiane fidei in sacris paginis usi sumus litteris XXuIII, id est, in Christi nomine et .  in IHS H, et in Apocalypsi et . Scribitur IHU pro HIS.

46. Pag. 76 exempla ponuntur,

Pone supercilium, si te cognoscis amicum.


Pone faces caudis circum ligat, in sata mittit.
. Aduertendum non bene compacta esse folia: hec iam non pertinent ad Dynamium. Desinit ibi pag. 71 terg. de interiectione:  modo preposita, modo postposita coniungi. Sequitur alio charactere, ut uidetur, sed eque ueteri, pag. 72, Quot syllabas sibi uindicat arsis, et quod thesis, etc., quod pars est operis Iuliani Toletani mox referendi. Pag. 76 terg. est De posituris.« Ibid.: »Quomodo puta, si dicam:

Aspera conditio, et sors irreuocabilis hore,
   Quam generi humano tristis origo dedit.
Ibid. »nam et quod dicimus COMMICUM librum, non debemus dicere 372 COMMICUM, sed COMMATUM, quia de multis libris obscure sententie ibi sunt posite. Explicit tractatus primus,« scilicet sancti Iuliani Toletani.

47. Pag. seq. 77, »De barbarismo: Barbarismus est una pars orationis uitiosa in commune sermone, id  est, in soluta oratione.« Pag. 85 citatur Augustinus in libris de Doctrina Christiana. De figuris rhetoricis fusius agitur quam apud Isidorum. Desinit in explicatione parabole: »Item in Euangelio Christus de Herode dixit: uulpi illi.« Hec etiam pertinent ad opus Iuliani. Illico pag. 87, rubrica: »Item Iuliani episcopi Toletani de littera: Partes grammatice artis quot sunt? [forte deest, duo.] Prima pars est, etc.« Hoc est initium primi tractatus Iulianei operis. Paulo post initium profert uersus Eugenii Toletani, tacito nomine, de inuentoribus litterarum. Moyses primus, etc. Gulfila prompsit Getarum, quas uidemus, ultimas. Deinde eadem pagina terg. exemplum sumit ex Dracontio non nominato:

Nouerit ut uultur, qua sit regione cadauer.

 48. Pag. 88, ex Etymol. lib. IX cap. 1 tacito nomine: Greca lingua inter ceteras gentium, etc. Latinas autem linguas quatuor, etc. Ibid. terg. plures uersus ex Dittocheo Prudentii non nominati. Ibi ex Sedulio non nominato:

Christus erat panis, Christus petra, etc.
Non semel repetit:

O mortalis homo, mortis reminiscere casus,
qui uersus est Eugenii Toletani lib. I carm. 2. Pag. 89 terg., rubrica: Incipit de syllaba. Quid est syllaba? Comprehensio litterarum.

49. Pag. 90: Da, ubi au:

Auroram iam quarta dies premiserat undis
ex Dracontio. Da, ubi eu:

Eugeni miselle plora, languor instat improbus:
 ex Eugenio lib. I carm. 13. Pag. 91. De nomine, de finialibus syllabis. A terminatur, etc., ita alie rubrice de aliis partibus orationis et de metris. Desinit fol. 98 terg. gerens arma, ruitque letus. Plura sunt ex Eugenio, ut uersus ue mihi, etc., ex lib. I carm. XI. Sequitur pag. 99, rubrica: Incipit Ars Taluini [Forte, Alcuini]. Partes orationis grammatice sunt uIII. In principio uoluminis uidetur scriptum Tacuini, et correctum Taluini, seu Tatuini: in ueteri catalogo scribitur Tatuini. Auctor Christianus est. Citat Donatum. Pag. 101 terg. »Alia gentis, ut Grecus, Hispanus: qui auctores fuerunt prouinciarum Grecie et Hispanie.« Desinit in titulo: »Communia: Inter communia nomina, etc., prout uoluerint, data est Deo gratias.«

 373 50. Pag. 126 terg., »Ars Iuliani Tolotani  episcopi. Partes orationis quot sunt? Octo. Que? Nomen, pronomen, uerbum, etc.« Initium hoc est tractatus 2 Iuliani. Ibid. pag. 129, »Est septimus casus, si dico: Doctior Esidorus quam Antonius.« Pag. 134, Quare dicitur minus, quam finitum: Eo quod de cognita et absente persona loquor: ut puta: Scis domnum Eruigium? Ipse est princeps Spanie .« Sepe »Esidori« nomen in exemplum adducitur, et non semel »Eruigii regis,« ut num. 326, »domni Eruigii regis.« Pag. 150 terg.,

Ac de re tacitus angit, ac corde requirit;
hic Dracontii uersus ex correctione Eugenii in Codice Azagrensi ita profertur:

Hac de re tacitus angit, et corde requirit.
Exemplaria Eugenio antiquiora alio modo habebant, ut dixi ad Dracontium lib. I, uers. 357. Ibid.,

Ast hominem non terra parit, no pontus ab undis,
. Desinit, »partis istius pertinent,« qui est finis tractatus II, Iuliani.

51. Pag. 157, rubrica: »Incipit Ars Asperi de octo partibus orationis: Partes orationis sunt octo, etc.« Desinit, »Augustoduno, et his similia.« Pag. 162, »Ars domni Bonifacii episcopi et martyris: Partes orationis primus Aristoteles, etc.« Desinit, »et altrinsecus.« Sunt paradigmata coniugationum. Quedam legi nequeunt.

52. Post secundum Iuliani opus pag. 152 est  hymnus qui uix legi potest, litteris euanescentibus, e quibus id colligo:


uita sanctorum Deus angelorum,
uita cunctorum pariter piorum,
Christe, qui mortis moriens ministrum
   Exsuperasti.

Tu tuo lectos famulos tropheo
Nunc in his serua placidus diebus,
In quibus sanctum celebratur omne
   Pascha per euum.

Pascha qui uictor rediens ab imo,
Atque cum multis aliis resurgens,
Ipse susceptam super alta carnem
   Astra leuasti,

Nunc in excelsis Dominus refulgens,
Et supra celos Deus eleuatur.
Inde uenturus homo iudicantis
   Denuo iudex.

Corda tu sursum modo nostra tolle,
Quo Patri dexter resident in alto,
 Ne residentes facias in ima
   Precipitari.

Hoc Pater tecum hoc idem sacratus
Prestet amborum, pie Christe, flatus,
Cum quibus regnat Deus unus omni.
   Iugiter euo.
Fortasse legendum: »Hoc Pater tecum, hoc et idem sacratus.« Pro residentes legerem retinentes, et regnas pro regnat.

53. Maurini in Editione operum S. Augustini primi opusculi inscripti, »Artes S. Augustini,« non meminerunt. Alterum, »Regula Augustini, etc.,« supposititium iudicarunt, et ad appendices tom. 374 reiecerunt, quia scriptum non est dialogi forma, neque ad incorporalia promouet animam: quod Augustini libro de Grammatica, in Retractationibus  recensito, conuenire deberet. Dupinius hanc deinde tenuit sententiam, et in eam propendet Tillemontius in not. 6 ad uitam S. Augustini: qui Maurinorum admonitionem non intellexit. Eos enim quodammodo reprehendit, quod dixerint initium huius libri de Grammatica, quod in excusis reperitur, in Mss. ueteribus et recentibus deesse: cum aliunde asserant nullum a se repertum Ms. Codicem huius operis. At Maurini minime dicunt, »initium operis editi« abesse a Mss., sed sermonem habent de »clausula assuta« libro Retractationum, in qua fit mentio eius initii. En eorum uerba: »Scrupulum iniiciebat clausula capitis 7  lib. I Retractationum assuta, scilicet: Hoc opus sic incipit: Omnia nomina tredecim: quod initium est  libri sequentis . At fraudem deteximus ex Mss.  tum ueteribus, tum etiam recentibus, qui eam non habent.«

54. Initium operis in nostro Codice idem est atque in ea assuta clausula. Maurini in fine ediderunt »mille declinabile est:« Cod. Palat. habet »mille indeclinabile est:« quod magis placet: nam »mille« in singulari indeclinabile est; »millia« in plurali declinabile. uidendum etiam esset, an primum opus, »Artes S. Augustini,« potiori iure S. doctori ascribi posset. In Hispania, ut audio, uiri quidam docti editionem Maurinam operum S. Augustini parant. Optandum esset, ut non typographorum more ea tantum, que inueniunt, recudere contenti essent, cum plura addi possint que illustriorem editionem reddant. Propterea non omittam monere in duobus  Codicibus uaticanis num. 4991, 4992, asseruari iam collectas »uarias lectiones in S. Augustinum ex Mss. antiquis uaticanis,« ut ex Inuentario patet. In Regio-uaticana uero Cod. 299 alia exstant de Editione que Rome seculo XuI parabatur, ex Stapletonio, Hieronymo Torrensi S. I., et Emmanuele Sa. Alia uideri possunt apud Petrum Morinum epist. 13 seqq.

55. Dynamius, cuius opus in hoc Codice exscriptum est, fortasse est Burdigalensis ille Dynamius, quem Ausonius inter professores Burdigalenses celebrat carm. 24, de quo preter alia ait:

Crimine adulterii quem saucia fama fugauit,
   Paruula quem latebris fouit Ilerda suis.
 Quem locupletauit coniux Hispana latentem:
   Namque ibi mutato nomine rhetor eras . . .
Reddiderat quamuis patrie te sera uoluptas,
   Mox residem rursum traxit Ilerda domus.
375 Coniectura hec ex eo confirmari poterit quod Dynamii opus in eodem uolumine cum Isidori et Iuliani Toletani operibus, de Re grammatica coniungitur.

56. Quid autem existimandum de Iuliani Toletani opere? A Felice quidem in eius uita non commemoratur, fortasse quia de secularibus disciplinis agit. Nam Felix, de libris S. Iuliani sermonem habiturus, hec premisit: »Summam librorum eius, quos per eum Deus ad utilitatem Ecclesie sue deprompsit, isthinc, lector, agnosce.« Ceterum eam inscriptionem uetustissimi Codicis ueram esse confirmat mentio  »Eruigii regis Gothorum, cuius tempore Iulianus florebat. Hoc ipsum suadent exempla passim repetita ex »Eugenio Toletano,« qui magister fuit Iuliani, et ex »Dracontio,« ab eodem »Eugenio« correcto, ex urbibus Hispanie, »Emerita, Toleto, Cesaraugusta, ut Isidori« mentionem et multa ex eo desumpta loca pretermittam. Adde usum psalterii Gothici num. 189: »Immisit in eos muscam caninam« ex psalm. LXXuII, uers. 45.

57. Antiquitas uero Codicis comprobatur ex ueteri catalogo bibliothece Laurissane seculi X aut seq., membran. in-4, qui adhuc asseruatur in bibliotheca uaticano-Palatina num. 1877. Titulus litteris maiusculis est: »Breuiarium librorum S. Nazarii.« In hoc catalogo indicabatur iam tum Codex noster his uerbis:  »Ars grammatica S. Augustini abbreuiata. Item eiusdem. Item Pauli diaconi ad Karolum regem. Item S. Isidori episcopi. Item cuiusdam sapientis, . Item Tatuini . Item Iuliani Tolotani  episcopi. Item eiusdem de littera, de barbarismo, et ceteris uitiis. Eiusdem de schematibus. Ars Marii uictorini grammatici, et Althelmi de Regula metrorum et enigmata Symposii in uno Codice.« uidentur hec omnia olim uno Codice fuisse comprehensa. Operis S. Iuliani initium tunc fortasse sumebatur a pag. 126 terg., ubi nunc legitur, »Ars Iuliani Tolotani episcopi.« incipit: »Partes orationis quot sunt, etc.« Sic pars secunda erit, que nunc pag. 87 reperitur hoc titulo:  »Item Iuliani episcopi Toletani de littera.« Res in idem recidit.



376 CAPUT CIu. Exemplaria mss. 13 bibliothece uaticano-Urbinatis describuntur. uersio Gallica Catene Patrum. Opusculum Isidori de Celo nondum editum. Soliloquia et Chronica interpolata. Opera uaria de epactis, computo, calculo, etc. Grammatici ueteres. Chronica Isidori extra Hispaniam interpolata.

1. Etsi mss. Codices, qui olim erant ducum Urbinatium, et nunc in bibliotheca uaticana asseruantur, ab Alexandro uII ad eam anno 1658, repenso cedentibus beneficio, translati, elegantia, artificio scriptionis ac picture ornatu notiores sunt, quam uetustate, tamen non desunt inter eos qui uel antiquissimi sint, uel, si recentes quidem, nichilominus magno in pretio  habendi, quippe ex uetustioribus aliis bone note, aliquando etiam raris, magna cura ac diligentia descripti. Primum locum dabo uersioni Gallice cuius dam Catene Patrum ex Isidoro et aliis: quamuis enim eiusmodi catenas et collectiones, quibus bibliotheca uaticana in omnibus suis partibus plena est, preterire mihi proposuerim; tamen hec ob raritatem non uidebatur pretermittenda.

2. Codex 11 Urbinas, qui olim num. 42, signabatur, pergam. in fol. magno. In Inuentario ita describitur. »Gotefridi de Pinkegui catena ex Patribus in quatuor Euangelia, Actus apostolorum, et Apocalypsin, ab ipso contexta, uersa in Gallicam linguam.« Codex editus ab auctore anno 1321, descriptus a Petro Cameracensi 1322. Patres, quibus usus est  compilator, indicantur Augustinus, etc. »Isidorus, etc.« Exemplar elegans insignitum pictoris, imaginibus, circulo initio, minio et auro depictis, ut Urbinates Codices ornati esse solent. Dum magi munera offerunt, depingitur uirgo, puerum in manibus tenens, iam uestibus indutum, et non uagientem in cunis. De simili imagine Harduinus Comment. in Nou. Testam. loquitur. Diabolus tentans Dominum depingitur pedibus, quales sunt gallorum. Isidori nomen raro occurrit, ut pag. 76, al. 77 terg., ad cap. XIu Matthei, hoc sensu: »Si tu haberes sapientiam Salomonis, pulchritudinem Absalonis, uires Samsonis, longam uitam Ade, etc.« In Euangelio S. Ioannis crucifixio depingitur, et 377 quidem »tribus tantum clauis«: latus dextrum apertum a milite:  Deipara exanimis representatur: uide not. Lazeri ad Brunon. tom. II rec. edition. omnium Operum p. 144. Post quatuor Euangelia Actus apostolorum, sed historice et sine glossis Patrum. Deinde Apocalypsis sine glossis Patrum. Godofredus de Pinkegui opus absoluit anno 1321, Petrus de Cambray scriptionem huius uoluminis absoluit anno 1322.

3. Codex 60 Urbinas, olim signatus num. 72 membran. in fol. eleganter, et litteris aureis ac uersicoloribus scriptus seculo Xu. Eo continentur S. Gregorii Nazianzeni et S. Ioannis Chrysostomi quedam opera. In prima littera imago S. Gregorii depicta conspicitur. Pag. 126 Chrysostomi tractatus super psalmum L. Post homilias in laudem Pauli uersus  Basilii, siue Chrysostomi in eiusdem S. Pauli laudem, »Polus terre Paulus, etc.« Tum inscriptio, »Illustrissimi uiri Damasi Romane Ecclesie pontificis summi in laudem apostoli Pauli egregii uersus incipiunt«. Nonnullas uarias lectiones excerpsi ex hoc Codice, ad editionem S. Damasi Merende studio procuratam, a me collato.

4. Pag. 178 terg. est elogium S. Ioannis Chrysostomi ex Isidoro, ex cap. 21, ut ibi dicitur, De uir. illustr.; sed apud Grialium est cap. 19, apud alios caput 6. Desinit, »in exsilium retruserunt«. Succedit uersio Ambrosii Camaldulensis aduersus uituperatores uite monastice, primitie studiorum eius, ut ex prologo patet. In hoc Codice pag. 175, in hom. 7 Ioan. Chrys. de Laud. Pauli, hec legimus: »Quanta  etiam cum libertate obstruit ora impiorum? uerum nec ibi stare contentus, etiam in Hispaniam precucurrit«. Notatur id uacare, et additur: »Nota, quod id communiter non tenetur, scilicet quod Hispaniam adierit; sed dixerat aliquando quod ire intendebat illud ut ad Romanos cap. Xu patet.«

5. Codex 100 Urbinas, olim 141, membranaceus in fol., nitida scriptura, rubricis, litterisque aureis ornatus, seculi Xu circiter. Plura Isidori opera hoc Codice continentur. Rubrica: »Textus epistolarum Ysidori ad Braulionem, et Braulionis ad Ysidorum de petitione libri Etymologiarum incipiunt feliciter«. Tabula capitum librorum XXII. Liber I, de Grammatica, etc.: capita sunt 29. Lib. II, de Rethorica: cap. 21. Lib. III, de Dialectica: capita 6.  Lib. Iu, de Mathematica: capita 69. Lib. u, de Medicina: capita 12. Lib. uI, 378 de Legibus, etc.: cap. 28. Lib. uII, de Chronice uocabulo: capita 12. Lib. uIII, de ordine Scripturarum: capita 21. Lib. IX, de Deo et angelis: capita 14. Lib. X, de Ecclesia: capita 11. Lib. XI, de Linguis gentium: capita 7. Lib. XII, de quibusdam Nominibus per alphabetum. Reliqui decem libri ut decem postremi editionum.

6. In fine Etymologiarum: »Liber XXII Ysidori Etymologiarum explicit feliciter. Epistola Ysidori incipit feliciter. Cum te prestantem ingenio facundiaque, ac uario flore litterarum non nesciam, impendis tamen, etc.« Post epistolam rubrica: »Liber  XXIII Ysidori de astronomia incipit feliciter. De diebus: capitulum primum: Dies est solis, etc.« In tabula librorum id opus ueluti separatum ab aliis Etymologiarum libris representatur. Sunt sphere, siue figure circulares, et alie uaria forma: capita numerantur 49. Caput 45 est »de nominibus maris et fluminum. In annalibus libris Patrum Tranquillus, etc.« Ultimum caput est: De partibus terre: Nunc terre positionem, etc.«; post uerba ultima Editorum »stadiorum estimauerunt«, additur »CCC autem in longitudine, CCti in latitudine in historiis catholicis hoc dicetur«. Sequitur figura terre cum tribus partibus, Asia, Europa, Africa. Rubrica de Celo: »Queritur, utrum unum sit celum, an plures, etc.« quedam questiones de celo. Desinit: »omnis humani  ingenii capacitas«. Rubrica: »Liber Ysidori de astronomia et de celo exit feliciter.« De prima illa questione, utrum unum sit celum, etc., agitur in hoc libro de Natura rerum cap. 13 diuersis uerbis. uide supra cap. 86, num. 5.

7. Pag. 191, rubrica: »Liber Primorum  incipit feliciter. De librorum Noui ac ueteris Testamenti plenitudine, etc.« Desin., »actaque legationum.« Rubrica, »Item prefationes Noui Testamenti. Euangeliorum predicatio, etc.« Desinit: »lignum uite Dominum Iesum Christum.« Pag. 146 terg., rubrica: »Ortus et uita, uel Obitus sanctorum qui in Domino precesserunt; prefatio incipit feliciter.« In principio pagine rubrica: »Ysidorus de Obitu Patrum. Prefatio: quorumdam sanctorum,  etc. Adam protoplastus, etc.« Capita omnia Noui ac ueteris Testamenti sunt 84, ultimum »de Tito.« Cap. 70 de Iacobo Maiori, ut Editi: »scripsit . . . infudit . . . sepultusque est in Achaia Marmaricha, uIII Kal. Augusti.« De Petro: »ad orientalem plagam.« De Paulo: »contra orientalem plagam.« De Mattheo: »in montibus Persarum.« De Thoma »in Calaminia.« Capite 79 379 de Simone coniungitur diuisio apostolorum: »Iacobus Hispaniam . . . Philippus Galliam.«

8. Pag. 204 tergo: »Liber Ysidori ad Orosium incipit: Domino sancto ac reuerentissimo fratri Orosio Ysidorus. Quedam notissima, etc.« Desinit: »eterne beatitudinis refectione saturabuntur.« Sunt Allegorie. In fine rubrica: »Liber Primorum [corrige  Allegoriarum] sancti Ysidori ad Orosium explicit feliciter. Liber Soliloquiorum beati Isidori incipit ad Orosium Patrem. Prologus Soliloquiorum incipit: Isidorus lectori salutem. uenit nuper ad manus meas quedam cedula, quam Synonyma dicunt, cuius formula persuasit animo, etc.« Fortasse pro, »ad Orosium Patrem,« legendum, »Ad Orosium presbyterum;« sed totum hoc uidetur a librario inepte repetitum ex opere precedenti; nam Soliloquia Isidori Orosio non sunt nuncupata.

9. In dialogo precedunt rubrice suis locis: »Homo deflens: ratio admonens«. In fine rursus: »Liber Soliloquiorum ad Orosium Patrem explicit feliciter, et cetera, finis.« Continuatur liber primus cum secundo: prope finem libri II in editis: »In celo,  non in terra merces promittitur sanctis:« in mss., »iustis,« et addit: »inter cetera quoque monita mea, scire debes quod peccatum quatuor modis perpetratur, etc.« fere ut cap. 17 lib. II Sententiarum, sed fusius. Alia adduntur que in Isidori operibus desiderantur, de septem originalibus Ade peccatis, de Disciplina Christiana, etc. Desinunt Soliloquia: »mentem bonam pacatamque uitam«, cum rubrica iam relata. In opere plura pretermittuntur. Liber I et II sic continuantur: »frequenter peccans et lugens ueniam uix meretur. Tunc erit perfectum opus tuum, si usque in finem perseuerauerit [Forte, perseueraueris]. Semper considera temetipsum, homo, et scito quid sis, et ad quam rem sis in seculo procreatus«.  Ita alia mutilata.

10. Pag. 217, rubrica: »Liber Differentiarum sancti Ysidori episcopi Yspalensis incipit: Quid inter Deum et Dominum? Inter Deum et Dominum ita quidam definierunt, etc.« Desinit: »atque exemplum humilitatis Christi«. Sunt Differentie rerum, que cum Editis satis consentiunt. Rubrica: »Liber Differentiarum sancti Ysidori Yspalensis episcopi exit feliciter«. Pag. 227, rubrica: »Prefatio, uel recapitulatio fidei catholice, siue superdictio operis Ysidori Yspanensis episcopi ad Florentinam sororem suam. Sancte sorori Florentine Ysidorus 380 Toletanus episcopus: Quedam, que diuersis, etc.« In aliis quoque Mss. Isidorus Toletanus perperam inscribitur. Rubrica: »Prefatio, uel recapitulatio  Ysidori exit. Liber primus Ysidori contra Iudeos incipit feliciter, etc.« Caput ultimum 63, etc. »Liber primus Ysidori contra Iudeos explicit feliciter. Prologus secundi libri, uel breuiarium precedentis libri. Quadam ex parte, etc. Liber secundus Ysidori de gentium uocatione incipit feliciter«. Caput ultimum 28: »Recapitulatio operis, etc. Liber secundus Ysidori de gentium uocatione contra Iudeos exit feliciter.«

11. Pag. 253, rubrica: »Liber Chronicorum sancti Ysidori Hispalensis episcopi ab exordio mundi usque ad Heraclii imperium, et Sisebuti regis Gothorum principatum, qui regnauerunt circa annum Domini 600 ab initio mundi 4060 incipit. Prologus Ysidori incipit feliciter. Breuem seriem temporum per  generationes, etc.« Ibi: »Horum nos temporum summam ab exordio mundi usque ad Augusti Heraclii imperium, et Sisebuti regis Gothorum principatum, etc.« Prologus desinit: »hominem primum Adam«. Sed ad uerba: »cognoscatur. Sex diebus rerum omnium creaturam Deus formauit«, margini adiicitur: »Prima seculi etas de creatione rerum.«

12. In rebus antiquis ante Christum natum satis consentit chronico edito: quedam contrahit, ut prope finem quinte etatis: »Cicero laude oratoria clarus habetur. Cleopatra ann. I, quia cuius tertio eius [Forte, ann. XI, cuius tertio] anno Iulius Cesar sumit imperium. Sexta etas, Caius Iunus Cesar regnauit ann. u. Hic primum Romanorum singularem obtinuit principatum: a quo esse Cesares  appellati sunt, abhinc sequuntur imperatores. Octauianus regn. Augustus LXI,« supra eadem manu, al. LI. Deinceps in imperatoribus primis nonnulla adduntur, nonnulla omittuntur. De Nerone pauca sunt. Adiiciuntur Galba, Otto, uitellius, omissi in Editis. Ita: »Post Neronem Galba regn. mensibus Iu, occisus est in foro Rome. Otto regn. diebus CCu, uixit annos XXXIu, ipse se interfecit in Italia apud Hebraicum. uitellius regn. mensibus uIII, uixit ann. LIIII, occisus est a uespasiani ducibus«. De Constantino: »reperta est. Cumque bellum in Persas moliretur, in uilla publica iuxta Nicomediam dispositam bene rempublicam filiis tradens, diem obiit: uixit LXuI.« Alia omittit. In Iuliano: »crucis apparuit signum. Dum per uasta deserti incautius euagatur, ab obuio quodam  hostium equite cto [Forte, contrario uel conto] ictus interiit. 381 uixit ann. XXX.

13. Multa uariant in his et seqq. imperatoribus. De Iustiniano: »Eodem tempore passa est a diuina indignatione Pompeiopolis misit [Forte, misera]; scissa enim est terra a terre motu, et obrutum est medium ciuitatis cum habitatoribus, et erant subtus terram a terremotu, et uoces eorum audiebantur clamantium, ut sibi misericordiam prestaretur, et multa donauit imperator ad deducendos iuuenes [Forte, uiuentes].« Res Hispanice aut omittuntur, aut contrahuntur; ut »Mauricius regn. ann. XXI. Sueui a Leouigildo ab optentis  Gothis subiiciuntur. Gothi, Recaredo innitente, ad fidem catholicam reuertuntur. S. Gregorius  insignis habetur. Eodem anno legationem funguntur Auares, etc.« Compilator, uel interpolator precipue res imperatorum persequitur. S. Hermenegildi non fit mentio.

14. Post multa de Phoca sic desinit: »Inito bello, uincit gratia Christi tyrannum. uulgus autem hunc comprehensum interfecerunt, et igne apud Boi cremauerunt.« Rubrica: »Liber chronicorum, siue de temporibus sancti Isidori archiepiscopi Hispalensis explicit.« Cetera que sequuntur alius scripsit usque ad finem libri. »Eraclius imperauit XXXI annis: Ingressus ergo regalia, coronatus est, etc.« Fuse historia imperatorum contexitur usque ad Michelem: »Michel piissimus, etc., et obsessam Adrianopolim cepit.« Post hunc reges Longobardi  breuiter perstringuntur, ut puto, ab alio continuatore, ita: »Alboinus decimus rex Longobardorum regn. primus in Italia super Longobardos ann. III et mens. uI. Quando obiit, erat indictio Iu anno dominico DLXuIII, etc. Berengarius rex post mortem Caroli, etc.« Hic et seqq. uberius aliquanto enarrantur. Ultimus: »postea regnauit Henricus filius eius ann. uI. Deinde ueniens Romam ann. MXLuI, et facto concilio causa simoniace heresis deposuit Ioannem papam cognomento Gratianum [lego Gregorium]. Qui succedens uenerabilis PP. Clemens, prefatoque regi tribuens coronam, regnauit ann. uIX et mortuus est ann. MLu. Finis.« Rubrica: »Chronica alia ab Heraclio usque ad finem libri explicit feliciter.«

 15. Pag. 273, rubrica: »Liber Prosperi de uita contemplatiua incipit feliciter. Hic Prosper dicitur fuisse notarius sancti Leonis pape. Claruit autem circa annos CCCC quinquaginta octo.« Prefatio, et tres libri. In fine, »Liber tertius Prosperi de uita contemplatiua exit feliciter.« Iam sepe notatum hos libros non Prosperi esse, sed 382 Iuliani Pomerii. Nihil aliud in hoc Codice pulchro; neque dicitur a quo scriptus. Post tabulam initio est circulus magnus cum decem minoribus aliis circulis, quibus opera contenta indicantur. In principio Etymologiarum inter alios ornatus est stemma pontificium domus Urbinatis, sed sine litteris F. R., aut F. D., que alibi occurrunt. Librarius sepe utitur numeris Arabicis. In circulis indicantur decem opera: quia Astronomie  liber, siue de Natura rerum, pro diuerso opere ab Etymologiis ponitur: qui in ipso contextu dicitur esse liber XXIII Etymologiarum, ut iam animaduerti.

16. Codex 105 Urbinas, olim 146 in fol. membranaceus, seculi Xu, ut uidetur: ornatus picturis aureis minio descriptis, circulo initio: »Sermones Aymonis uiri doctissimi atque sanctissimi.« Initio imago Aymonis cum mitra et baculo. Prima »homilia in Euangelium: Erunt signa, etc.« Ultima in Euangelium Luce: »Sint lumbi uestri precincti: Luxuria uirorum in lumbis, mulierum uero in umbilico uentris est, etc. Explicit liber Homiliarum doctoris Aymonis.«

17. Sequuntur quedam sententie ex Gregorio et  Ysidoro. Prima sine titulo: »Sicut fasciculi lignorum ad combustionem,« ex cap. 32 lib. I Sent., ubi Isidorus ex Gregorio plura sumit. Nominatur »Ysidorus« ad hanc sententiam. »Isaac apud alienam gentem puteos fodit, etc.,« ex Comment. Genesis, cap. 22, sed non omnino iisdem uerbis. Codex desinit: »iehsu, Deo gratias amen.« Descriptus est post S. Bernardini tempora. Adest stemma ducum Urbinatium, additis insignibus pontificiis cum litteris F. D. ex utraque parte, forte, ut indicetur Federicus dux, ut alibi in simili stemmate, quod in aliis Codicibus apparet, depictis duabus aquilis, sed aliquando sine pontificie dignitatis symbolo.

18. Codex 106 Urbinas olim 156, uel 159, membr. in fol. cum figuris et picturis, et initio circulari figura,  et ducum Urbinatium stemmate pontificio. In circulo epigraphe: »In hoc Codice continentur libri III Ugonis et Heriani de immortali Deo, et Hesidori Hispaniensis episcopi de summo Bono libri III. Prologus Ugonis et Heriani de immortali Deo feliciter incipit: Moyses quondam, etc.« Pag. 120, rubrica: »De sancto immortali Deo Hugonis Etheriani liber: Memorandarum uirtutum Alexandri pape tertii, et magni imperatoris Manuelis, Latine atque Grece Constantinopoli editus explicit.« Sequuntur epistole Hugonis ad Alexandrum pont., Alexandri 383 ad Hugonem, Hugonis ad Aimericum Antioch. patriarcham, huius ad Hugonem, qua mittit »cupam unam argenteam,« qua biberet. Epistola pape Lucii consolatoria de Obitu magistri Hugonis ad fratrem eius.  Liber hic Ugonis editus est, hoc est, scriptus Constantinopoli Grece et Latine, ut ex nota in fine.

19. Pag. 126, rubrica: »Prefatio S. Hisidori Hispaniensis episcopi in libro de summo Bono incipit: Domino sancto meritisque beato fratri Masoni episcopo Ysidorus episc., etc.« In hac epistola legitur, »Nicerio, etc., aut antiquior, aut potior exstat auctoritas. Data sub die pridie Kal. Martii, anno tertio regnante D. N. gloriosiss, Witterico rege. Explicit prologus. Incipiunt capitula libri primi.« Tabula quindecim tantum capita libri primi exhibet. Plura sub uno titulo comprehenduntur, et quedam omittuntur. Deficit hic liber I, »et exterriti purgabuntur, cap. penult., prope finem. Pag. 149, rubrica: »Incipit liber secundus Sententiarum S. Ysidori.  Precedit Tabula capitum 41. Ultimum de abstinentia, quod apud Breulium numeratur 44. Desinit lib. II, ut Editi: »sed etiam periculum exhibet.« Addit quosdam uersiculos barbaros et mendosos: »Suscipe, lector,« etc. Lib. III indicat capita 65. In textu cap. ultimum 68. Desin., »non quos celestis aula letificando includit. Explicit. liber Sententiarum sancti Hisidori Hispaniensis episcopi: Deo gratias. Amen.«

20. Codex 290 Urbinas membranaceus in fol. seculi XI circiter, charactere Gallico, seu Romano cursiuo. Quedam astronomica et astrologica miscellanea, et anonyma. Pag. 3, »Pet. Osiris Micipso regi salutem. De his que a me ad humane uite cautelam inuenta sunt, etc. Ibidem  terg., »Rem. Fauii [lego Fanii]. De ponderibus et mensuris:

Pondera Peoniis ueterum memorata libellis.«
In tabula epactarum et indictionum, que procedit ab anno 988 ad annum 1234, manu recentiori quedam facta enarrantur.

21. Ad annum 1095 fit mentio Aldeberti depositi, cui successit Wecelinus archiepiscopus . Ad annum 1000, Ordinatio Heriberti archiepiscopi. Ad annum 1049, »Hic iacta sunt fundamenta nostri monasterii.« Ad annum 1033, ordinatio abbatis Tegenonis. Refertur successio abbatum et monasteriorum usque ad annum 1179, quo desinunt notationes secunde manus. Opus fortasse factum anno 988. Pag. 12, »Computus Herimanni  secundum naturam, cur lune etas computo nostro persepe non conueniat.«

384 22. Pag. 30 seqq., »De numero digitorum, siue de ratione numerandi per digitos, cum figuris.« Pag. 31, uersus de mensibus per tetrasticha: »Hic iam mensis,« etc. Monosticha de mensibus. »Primus Romanas.« uersus de signis: »Primus adest aries.« uersus de sphera: »Ad Boree partes,« Ausonio hi tribuuntur. uersus de signis et mensibus: »Principium Iani.« uersus de septimana: »Prima dies Phebi.« Opus de diuisionibus temporum: »Diuisiones temporum quot sunt?« Pag. 44 rubrica: »Incipit sententia sancti Augustini et Isidori in laude computi: Isidorus in laude computi; Ratio numerorum, etc.« Ex cap. 4, lib. III. Etymol. Pag. 51  terg., sine titulo: »Cum fratribus adolescentioribus nostris quedam calculatorie artis rudimenta communi sermone explicare cepissem, etc.;« post prologum rubrica: »Incipit libellus calculatorie artis Helprici: Annus solaris, ut maiorum constat solertia, etc.« Sunt capita 38; in cap. 38, qui est epilogus: »nonnunquam uasa fictilia tanto solent esse utiliora, quanto uiliora, etc., sciat autem, quisquis ista fastidierit, non sibi esse dicta, sed his tantum qui maiora adhuc penetrare nesciunt.«

23. Pag. 64. Tabula epactarum cum nominibus archiep. Treuirensium usque ad ann. 1098. Pag. 64, terg., tabula epactarum cum nominibus archiepiscoporum Coloniensium.

 24. Codex 307 Urbinas, al. 529, membranaceus seculi Xu, cum figuris et picturis ex auro. Stemma non est ducum Urbinatium. Inter pueros, qui prima pag. pinguntur, quidam pulsat instrumentum musicum simile nostro biolin, aut Italice biolino. Rubrica: Nonii Marcelli peripatetici Tuburginensis de compendiosa doctrina per litteras ad filium incipit feliciter. Serium est tedium et odium, etc. Prima littera exhibet imaginem Nonii Marcelli. Desinit, in Affranio et uiris uetustissimis scriptoribus. Editi, et iuris uetustissimis.

25. Pag. 146, rubrica: Festi Pompeii abbreuiatio de uerborum significatione incipit feliciter. Augustus locus, etc. Imago Festi in prima littera. Pag. 209, rubrica: uocabula delecta ex Seruio grammatico super Aeneida per Guarinum ueronensem: Abiurare est, etc.,  per alphabetum. Pag. 264, rubrica: De nominibus ponderum et instrumentorum ad ponderandum secundum Isidorum. Trutina est gemina ponderum lanx, etc., ex lib. XuI Etym. cap. 24. Sequuntur alia de mensuris, etc., ex cap. 25.

26. Codex 308 Urbinas, al. 530, membranaceus nitidus, picturis 385 et imaginibus ex auro et minio ornatus cum stemmate pontificio familie ducum Urbinatium. Intra circulum primum: »Nonius Marcellus de compendiosa doctrina;« recentiori manu notatum, »Non est Nonius, sed Diomedes de oratione, etc.« In prima pagina pingitur ludi magister, alibi pueros docens e cathedra, alibi pueri cuiusdam ex alterius humeris pendentis nates uerberans: pedes eius qui punitur ab aliis pueris comprimuntur. Ludi magister manu  tollit scuticam manubrio ligneo et tribus funiculis. Incipit opus: »Artem mere Latinitatis, etc.« Sunt tres libri. Desinit, »legentium gratum testimonium, si non laboris, certe simplicitatis, consecuturum.«

27. Pag. 124 terg., sine titulo: »Domino meo Enchiesio [alii, Eucherio] episcopo Agretius S. D. Libellum Capri, etc., seruare possumus. uale memor nostri, et presidium meum. Agretius, cum Latine scribis, per diphthongon scribendum, non, ut quidam putant, per y Agrytius. Triceni de Tricentis, etc.« Desinit, »supplicia de tormentis dicimus et de precibus diuinis.« Finis. Legesis, cap. 56.

28. Pag. 150 terg., rubrica: »Schola Albini grammatici de grammatica, etc. Fuerunt in schola Albini magistri discipuli duo, unus Abstemius ex Macerate in Flaminia  oppido, alter uero Zolphus Pergulanus, etc. »Est dialogus inter hos tres. Pag. 192, rubrica: »Nonii Marcelli Peripatetici de indiscretis generibus per litteras alphabeti feliciter incipit ad filium: Angiportus masculini generis, et apud multos neutri.« Desin. »ortus, pictus, figura.« uersus rubri:

Ista lubens, euo quanquam peritura, notauit,
   Ut scires Golphum, dux Federice, tuum.
Nam monumenta tui maiora in pectore seruat
   Non annis, ullo non moritura situ, etc.
Fortasse hic Golphus auctor est dialogi inter ipsum, Albinum et Abstemium.

29. Codex 382 Urbinas, al. 606, nitidus, cum picturis ex auro ornatus, etc. Stemna non uidetur esse ducum Urbinatium. In circulo magno et aliis minoribus  legitur: »In hoc ornatissimo Codice continentur opera in circulis annotata. Eusebius de temporibus. Marcellinus de temporibus. Mattheus de temporibus. Hieronymus de uir. illustr. Gennadius de uir. illustr. Dialphonsus [lege D. Alphonsus] de uir. illustr. Isidorus de uir. illustr, Isidorus de Obitu sanctorum.«

30. Pag. 1 »Incipit Chronica Eusebii: Hieronymi cum superadditis Prosperi. Adiuratio Hieronymi; Adiuro te, quicunque hoc descripseris 386 libros per D. N. I. C., et gloriosum eius aduentum, in quo ueniet iudicare uiuos et mortuos, ut conferas quod scripseris, et emendes ad exemplaria ea de quibus scripseris diligenter. Et hoc adiurationis genus similiter transcribas et transferas in eum Codicem quem descripseris.« Confer Prolegomena Sedulii et  dicta supra cap. 87 ex epistola Hieronymi ad Lucinium Beticum. Desinit anno mundi 5646, »ualentiniano uI et Nono  consulibus. Explicit Chronica Eusebii, Hieronymi et Prosperi.« Pag. 82, rubrica: »Item que ex Chronica Marcellini deflorauimus: Incipit proemium eiusdem: Post mirandum opus, etc. Theodosius Hispanus, etc.« Desinit: »accepit magisterium. Collectio omnium annorum, etc.« Pag. 90, Matthei Palmerii Florentini de temporibus, etc.« Desinit anno 1448. Pag. 142,« Diui Hier. de uir. illustr. liber: Hortaris. Eiusdem de decem doctoribus, etc.« . Pag. 158 terg., rubrica: »Gennadii Massiliensis episcopi  de illustr. uir. liber.« Ultimum caput de Ioanne presbytero Antiochie parochie.

 31. Pag. 167 terg., rubrica: »Isidori Hispalensis archiepiscopi de illustribus uiris incipit feliciter: Quamuis superius, etc.,« ut apud Grialium. Ordo idem, sed post uictorinum ms. »Eucherius episc. Francie, etc.« Post Eusebium ms. »Sedulius presbyter grammatice peritie, etc.« Iterum post Ioannem: »Sedulius presbyter edidit, etc.« Post Fulgentium. »De Rucerio episcopo. Rucerius episcopus elegans, etc.« Hic est Eucherius in edito Grialii. Ultimum caput est »de Isidoro episcopo.« Ad marg. rubrica: »Braulio ep. Cesaraug. hanc Isidori uitam composuit.« In fine huius uite: Isidori de uir. illustr. liber finit. Ildefonsi Tolet. arch. liber de ill. uir. incipit. Prefatio: uirorum annotationem, etc.« Capita sunt 14 ut apud Grialium: »Gregorius papa, etc.:« tres ultimi Eugenius,  Braulio, Eugenius alter. Sequitur rubrica. »De Ildefonso episcopo: Ildefonsus memoria, etc.,« sine nomine auctoris, siue Iuliani, siue Felicis. In fine uite Ildefonsi: »Finit Ildefonsi episcopi de uir. illustr. liber.«

32. Ibidem: »Isidori Hispalensis episcopi de Ortu, uita et Obitu sanctorum Patrum, qui in ueteri ac Nouo Testamento uirtutibus claruerunt, liber incipit. Prefatio: Quorumdam, etc.,« tabula capitum. Ordo, ut apud Breulium: in Ms. »Dan, Isachar.« Breul., »Isachar, Dan.« Ms. »Ionas, Micheas, Naum:« in Breul., »Azarias, Helias, Eliseus, Zacarias . Tobias.« Ms. »Iudith. Finis uitarum 387 sanctorum ueteris Testamenti. Sequitur de his qui in Nouo Testamento  fuere, Zacarias, etc.« Breul., »Iudith, Machabei, Zacarias, etc.« In hoc codice: »Iacobus, qui interpretatur supplantator, filius Zebedei, frater Ioannis, quartus in ordine, atque Hispanie et occidentalibus locis Euangelium predicauit, et in occasu mundi luce predicationis effulsit. Hic in Marmarica Achie ab Herode tetrarcha gladio cesus occubuit, ibidemque sepultus est.«

33. Post librum de Ortu et Obitu Patrum pag. 186 rubrica: »Incipit liber chronicorum Isidori Hispalensis episcopi, etc.,« ut dictum cap. 78. Sequitur tabula titulorum, ut in Cod. 392, al. 609, post prologum, ubi legitur »Hieronymus chronicorum« sine »presbyter.« Post tabulam: »Incipit prima etas, etc. Sex diebus, etc., ad similitudinem suam primum  Adam.« Rubrica: »De Adam, etc.« Postea »Hic incipit sexta seculi etas, cum qua currit et septima, etc.,« ut incipit Chronicon idem apud Schelstratium. In ualentiniano: »permanebant, licet neglecta essent,« ut apud Schelstratium. In Tiberio, »uastantur: et ipse martyrio coronatur .« Desinit: »Eradius, etc. . Huius imperatoris temporibus usque ad decimum quartum imperii sui annum, et Lotharii gloriosissimi Francorum principis XL regni sui anno multa reipublice ubi pene a diuersis gentibus dispendia illata fuerunt, etc. Fiunt igitur ab exordio mundi usque ad quintum Eradii  imperatoris annum, et quartum religiosi principis Sisebuti anni u DCCCXX. Explicit liber Chronicorum sancti Isidori Hispalensis  archiepiscopi.« uides, interpolatorem Francum esse. Apud Schelstratium quoque eadem de Lothario uerba proferuntur.

34. Sequuntur in eodem Codice Chronica Bede: »Adam annorum centum triginta genuit Seth, etc.« Ibi sub Mauritio fuse de martyrio S. Hermenegildi, et de Leandro »Hispalitano« episcopo, qui ipsum docuerat. Desinit, »mereatur accipere palmam.« Obserua, in circulis prime pagine non includi Chronica Isidori et Bede, que tamen eodem charactere sunt descripta.

35. Codex 392 Urbinas, al. 609, sub quo numero Schelstratius Chronicon Isidori produxit, membranaceus in fol. paruo, charactere magno et nitido, picturis aureis, uersicoloribus figuris, uario ornatu,  et stemmate pontificio Federici ducis Urbinatium insignitus. Initio index contentorum in Codice intra figuram quadram 388 oblongam. Primum opus est Chronicon Isidori, quale nuper descripsi ex Codice 382, al. 606.

36. Pag. 36, rubrica: »Isidori Hispalensis episcopi de Ortu, uita et Obitu sanctorum Patrum qui in ueteri ac Nouo Testamento uirtutibus claruerunt, liber incipit. Prefatio: Quorumdam sanctorum, etc.« Tabula et ordo capitum, ut in Codice 382. Caput de Iacobo, ut in eodem Codice 382. De Iacobo Minore in utroque Codice: »certatim cuperent attingere populi. Hic duodecim tribubus, que sunt in dispersione gentium, epistolam scribit. Qui dum in Hierusalem,  etc.« Consentiunt hec duo exemplaria in hoc etiam opere.

37. Sequitur opusculum Hieronymo in aliis quoque Mss. affictum de XII Doctoribus: »uis nunc, Euagri mi frater, etc.« Pag. 81. Computatio quedam annorum per epochas: »Anno a constitutione mundi peracto u CLXXXXIu. Natus est D. I. C.« Fit mentio anni Christi 409. Pag. 85 tergo, rubrica: »Extractiones ex Papia: »Aetas proprie dicitur, etc.« Breue Chronicon usque ad Conradum imperatorem et Henricum Minorem. Pag. 94 aliud Chronicon, uel potius historia: »Regnum seculi huius bellis acquiritur, etc.« Ibid., »Cuius  tempore a Latinis condita est Alba, que modo destructa est a Romanis, quando imperator Theutonicus maximam  de Romanis fecit cedam in monte Porco, propter heresim pape.« Ab aliquo schismatico id scriptum puto seculo XII tempore Alexandri III. Contexitur quedam historia de diuersis regnis et imperiis, que desinit: »Titus succedit duobus annis: qui suo fratri Domitiano imperium reliquit. Rufus uidet PRESIDET.« Sequitur rubrica: »De laudibus uictorini Feltrensis: Illud uerissime referre me puto, etc.«

38. Pag. 106 terg., rubrica: »Incipit Epitoma diui Titi Liuii Patauini: Aduentus Aenee in Italiam, etc.« Est breuiarium librorum 140, continenter sibi succedentium; desinit: »Laudatur a Cesare Augusto uitrico, et supremis illius funeribus plures honores dedit.«

39. Pag. 217, »Liber Augustalis Benuenuti de  Imola ad march. Estensem Albertum.« Ibid.: »Phocas, etc., qui primus obtinuit, quod Romana Ecclesia caput esset Ecclesiarum, cum prius Constantinopolitana se nominaret.« Sequitur Catalogus pontificum et imperatorum: pontificum usque ad Pium secundum, imperatorum usque ad Federicum tertium. In fine: »Manu Matthei de uulterris.« Hic est exscriptor libri.

389 40. Liber de Ortu et Obitu Patrum in ueteri Testamento satis concinit cum Breulio in utroque relato Codice 382 et 392, sed in utroque deest postremum caput de Machabeis. Desunt etiam capita, in Breulio duplicata, de Helia, Heliseo, Zacaria, etc. In Nouo Testamento de B. u. Maria finit uterque Ms.: »cum tamen reperiatur sepulcrum.« Forte deest  non. De Petro, ut Breulius, »ad Orientalem plagam, etc.« De Paulo »trigesimo sexto, etc.« Breulius »trigesimo septimo.« De Ioanne: »Ioannes, qui interpretatur gratia, apostolus et euangelista, etc.« Sic uterque Ms. »Philippus, qui interpretatur os lampadis, a Bethsaida, etc.« De eod., »Cadauer simul cum filiabus suis ibidem requiescit. Thomas, qui interpretatur abyssus, etc. In Calamina ciuitate, etc.«

41. Ita de nonnullis aliis apostolis additur interpretatio. »Iacobus Alphei episcopus Ierosolymorum, etc., propter eius necem, etc. Mathias de LXXII, etc., cui data predicatio Euangelii in Iudea.« In diuisione apostolorum: »Iacobus Hispaniam, Philippus Galileam.« Sic uterque Ms. Sed prius de  Philippo dictum fuerat, »Gallis predicat Christum.« De Thimotheo: »patre Greco, id est, Atheniense.« Breul. »id est, Ethnico.« De Tito: »quem ad instruendas Ecclesias reliquit apostolus Crete.« Breul., »quem ad struendas Crete Ecclesias prefatus reliquit apostolus.« Pleraque alia eadem sunt in his Mss., et Breulio. Locus sepulture Matthei in utroque Ms. dicitur: »Requiescit in uno ex montibus Parthorum.«

42. Codex 479 Urbinas, olim 140, chartaceus, in fol. Primus titulus: »Isidorus Etymologiarum.« Tabula librorum XX rubris litteris: »Incipit epistola Ysidori episcopi ad Braulionem episcopum, etc. Note uulgo epistole. Rubrica: »Incipit liber Ysidori Spanensis episcopi ad Braulionem Cesargusanctum  episcopum.« Supra »Spanensis, al. Spalensis,« et mox al., »Cesaraugustanum. En tibi, etc.« Tabula capitum libri I, etc. Ordo librorum ut in Editis. Est liber decimus. In fine: »ignis ardore siccetur: Explicit liber XX Etymologiarum Ysidori Iunioris Spalensis episcopi: Finito libro, sit laus et gloria Christo. Amen. Explicit: hoc totum fac, Christe rex, mihi notum.«

43. Codex 585 Urbinas ex pergam. in 8o magno Psalterium, siue Breuiarium, seculi XIu ut alicubi scriptum lego, sed, ut ego puto, seculi XI charactere Longobardico, aut Beneuentano, ut uocant, litteris initialibus aureis et magnis, aliquando totam 390 paginam implentibus, ornatum. Initio rubrica: »Incipit Chronica Isidori de seculi temporibus: Prima  est huius mundi etas ab Adam, etc.« Desinit: »Eraclius XuI u DCC LXXu. Huius  et quarto religiosissimi principis Sisebuti Iudei in Hispania Christiani efficiuntur. u. DCCCXXIIII. Residuum sexte etatis tempus et  Deo soli est cognitum. Hucusque Ysidorus.« Quedam in hoc breui Chronico a manu interpolatoris monachi, ut uidetur, interseruntur primo charactere, ut sub Iustiniano »S. Benedictus splenduit.« Sub Mauritio: »Rome Gregorius claruit.« Chronicon fortasse est desumptum ex fusiori chronico Isidori, initio quedam premittuntur de mundi etatibus, que ab utroque Chronico absunt.

44. Clarius tamen Chronicon huius breuiarii congruit chronico Etymologiarum, quibusdam exceptis, que interpolantur. Continuatur Chronicon eadem  manu cum rubrica: »Hinc ex aliis Ystoriis:« usque ad seculum XI, et ad Urbanum papam et Paschalem, quorum anni non numerantur. Sequitur rubrica: »Incipit Catalogus abbatum monasterii Casinensis:« qui in Inuentario temere S. Isidoro ascribitur, in Ms. est anonymus, et protrahitur ad seculum XI. Initium est: »S. Benedictus primus abbas et fundator Casinensis cenobii. Constantinus abbas.« Desin. Desiderius abbas, qui et uictor papa, sedit annis XXIX. III. Iu, dies XXIu. Olerisius abbas et cardinalis sedit annis . . . . . « Hoc ergo tempore seculo XI exeunte exaratum fuit hoc Breuiarium Casinense. Accedit tabula Epactarum ab anno 1000 ad annum 1244, annotatis quibusdam factis historicis, sed solum usque ad annum  1167. Deinde succedit calendarium.

45. Ante psalterium picta est imago Deipare, puerum ueste indutum manu et gremio tenentis, et subtus monachus stans et orans. Post cantica rubrica: »Hymnus Sisebuti regis: Te Deum laudamus, etc., non confundar in eternum:« de quo infra. Post pauca alia: »Fides catholica S. Athanasii episcopi Alexandrini: Quicunque, etc.« Sequitur Hymnarium. In Assumptione S. Marie sine nomine auctoris »Quis possit amplo famine prepotens, etc.,« qui alicubi S. Ambrosio ascribitur. In orationibus de S. Iacobo Maiori oratio breuiarii, sed desinit: »et secura deseruiat. Post orationes rubrica: »Incipit BREuIARIUM, siue ordo officiorum.« Scilicet ordo recitandi, ut in alio simili Breuiario Beneuentano bibliothece  ueteris 391 uat. 4928 obseruaui, ex quo ordine Breuiarii nomen toti officio mox impositum creditur. Post hoc Breuiarium sunt capitula ex Euangeliis cum homiliis sanctorum et quedam alia ad officium pertinentia.

46. Sequitur effigies Christi quatuor clauis affixi cruci, et femoralibus cooperti. Adduntur quidam hymni in festo »S. Dominici confessoris . Ad Domini preconium Dominicum qui colimus, etc.« In festo S. Nicolai episcopi: »Ecce dies rediit iubili;« in festo S. Sabine, »Prebe, Christe, canentibus, etc.« In natali SS. Martyrum Rufini, et Cesidii:

Aeterne rex altissime,
Donum dona letitie, etc.

 47. De hymno, »Te Deum laudamus,« qui regi Sisebuto in hoc Breuiario tribuitur, plures inscriptiones e mss. Codicibus proferuntur in notis ad Hymnarium uen. cardinalis Thomasii tom. III editionis uezzosii, pag. 614 seq., et inter alias hec: »Ymnum S. Sisebuti,« ex Codice basilice uaticane num. 11. Nostri bibliographi, cum de rege Sisebuto agunt, huius celeberrimi hymni non meminerunt: neque facile quidem adducar, ut ex uno uel altero Codice auctorem eum regem credam celeberrimi hymni, qui alibi S. Abundio ascribitur, plerumque SS. Ambrosio et Augustino.

48. Alioquin absurdum non esset cogitare potuisse hunc hymnum a Sisebuto nostro componi: quippe qui, ut ait S. Isidorus in epistola dedicatoria libri de Natura rerum, »prestabat ingenio, facundiaque,  ac uario litterarum flore:« et hoc ipsum opera eius demonstrant, a Florezio edita tom. uII Hisp. sacr., in quibus etiam pietatem regis animumque studiis ecclesiasticis addictum cernere licet. Quedam Latinitatis uitia, que apparent, partim seculi illius sunt, partim librariorum: nam perperam descripta esse constat, ut obseruaui cap. 76.

49. Codex 1504 Urbinas, olim 142, papyraceus in 4o paruo. Rubrica: »Incipit liber Isidori de summo Bono.« In fine tabule libri tertii: »Scripti per me Fr. Antonium de la uilla de Pinelio . 1432.« Post caput 51, »De exitu, quod ultimum est in tabula,« et desinit, »celestis aula beatificandos includit,« additur rubrica: »De gehenna caput ultimum:  Duplex damnatorum pena, etc.,« quod est caput 31 libri I in Editis: quo etiam loco in hoc Cod. reperitur. Sequitur rubrica: »Examen cuiusdam episcopi, male et pessime 392 uiuentis cum Deo, et de maxima sua ingratitudine erga Deum, et de quadam gratia obtenta per B. uirginem Mariam: apud Ciuitatem Merbeburgensem, etc.« Historia hec est de Udone archiepiscopo damnato: cui uox celestis insonabat: »Udo, fac finem ludo, quia satis lusisti, Udo.« Que historia iam typis edita est. Pag. 130, rubrica: »Incipit liber Differentiarum S. Isidori Ispaniensis episcopi: Inter Deum et Dominum, etc.« Desinit: »exemplum humilitatis Christi.« Ordo ut apud Breulium, sed plurima occurrunt menda. In Inuentario et Catalogo, pag. 62, indicatur liber de ecclesiasticis Dogmatibus:  sed ibi solum exstat tabula capitum, et initium libri tertii Sententiarum, ut dixi cap. 83.



CAPUT Cu. Codices mss. 18 bibliothece uaticane Ottoboniane describuntur. Fragmentum Isidori de numeris. Concilium de Paschate celebrando. Isidori Differentie catholice fidei. Fabula de Carolo Magno, ecclesiam S. Iacobi in Hispania instaurante. Etymologie in nonnullis exemplaribus Sisebuto nuncupate. Imagines scriptorum in primis operum litteris appingi solite.

1. Ea pars bibliothece uaticane, que Ottoboniana dicitur, tum plurimis allis libris, undique collectis, instructa est, tum multis qui olim Petri Bembi, aliis qui Alberti Pii Carpensis, deinde Augustini Steuchi, Marcelli Ceruini, Guilielmi Sirleti, Ascanii Columne,  ac denique bibliothece Altempsiane fuerant, nonnullis etiam, qui ad Christinam Suecorum reginam pertinuerant. Eos omnes Codices ex Ottoboniano patrimonio ere comparatos, aliosque e sua bibliotheca selectos Benedictus XIu anno 1749 uaticane addixit, ut uideri potest tom. I Anecdot. Roman. eminentiss. Borgie, pag. 65, et apud Tiraboschium tom. uII Litterat. Ital. part. I, lib. I, c. 5. Breuem historiam bibliothece Ottoboniane a prima eius origine Constantinus Ruggierius contexuit, quam ms. doctissimus presul Ioseph Reggius seruat.

2. Codex 6 Ottobonianus membranaceus in 8 seculi X ut uidetur. Miscellanea. Primo »De eo quod quatuor modis iudicat Deus omnipotens peccatum: Initium omnis peccati superbia est, etc.« Ita alii  393 tituli de peccatis et alie sententie. Citantur Hieronymus, Augustinus, Hesidorus, siue Esidorus, Origines, uite Patrum, Gregorius. Secundo pag. 9 terg. »Incipit ordo, qualiter episcopus, uel presbyter preparare se debeant ad diuina officia,« ut dixi cap. 84. Tertio expositio misse, de qua eod. cap. Quarto de astronomia: opus mutilum initio: ibi »Isidorus de ere: Aer est omne quod inani simile, uitalem hunc spiritum fundit infra lunam.« Sic alia ex Isidoro. In fine: »Finit liber Bede de Natura rerum. Incipit eiusdem de Natura temporum: Tempora momentis, horis, diebus, etc.« Ibid. »Cursus et ordo temporum. Prima ergo etas, etc. Sexta etas continet annos preteritos DCCIII.« Ibid. »Ermenegildus rex Gothorum martyrio coronatur.« Desin. »Leo ann. III. Tiberius dehinc  quintum agit annum, etc. Explicit breuiarium Bede de temporibus.« Quinto uaria de epactis. uersus de signis, etc., de mensibus: que omnia passim in Mss. occurrunt. Ibid., pag. 25, cap. huius operis 66. »uersus uentorum: Quatuor a quadro, etc.« Desin. »ore camene,« ut cap. 37 libri de Natura rerum Isidori, de quibus uide cap. 76.

3. Sexto pag. 25 terg., rubrica: »De numero Ysidori episcopi: Arithmetica est disciplina numerorum.« Hec constant ex primis capitibus lib. III Etymol. Septimo pag. 26, rubrica: »Item de numero Ysidori. Cardinales sunt numeri, etc. . . dupliciter, tripliciter;« quod inter fragmenta Etymologiarum referri potest. Octauo pag. 27, Nomina regum Latinorum: »Ianus, Saturnus, etc.« Nomina imperatorum,  Nomina regum Logobardorum. Desinit, »ann. 904. De abbatibus Nonantulensibus. Anselmus sanctissimus abba.« Des. »anno 933.« Nono pag. 29, rubrica: »Sententia Ysidori de corpore et sanguine Domini: Sacrificium autem, quod a Christianis Deo offertur.« Est caput 18 lib. I de offic., quod cum Editis in re ipsa coheret. Decimo epistole quedam formate, siue commendatitie. Undecimo pag. 31 sententie ex Patribus, Hieronymo, »Isidoro,« Cesario, Augustino, Gregorio, Ambrosio, Basilio, etc. Per titulos, quibus prius sententie ex sacra scriptura ponuntur, tum ex Patribus. Duodecimo pag. 70 »Incipiunt uerba Isidori. In primis de caritate. Quamuis nonnulli, etc.« cap. 3 lib. II Sentent. Ita sequuntur plura alia capita ex libris Sententiarum.

 4. Codex 14 Ottobonianus ex pergam. in 8o, seculi XII circiter, qui olim fuit cardinalis Hieronymi Recanensis, deinde Altempsiane 394 bibliothece. Initio diuerso charactere a reliquo Codice. »Incipit epistola Petri monachi de Antichristo et die iudicii: Dilectissimo fratri Ade Petrus peccator monachus humilem in Domino seruitutem: Quid, frater carissime, quid ante mundi creationem fuit, etc.« Sequitur Enchiridion S. Augustini ad Laurentium. Post Enchiridion pag. 72 terg., Sermo S. Augustini: »Cultores Dei milites Christi nullis oportere sollicitudinibus agitari, etc. Epistola Gregorii pape ad Secundinum inclusum de sacerdote lapso, posse resurgere in gradum pristinum: Dilectionis tue litteras, etc.« Epistola Hormisde pape de clericis deprehensis  in adulterio: »Ecce manifestissime constat, etc.« Pag. 80, rubrica: »Epistola sancti Ysidori episcopi ad Mansonem episcopum de Sacerdote lapso, per penitentiam posse resurgere in gradum pristinum: ueniente ad nos famulo uestro, uiro religioso, Nicetio, etc.« Desinit: »cuius aut antiquior, aut potior exstat auctoritas. Data sub die pridie kal. martii anno tertio regnante Domino nostro uiuitterico rege;« alii scribunt »Witterico.« Subinde »ex dictis Gregorii pape de pastoribus Ecclesie: Consideranti mihi.« In fine: »Augustini ad Serenum episcopum epistola secunda de periuris: Inter cetera, ut rogaueras, a Patre Ambrosio quesiui, etc.«

5. Codex 53. Ottobonianus membranaceus in 4 oblongo seculi XII, ut uidetur. Rubrica: »Incipit  prefatio Ysidori episcopi super uetus Testamentum: Historia sacre legis, etc., ab auctoribus Origene, uictorino, Ambrosio, Hieronymo, Cassiano, Augustino, Fulgentio, et nostri temporis insigniter eloquenti Gregorio.« Index capitum 22. »Incipit expositio libri Geneseos: In principio fecit Deus celum et terram, etc.« Precedit tanquam titulus post indicatum caput 22. »Quomodo historia, etc.« Desin. »super omnem carnem.« Capita libri Exodi 58. Desin. »in se credentibus.« Capita Leuitici 15. Desinit: »Sed neque panes alienigene offeruntur Domino, id est, superstitiosa doctrina hereticorum, uel studia superstitiosa secularium litterarum, que extra fidem sunt, et aliena putantur. Tales enim repudiantur hostie a Domino, et reiicitur huiusmodi sacrificium  ab Ecclesia Catholica.« Alii Mss. ut celeberrimus Bononiensis, alia addunt. Capita libri Numerorum sunt 28. Desinit: »uitia exstinguimus.« Capita Deuteronomii 22, desinit: »sine peccato inuenimur.« Capita Iosue 17; desin. »De Demonibus triumphauit.« Sequitur sine titulo: »uideamus nunc et Ruth, etc., pollicitus est per filium, etc.« Capita 395 Iudicum 21. Desin. »lubrici montes.« Capita 7 libri I Regum. Capita 9 libri II. Capita 8 libri III. Capita 4 libri Iu. Desin., »baptisma non intramus.« Et sine aliquo expresso titulo: »De Machabeis autem quid fratribus eloquar, etc.«

6. Codex 122 Ottobonianus, olim Altempsianus, in 4 paruo oblongo, seculi XI circiter, charactere Gallico minuto subpallido. Rubrica: »In nomine  Domini incipit liber officiorum domni Ysidori: Domino meo et Dei seruo Fulgentio episcopo Ysidorus. Queris a me, etc.« Index capitum 44. »Ea, que, etc.« Caput XI et seqq. completa, ut apud Hittorpium. Caput 43. »De uario usu escarum.« Index capitum libri II, que sunt 26. »Quoniam origines.« Caput ultimum »De manus impositione, uel confirmatione.« Desinit, »paternis firmetur sententiis. Expliciunt libri officiorum domni Ysidori numero duo. Deo gratias et sancte Marie uirgini.« Pag. 36 sine titulo tractatus de Epactis, etc.: Anni Domini notantur, etc.« Ibi de Luna: »Ferunt enim philosophi hanc creaturam non habere lumen naturale, sed a sole recipere, ut Hisidorus dicit.«

7. Pag. 46 rubrica: »Incipit ratio, qualiter primus  a Christianis calculus cycli paschalis inuentus et confirmatus est. Cum omnes apostoli ex hoc mundo transissent, per uniuersum orbem diuersa erant ieiunia. Nam et omnis Gallia unum diem anniuersarium uIII kal. aprilis pascha tenebant, dicentes, etc.« Inseritur concilium, quod Theophilus Cesariensis, Palestine prouincie episcopus, congregauit ad stabiliendum cyclum, quod contuli cum eodem concilio, transcripto ex Codice Albanio, de quo infra dicam. Pag. 47 terg., rubrica: »Incipit sermo uenerabilis uiri Ambrosii Mediolanensis episcopi, qui Pastoralis dicitur. Si quis, fratres, oraculum reminiscatur, etc.«

8. Pag. 52 terg., rubrica: »Incipit beati Ambrosii Mediolanensis de Mysteriis liber primus: De moralibus quotidianum sermonem habuimus, etc.« Desinit:  »ueritatem regenerationis operetur. Finit de initiandis. Incipit de Sacramentis liber I.« Sunt libri quinque, sed breues. Desinit, »ad premia uirtutum peruenire possimus: per Dom., etc.« Illico pag. 74. »Incipit expositio Symboli, a Fortunato presbytero conscripta: Summam totius fidei Catholice recensentes.« Desinit, »intrans uictor regnat in celo.« Pag. 76 terg., rubrica: »De libro I Sententiarum domni Ysidori.« De angelis caput X: »Angelorum 396 nomen officii est, etc.« Desinit, »fuisse et angelis redditam.« Sequuntur alia tria capita eiusdem libri, XI, XII, XIII. Pag. 80 terg., rubrica: »Hieronymi presbyteri expositio: Primum querendum est omnium librorum tempus, locus, persona, et cur  non XII Euangelia recipiantur, nisi Iu. Pag. 81 terg; rubrica: »Expositio symboli: Symbolum Grece, Latine signum, uel cognitio, etc.« Mox per interrogationes et responsiones: »Quot symbola habentur in canonibus, etc.« Pag. 83 terg, incipiunt quedam sententie ex Patribus, ut ex »Isidoro in libro Officiorum, in libro Etymologiarum.« Sunt de baptismo, de exorcismo, de manus impositione, etc.

9. Codex 128. Ottobonianus membranaceus in 4 seculi XIu, ut uidetur. Rubrica: »Incipit Ysidorus de summo Bono: Summum bonum, etc. Cap. 20 »De septem regulis legis.« Caput ultimum 31. »De gloria sanctorum.« Liber secundus, rubrica de sapientia; sed ad marginem indicatur caput 32 continuatum cum numero capitum precedentium. Cap. 36.  »Gemina est predestinatio, etc., infirma et exteriora delectentur.« Caput 37 incipit: »Non inchoantibus premium promittitur, sed perseuerantibus datur.« Caput 75 est de flagellis Dei; supra initio pagine, »Liber tertius.« Extrema capita non numerantur. Desinit, »letificantes includit. Sit nomen Domini benedictum, ex hoc nunc et usque in seculum. Explicit Ysidorus de summo Bono.« Plerique alii »letificandos.« Sequuntur quedam ex Augustini libro Confessionum, et liber de Miseria conditionis, editus a Lothario, postea Innocentio III. Summa de septem uitiis principalibus: »Superbia est eleuatio uitiosa, etc.« Quedam opuscula anonyma. Primum mutilum de Amicitia: desin. »nisi eam enormitas reatus eliminet.« Secundum »de Confessione: Rogastis  me, ut uobis aliquid de uirtute confessionis, etc.« ubi citatur »Isidorus de summo bono, etc.« Ibid.: »Sicut in Romano Penitentiali docemur, ut sacerdos in multa mansuetudine et benignitate suscipiat penitentem, etc.« Auctor est Petrus Blesensis, de quo paulo post Cod. 159. Tertium de officio episcopali: »Petistis instantius, reuerentissime Pater, ut de episcopali officio, etc. Ego quidem latitans in obscuris, et sub modio fumigans, etc.« Desinit: »lima diligentiore complanent.«

10. Codex 139 Ottobonianus membranaceus in 8 seculi XIu circiter. Opus theologicum initio mutilum: »Sequitur de restitutione. Primo ergo queritur de genere restitutionis, etc.« Ita plura e theologia  397 morali et scholastica, et quedam concionatoria: ad usum alicuius religiosi. Pag. 37 terg., ad marg. »Ysidorus de summo Bono.« Sunt que am sententie ex lib. II Sentent. cap. 31 de iuramentis et de malis promissis non adimplendis. Pag. 50 rubrica: »Bernardus ad Robertum apostatam: Satis sustinui, etc.« Fragmenta et sententie Patrum. Pag. 51 rubrica »de beato Francisco: Mihi autem absit gloriari, etc.« Post pag. 100 sunt aduersaria pro concionibus in diebus festis S. Bernardi, S. Laurentii, etc. Alicubi occurit ad marginem charactere rubro oio, quo Hispano uerbo lector attento animo legere iubetur.

11. Codex 159 Ottobonianus in 4 membranaceus seculi XIu, ut uidetur. S. Cesarii homilie ad Monachos:  »Exhortatur nos sermo diuinus, etc.« Sunt decem homilie ad monachos. »Item homilia eiusdem, qualiter uerbum Domini desiderari debeat.« Sunt alie quinque. Omnes sunt 15. Sequitur pag. 30 terg., index capitum 32 libri I Sententiarum, tum rubrica: »Incipit liber primus sancti Ysidori episcopi de summo Bono.« Caput 20. »De septem regulis legis.« Caput 24 »pro ueritatis defensione ultro se certamini offert. . . uir sanctus ultro se in agone pro certamine non debet offerre iustitie, sed, etc.« Index capitum libri II, que sunt 44. Capite 6 »infirma et exteriora delectentur:« capite 18 »paruis et minimis guttis. . . Numerositas.« Capita libri III sunt 66. Desinit »aula celestis beatificandos includit: amen. Explicit liber tertius beati  Ysidori episcopi de summo Bono.« Pag. 121. »Opusculum D. Petri Blesensis archidiaconi Londinensis contra perfidiam Iudeorum: Querelam in tuis litteris, etc. Eiusdem Petri Blesensis tractatus de Confessione: Rogasti me, ut uobis aliquid de uirtute confessionis, etc. Incipit alius tractatus de Penitentia: Nimia tui rigoris austeritas, etc.« Qui in Codice 128 cum priori continuatur. Desinit: »misericordia eius. Eiusdem tractatus de episcopali Officio: Petis instantius, reuerentissime, etc.« Mutilus est hic tractatus in fine.

12. Codex 240 Ottobonianus in 4 paruo membranaceus seculi XII circiter, olim bibliothece regine Suecorum. Initio quedam pagina ex alio Codice, cum nonnullis sententiis et uersiculis, ut,

 Quod prudentis opus? cum possit, nolle nocere.
Quod stulti proprium? non posse, et uelle nocere.
Sunt sententie septem sapientum, uersibus exposite. Pag. 1 Codicis liber Didymi, de Spiritu 398 sancto: »cum in Babylone uersarer, etc.« Hic est prologus S. Hieronymi. Pag. 2, imago, ut opinor, Didymi sedentis et librum manu tenentis. Pag. 52 rubrica: »Feliciter explicit liber Didymi de Spiritu sancto. Ysidorus de Differentiis catholice fidei: Inter Deum et Dominum.« Desinit: »exemplum humilitatis Christi. Explicit liber Differentiarum Isidori episcopi.« Numerantur differentie ad marginem. Ultima est 41 »De distinctionibus quatuor uitiorum.«

13. Codex 278 Ottobonianus in 8 ex pergam. seculi  XIII, ut uidetur. Expositio Euangelii Luce mutila initio: multa charactere rubro, scilicet uerba expositoris: alia charactere nigro. Prima pag. est cap. XI. »Erat Dominus iehsu eiiciens demonium, et illud erat mutum.« uidetur autographum ex additionibus. Pag. 23 Expositio Euangelii Ioannis cum Iuuensi uersu;

More uolans aquile uerbo petit astra Ioannes.
Incipit: »In principio, etc., id est, in quo omnia inchoantur, siue finiuntur.« Pag. 51. Expositio Actuum apostolorum. Incipit, »Sermonem, id est, euangelium.« Prologus: »Lucas euangelista ad Theophilum scribit, precepisse Dominum Iesum, etc.« Expositiones uerborum initio occurrunt; deinde solus textus. Subiunguntur septem epistole Canonice.  Pag. 86, »Incipit prologus beati Remigii in epistolam ad Romanos: Achaio regionis, etc.« Pag. 87 in inuentario indicatur Epistola ad Romanos cum prefatione S. Isidori episcopi in omnes epistolas Pauli: rubrica: »Incipit prefatio Isidori episcopi. Paulus apostolus XIu epistolis. . . stylum. . . nec excedens, etc., atque ad gratiam Euangelii reuocat.« Ex proemiis Noui Testamenti. In plerisque sunt expositiones sine nomine auctoris: neque in epistola ad Philemonem, neque in aliis Isidorus nominatur. Post epistolas Pauli textus Apocalypsis mutilus in fine.

14. Codex 302 Ottobonianus chartaceus in 4. Primum, Breue Xysti Iu de celebrando festo uisitationis Deipare ad S. Elisabeth cum octaua. Deinde  officium uisitationis cum octaua. Pag. 21 titulus: »Beati Eugenii historia,« nichil aliud. Pag. 22. »In festiuitate Beati Eugenii.« Est officium B. Eugenii I episcopi Toletani: Hymnus: »Martyr Eugeni celebris honorem, etc.« Hymnus ad matutinum:

Dux Martyrum, da ueniam,
Iesu uita mortalium.
Lectio 1. »Ad reuerendiss. in Christo Patrem D. P. Mendozam Cardin. Hispanum, Toletanum archiepiscopum, beati Eugenii historia incipit. Historiam beatissimi Eugenii martyris primi Toletani predecessoris tui, Reuer. 399 Pater, et domine illustrissime, instaurare tuo iussu dignum existimaui: quippe que neque eloquio, neque dispositione grata legentibus erat, tua auctoritate elucubrata dignitatem  et splendorem pre se feret. Is primus Christi nomen, etc.« Sunt Acta et miracula.

15. Pag. 35. »In Natale S. Leocadie Officium.« Hymnus:

uirginis sancte canimus triumphum,
Cuius natali meritisque claris, etc.
Hymnus ad matutinum:

Leocadia laude digna
uirgo ciuis urbis nostre, etc.
Acta in lectiones nouem distributa. Lectione 9 uisio S. Ildefonsi. Ibid.: »uirgo tunc Leocadia . . . Ildefonsum his uerbis salutat: O Illefonse, per te uiuit domina mea. Ad quam rursus Illefonsus sanctissimus inquit: O uirgo celorum conciuis, beata  secula que te tulere. Sed beatior uirgo, que Deum peperit, cuius meritis uiuimus Christo.« Pag. 43 sine ulla inscriptione: »Iulianus discipulus Eugenii secundi« . Hec est uita Iuliani Toletani auctore Felice, que post librum Isidori et Ildefonsi de uir. illustr. in editionibus operum S. Isidori collocatur. Pag. 45. Officium S. Ildefonsi: »Glorie Deus Domini, Ildefonse, etc.« Hymnus ad Matutinum: »Christe, salus credentium, etc.« Lectiones nouem de uita. Lectione 8. »Ex tumulo surgens Leocadia uirgo . . . Ildefonse,« inquit, »per te uiuit domina mea.« Lectiones etiam per octauam de uita Ildefonsi. Pag. 58, Officium S. Marie Aegyptiace cum hymnis: »Canimus laudum pia uota, Christe, etc.«

 16. Codex 312 Ottobonianus in fol. ex pergam. pulcher et eleganter scriptus seculo X circiter. Rubrica: »De ordine misse, etc.,« ut cap. 84 exposui. Pag. 3 terg.; rubrica: »Incipit prefatio: Domino uenerando mihi Patri Stephano episcopo Dionysius« . »Quamuis carissimus, etc.« Canones apostolici 51, Canones Niceni 20. Ancyrani, etc. Decreta Siricii, Innocentii, etc. Tituli decretorum pape Gregorii Iunioris. Post hunc indicem pag. 14 inscriptio: »Epistola Isidori ad Massonem episcopum data sub die pridie Kal. mart. anno tertio regnante domno gloriosissimo Witirio«  rege philosopho. De restauratione sacerdotis. Domino sancto, meritisque beato Massoni episcopo Isidorus episcopus. ueniente ad nos famulo uestro, uiro  religioso, Nicetio, etc.« Desinit: »cuius aut antiquior, aut potior exstat auctoritas. Data pridie Kal. Mart. anno III Witterii regis.«

17. Subiungitur: »Canones Ancyritani era«  400 XIX. »Si quis, uel si qua adulterium commiserit, per septem annos oportet eum perfectionem consequi per pristinos gradus.« Sequitur Collectio canonum Dionysii: post concilium Gregorii »Iunioris« sub Leone Augusto, statuta imperatoris Iustiniani ad Petrum et inde ad Epiphanium archiepiscopum. Desinit, »hec insinuare. Datum XuIII Kal. Aprilis consule uelisario u. C.« Adduntur quedam de litteris formatis, de processione Spiritus sancti ex conciliis, etc. Pag. 137 charactere recentiori Catalogus pontificum a Petro ad uictorem, et  Urbanum. Ibid. terg. charact. ueteri: »Incipit Ordo Ecclesiasticus Romane Ecclesie, uel qualiter missa celebratur. Primum omnium obseruandum est uII esse regiones, etc.;« que conferenda sunt cum Ordinibus Romanis Hittorpii, ubi hec etiam exstant.

18. Codex 336 Ottobonianus in fol. membranaceus seculi XIu, ut uidetur. Etymologie. Epistole note, usque ad »sicut exstat scriptum stylo maiorum.« Rubrica: »Incipiunt libri Ysidori Iunioris Spalensis episcopi ad Braulionem Cesaree Augustane episcopum, uel ad Sisebutum, scilicet dominum et filium.« Epistole »En tibi, etc.« non premittitur titulus: que in plerisque Mss. Braulioni directa dicitur, in nonnullis etiam Sisebuto. Index capitum libri I, que sunt 31. Lib. II capita 34, in textu 32. Lib. III capita  70. Lib. Iu de Medicina capita 13. Sic alii libri fere, ut Editi. Lib. X uocabularium, etc. Lib. XuIII de bellis, etc., capita 71 sine aliis subdiuisionibus titulorum. Liber XX desinit, »ignis ardore siccetur. Finit.«

19. Pag. 167, rubrica: »In nomine Domini incipiunt capitula Sententiarum beati Isidori de libro primo. Primum capitulum sancti Isidori de summo Bono: Summum bonum, etc. Caput 20 libri I. De septem regulis legis.« Capita recentiori manu numerantur. Capita lib. I sunt 31 capite 6 libri primi »infirma, et exteriora delectentur.« Libri II capita 44. Lib. III capita 66. Desinit, »celestis aula letificandos concludit. Explicit liber Ysidori: Incipiunt capitula libri Sententiarum sancti Ysidori doctoris Ecclesie.«  In hac tabula capita lib. III sunt 65. »Expliciunt capitula libri Sententiarum sancti Ysidori. Deo gratias, amen.« Pag. 213. »Incipit liber beati Bernardi ad Eugenium PP., etc.« Sunt libri quinque. Sequuntur meditationes S. Bernardi: »Superbia est elatio, etc. Multi multa sciunt, et semetipsos nesciunt.«

20. Codex 343 Ottobonianus membr. in fol. magno seculi XIII circiter, charactere magno ad Germanicum accedente. Initio charactere 401 recenti notatur: »Bourdelot:« de quo nomine iam dixi. Rubrica: Ut ualeas, etc.,« ut in aliis Codicibus. Item tabula librorum XX Epistole: sed ultima hac rubrica: »Epistola Ysidori ad Sisebutum regem: En tibi, etc., sicut exstat conscriptum stylo maiorum.« Tabula  capitum primi libri, que sunt 26. »Expliciunt capitula: Incipit liber primus Etymologiarum beati Ysidori Hispalensis episcopi.« Libri sunt XX, ut in Editis: sed in multis sunt titulorum subdiuisiones, ut in nonnullis aliis Mss. Desinit, »ignis ardore siccetur. Expliciunt libri Etymologiarum beati Ysidori episcopi. Incipit Fabii Placiadis Fulgentii uirgilii Expositio sermonum antiquorum cum testimoniis: Ne de tuorum, etc. Quid sit sandapila. Sandapilam antiqui, etc.« Desinit, »tam delenifica. Explicit Fabii Placiadis Fulgentii uirgilii expositio Sermonum antiquorum cum testimoniis.« uolumen hoc fuit Petauianum num. 68, et uel ex hoc, uel ex alio ualde simili uulcanius Etymologias Isidori, et subiunctum Fulgentii librum edidit.

 21. Codex 345 Ottobonianus membranac. in fol. charactere Romano cursiuo, siue Gallico, subpallido, seculi XI, ut uidetur. In prima pagina charactere recentiori: »Memorabiles Cronice;« hoc est, breue Chronicon ab anno 755 ad 1326. Res maxime sacre exponuntur. Incipit: »Anno Domini DCCLu. Corpus sancti Siluestri pape de Roma est translatum ad monasterium Nonantule diecesis Mutinensis:« quod arguit, Codicem fuisse Nonantulanum. Ibidem: »Anno Domini DCCC beatus Iacobus apostolus apparuit in uisione Karolo supradicto, ei precipiens ut in Yspaniam iret et ecclesiam sibi restauraret. Corpus enim eius latuerat a tempore quo Saraceni terram inuaserant. Quare ipse uelociter Yspaniam  intrauit, et uniuersam subiugauit, et ecclesiam beati Iacobi fabricauit, dotauit et honoribus ampliauit. Ibidem anno Domini MCCCXIII de mense Augusti in die sancti Bartholomei apostoli predictus imperator  mortuus est in Tuscia in diecesi Senensi loco, qui dicitur Bonaneth [Forte, Bonconuentum], et uenenatus fuit, etc.« Paulo post desinit Chronicon.

22. Fabellam de ueneno in Eucaristia Henrico propinato strenue reiicit Raynaldus ad ann. 1313, num. 24. Neque minus fabulosa est narratio de ecclesia S. Iacobi Compostelle a Carolo Magno instaurata. Scriptores nostri antiqui preclara illa Caroli erga Hispaniam merita, que Galli exaggerant, non agnoscunt. Auctor 402 Chronici Silensis, qui  initio seculi XII scribebat, tom. XuII Hisp. sacr. cum num. 18 narrasset, »preter Deum neminem exterarum gentium Hispaniam subleuasse,« hec addidit: »Sed neque Carolus, quem infra Pyreneos montes quasdam ciuitates a manibus Paganorum eripuisse, Franci falso asserunt. . . Inde cum Cesaraugustam ciuitatem accessisset, more Francorum auro corruptus, absque ullo sudore pro eripienda a Barbarorum dominatione sancta Ecclesia ad propria reuertitur. . . Anhelabat etenim Carolus internus illis citius lauari, quas graui ad hoc opus deliciose construxerat.« Corrigo, »in thermis illis. . . quas Grani.« Sermo est de Aquis Grani. Nihilominus in ecclesia Compostellana celebratur anniuersarius dies 6 Iulii pro Carolo Magno, insigni benefactore.

 23. Sequitur rubrica: »Incipit liber Etymologiarum Isidori Spalensis episcopi. Ut ualeas que requiris cito in hoc corpore [Alii, in hoc opere] inuenire, hec tibi, lector, pagina monstrat: de quibus rebus in libris singulis conditor huius Codicis disputauit. 1. De grammatica, etc.« Sunt libri XX. »Expliciunt capitula de omnibus libris totius Codicis. Epistola Hisidori episcopi ad Braulionem episcopum directa.« Epistole iam edite, etiam ultima ad Braulionem: »En tibi, etc.« Libri I capita 29. Ultimum de historia. Alii erant prius numeri. Lib. II capita sunt 21 et subdiuisiones in hoc et in aliis libris per diuersos titulos. Liber Iu de Medicina, etc. Libro X, uocabularium, etc. Libri a prima manu sunt XX, neque mutatur hec numeratio:  sed in multis libris sunt subdiuisiones librorum. Desinit: »ignis ardore siccetur. Explicit liber Etymologiarum.«

24. Adduntur eadem manu hi uersiculi:

Seruus seruorum Domini qui nominor Otto,
Cognomen mihi Stampa fuit: qui sic uocor Otto.
Hoc quod opus scripsi, relegentes, nuncupor Otto.
Post obitum semper parcatis, mox precor, Otto.
Et NOSTER nunc dicatis pro me PATER, Otto,
Ut ualeam Domini sedem, qui sic cior Otto,
Scandere cum sanctis eiusdem, qui miser Otto.

25. Libro uII Etymologiarum cap. 10 initio: »Maria illuminatrix, etc.« Depicta est Deipara sedens, manibus expansis, dextra uirgam florentem gerens, cruce in fronte signata. Ad Pilati nomen eod. cap. in margine recenti manu additur, uel notatur: »Non purgant contaminatum animum  manus lote, nec inspersis aqua digitis expiatur, quod famulante impia mente committitur.« Lib. II, cap. 21, 403 manu prima ad marg. »Al. sunt etiam in preceptis eloquentie quedam figure uerborum ac sententiarum, quibus augetur et ornatur oratio.« In textu incipit caput: »Sunt autem et quedam figure in preceptis eloquentie, quibus augetur et ornatur oratio etiam figuris uerborum et sententiarum.« Hoc caput in textu desinit: »permittant dicere.« Ad marginem additur eadem manu: »His figuris sententiarum atque uerborum et amplificatur et expolitur uariis generibus oratio.« Ibid. lib. II, cap. 24. De definitione philosophie: »similitudine future patrie uiuunt.« Recenti manu  additur: »Quid autem aliud est, similitudine future patrie uiuere, quam frui meditatione diuine bonitatis ad cognoscendum Creatorem et Saluatorem nostrum, atque ideo amandum et uenerandum? quo demum perfrui ualeamus defuncti presentium carcerum et laqueorum ambagibus. In cuius uisione uiuifica sit quies nobis et felicitatis sempiterne gloria.« Lib. Iu cap. 4 »artis curam:« ad marg. ead. m. »infirmitatumque causas ratione adhibita perscrutatus est.«

26. Codex 352 Ottobonianus, olim 261, membranaceus in fol. seculi XIu circiter; rubrica: »Prefatio in Ysidorum Etymologiarum.« Sequuntur note epistole. Postea rubrica: »Incipiunt capitula libri Ysidori Iunioris Spalensis episcopi ad Braulionem  Cesaraugustanum episcopum scripti in libro primo, En tibi, etc., stylo maiorum. Ut ualeas que requiris cito in hoc opere inuenire, hec tibi, lector, pagina monstrat, de quibus rebus in singulis libris conditor huius Codicis disputat. In primo libro, etc.« Post indicem librorum: »Domino et filio Sisibuto Isidorus: En tibi, etc.,« ut ad Braulionem. Desinit, »sicut exstat stylo maiorum,« sine uerbo ultimo conscriptum. Index capitum libri I, que sunt 26. Lib. II capita 21. Lib. III cap. 49. Lib. Iu cap. 11. Lib. u cap. 39. Lib. uI cap. 18. Lib. uII cap. 14. Lib. uIII cap. 10. Apud Grialium sunt capita 11.

27. Lib. IX cap. 8. Liber X. »De quibusdam nominibus per alphabetum, etc.« Ita reliqui X libri fere ut apud Breulium, sed adhibita quadam separatione  titulorum in lib. XIII et XuIII, ut in aliis mss. Desinit, »ignis ardore siccetur.« Illico rubrica: »Incipit tractatus uen. Bede presbyteri de figuris et tropis sacre Scripture: Solet aliquoties in Scripturis, etc.« Deinde quedam concordantie biblice, imperfecte, Lexicon uocum presertim sacre Scripture: precedunt uersiculi:

Difficiles studeo partes, quas Biblia gestat,
Pandere; sed nequeo, latebras nisi quis manifestat, etc.
404 Incipit: »A littera, sicut dicit Ysidorus in primo Etymologiarum, etc.«

28. Codex 404 Ottobonianus in-4 partim papyraceus, partim membranaceus, incipit sine titulo: »Domino meo, et Dei seruo Ambrosio Isydorus; Tue Sanctitatis, etc.« Epistola ad Braulionem, qui  mendose Ambrosius nominatur. Sequitur, »En uobis, sicut pollicitus sum, etc.,« et illico rubrica: »De disciplina et arte« caput 1 lib. I. Caput 38 est de fabulis: tum caput ultimum de historia sine titulo. Desunt enim quandoque tituli capitum. Liber u de Medicina. Liber uI de Legibus. Liber uII de Temporibus. Secundus liber est de Rhetorica, tertius de Dialectica, etc. Sunt XXII libri, et deest in his liber de uocabulis per alphabetum, qui decimus est in Editis. In fine est index librorum et capitum.

29. Cod. 427 Ottobonianus in fol. membranaceus seculi XIII circiter. Sex note epistole Isidori et Braulionis. Monitum, »Ut ualeas que requiris, etc.« cum tabula librorum, siue potius titulorum sine numeratione.  Sunt autem 56 tituli litteris maiusculis initialibus inter se distincti, qui forte sunt illi ipsi in quos Isidorus opus diuiserat. Sequitur rubrica: »Isidorus Sisebuto: Domino et filio Sisebuto Ysidorus. En tibi, etc.« Scribitur Sesibuto, ut alibi solet. Index capitum 27 libri I. Subdiuisiones titulorum in lib. III. Liber Iu est de Medicina, etc. Lib. X Alphabetum uocum, etc. In lib. XuIII capita 69 sine subdiuisione titulorum. Lib. XX et ultimus desinit, ignis ardore siccetur. Nonnulle adsunt emendationes ueteri manu adiecte. In libro XIII est subdiuisio que in aliis antiquis Codicibus iam animaduersa est.

30. Codex 477 Ottobonianus in fol. membranaceus seculi XII, ut uidetur. Rubrica: »In nomine D. N. I. C. Amen. Incipiunt capitula primi libri Ysidori Ethimologiarum  de grammatica et eius partibus, etc.« Tabula omnium librorum et capitum. Sunt libri XX, eo ordine quo editi exstant. Codex magnificus, multis litteris ex auro et minio ornatus, uariis animalium figuris distinctus. Post tabulam rubrica: »In Christo domino et dilectissimo filio B. archidiacono Ysidorus: Dum amici litteras, etc.« In D picta est imago Isidori pontificalibus uestibus induti et stantis, manu dextera baculum tenentis, sinistra librum.

31. Sequitur rubrica: »In Christo carissimo et dilectissimo fratri 405 Braulioni archidiacono Ysidorus. Quia non ualeo, etc.« Alia epistola: »Domino meo, et uere domino, Christique electo episcopo, episcoporum summo, B. seruus inutilis seruorum Dei . O pie domine.« Alia:  »Domino meo Deique seruo B. episcopo: Quia te incolumem. Deest Isidorus.« Alia: »Domino, etc. Ysidoro, etc. Solet repleri.« Alia: »Domino meo, et Dei seruo B. episcopo Ysidorus; Tue Sanctitatis epistole.« Alia, »En uobis, etc.« Rubrica: »Ut ualeas que requiris, etc.,« ut in aliis mss. tabula librorum. »Incipit liber primus, etc.« In prima littera uerbi primi, Disciplina, scilicet in D imago picta est magistri puerum edocentis. Magister ex forma uestis monachus uidetur, sed color est ceruleus: in manicis ruber. Sunt uarie lectiones eadem manu. In libro I occurrunt note iuridice per alphabetum, ut in aliis nonnullis Codicibus. In fine lib. IX sunt uoces Grece explicate, uersus de cena Cypriani, et uersus de S. Benedicto: »Ordiar unde tuos, etc.« In fine: »Explicit  Codex Aethymologiarum sancti Ysidori Spalensis episcopi.« Hic Codex eodem ordine procedit, atque omnia eadem continet que Codex uaticanus 623, de quo cap. 93 plura dixi.

32. Imago S. Isidori, que, ut dixi, in prima littera prime epistole conspicitur, occasionem mihi prebet conficiendi curiosum catalogum Codicum, in quibus obiter obseruaui imagines auctorum depictas adesse. In prolegomenis ad Prudentium cap. 2, num. 58, animaduerti in Codice Urbinate Operum Prudentii exstare eius imaginem prime littere prefationis appictam: et in nota adieci hanc esse ueterum exscriptorum consuetudinem, ut in prima operis littera effigiem auctoris affingerent, ut probat uirginius ualsechi in dissertatione pro Ioanne Gersen Benedictino,  auctore libri De imitatione Christi. De hac uel simili consuetudine testatur Philostratus in uita Apollonii: »Scribentium imagines in librorum limine prefigi et honestas et necessitas persuadet, ut sicut Codicibus fruitur per quos erudiatur, ita effigies eorum, a quibus docetur, ad uiuum delineatas seculum consequatur.« Que uerba ita alicubi relata uidi: sed locus Philostrati mihi querenti non occurrit. Huc tamen fortasse pertinet distichon inter uersus bibliothece S. Isidori, de quo uerba feci cap. 81, num. 5.

Quos claros orbe celebrat medicina magistros,
   Hos presens pictos signat imago uiros.

33. De alia S. Isidori imagine in quodam Codice Florentino 406 Etymologiarum dixi cap. 55, num.  21. In alio etiam Codice Florentino, de quo cap. 43, num. 11 et 12, conspicitur imago siue Isidori, siue Taionis, siue utriusque: neque enim Bandinius clare sententiam suam expressit.

34. In Codice uaticano 351, de quo cap. 93, n. 11, est effigies S. Hieronymi: in uaticano Codice 473, de quo cap. eod., num. 12, S. Augustini: in Palatino 927, c. 103, n. 17 seqq., Augustini, Orosii, Pompeii Trogi, Iustini, Cassiodori et aliorum: in Urbinate 60, cap. 104, n. 3, S. Gregorii Nazianzeni: in Urbin. 105, c. 104, n. 16, Aymonis: in Urbinate 307, cap. eod. 104, num. 24 et 25, Nonii Marcelli et Festi Pompeii: in Ottoboniano 240 cap. 105, num. 12, Didymi.

35. Imago Ioannis de Turrecremata cardinalis  expressa est in Codice uaticano 2267 pergam. in fol. magno, initio eius libri De causis: Terentii in eius comediis Cod. uatic. 3868. S. Bernardi multis in locis libri De consideratione ad Eugenium Cod. uatic. 658, Marci uigerii cardinalis in Cod. uatic. 1125 pergam., ubi est eius Decachordum, Petrarche et Dantis Cod. 3198, Lactantii Firmiani Cod. uatic. 6977.

36. Iulii Cesaris effigiem exhibet Codex Palatinus 882 pergam. in-fol.; S. Ioannis euangeliste in eius Euangelio Codex Palatinus 74 membran. in fol. temporibus S. Henrici imperatoris seculo IX conscriptus, ut uidetur. Ottobonianus 222 seculi XII. Biblia, etc. cum imaginibus sacrorum scriptorum.

37. In bibliotheca uaticana Urbinate multe occurrunt  huiusmodi imagines auctorum in primis operum litteris, aut initio uoluminis appicte. In Codice 464 est Historia Florentina Leonardi Aretini, in cuius prima pagina imagines ipsius Leonardi, Alfonsi regis Aragonum, et aliorum habentur, auro graphice expresse. In Cod. 487 Roderici Sancii de Areualo Historia Hispanica cum eiusdem effigie, minio depicta. In Cod. 539 Historia generalis Hispanie cum imagine Alfonsi Sapientis: sed nunc Codex non reperitur. Inuentarium ita refert: »Codex 539:« Anonymi Historia generalis, quam Alfonsus Sapiens, rex Hispaniarum, compilari curauit, pars Iu ab Historia Nabuchodonosor usque ad Tolomeum Philopatorem, cum imagine ipsius Alfonsi in principio; et est ipsum autographum editum anno ere Hispanice 1318, hoc  est, anno Domini 1280, scriptum manu Martini Perez de Maqueda, predicti 407 Alfonsi scriptoris, ut in fine libri notatur. Hispanice: Aqui se comenza. Codex ex pergam. antiq. in fol. magno. Charte scripte 277.« In Codice ultimo Urbinate 1763 exstat elogium Guidobaldi Urbini ducis, auctore Balthasare Castilione, cuius effigies initio elegantissime depicta est.

38. His addere licet imagines Belasci et Sisebuti exscriptorum Codicis Aemilianensis, de quo cap. 108, num. 8, et alias aliorum scriptorum et uirorum illustrium, cap. 103, n. 17 et seqq.



CAPUT CuI. Descriptio aliorum 15 exemplarium ueterum bibliothece Ottoboniane. Centum Codices mss. olim manu regia ex bibliotheca Altempsiana excerpti fuerunt. Chronica Isidori interpolata et continuata. Historia Miscella. Genealogia regum Hispanorum. Opusculum de septem gradibus consanguinitatis. Plura exempla Synonymorum Ciceronis. Liber de heresibus Grece scriptus falso sub Isidori nomine indicatus.


1. Codex 508 Ottobomanus in-8 membranaceus seculi XIu circiter. Initio diuerso charactere a reliquo corpore quedam sententie ex Isidoro: »In libro de Summo Bono, Bernardo et Gregorio.« Deinde rubrica: »Incipit tractatus moralis in septem uitiis capitalibus: Tractatus iste continet nouem partes, etc.« Desinit: »locutum esse aliquando penituit, tacere uero nunquam. Explicit summa de uII uitiis capitalibus. Qui scripsit, scribat, semper cum Domino uiuat.« Deest  nomen auctoris qui tractatum moralem scripsit. Nihilominus in Inuentario Isidoro tribuitur; quod minime uerum puto, quamuis quedam de uitiis ab eo scripta sint uersus finem libri II Differentiarum: et nonnulla in libro Iu supposititio, uel dubio Sententiarum post caput 39 intrudantur de octo principalibus uitiis ex S. Gregorio Magno. Tractatus huius Codicis theologi alicuius scholastici est.

2. Codex 604 Ottobonianus membranaceus in fol. seculi XIu, ut uidetur: Chronica Eusebii . Adiuratio alibi descripta: »Adiuro te, etc.« Prologus: »Eusebius Hieronymus uincentio, et Galieno suis salutem. uetus iste, etc.« In fine: »ualentiniano uI, et 408 Nono consulibus.« Hic finit Prosper post Hieronymum. »Explicit Chronica Eusebii, Hieronymi  et Prosperi.« Appingitur nomen IHS. Sequitur »Compendium aucti Romani imperii : Breuem fieri, etc.« Pag. 81, sine titulo: »Orbis situm dicere aggredior, impeditum opus, etc.« Mele. Ibid.: »Et quam transuecti ex Africa Phenices habitant, atque unde nos sumus, tingente kratum, Mellaria, et Bella, et Besimo.« Post tingente nonnichil separatum est Kratum, et due prime littere Kr obscure sunt: fortasse est Katum. Locus in mss. passim corruptus. In fine: »Explicit feliciter Pomponii Cosmographia compendiosa.« Subinde »Synonyma Marci Tullii Ciceronis. Cicero Lucio uecturio suo salutem: Collegi, etc. Igitur per alphabetum initium capiamus. Abditum, opertum, absconditum, etc.« Desinit: »uox plana, grandis, etc., grata, affabilis.  Deo gratias.« De hoc Synonymorum Ciceronis opere dixi cap. 56.

3. Codex 849 Ottobonianus chartaceus in-8 ex libris Altempsianis. Plinii Secundi Iunioris nomine liber de uir. illustr. Hieronymus de uir. illustr. Hortaris, Dexter, etc. Sunt capita 137. Gennadius de uir. illustr., capita 90. Pag. 112 terg.: »Isidorus Hispalensis episcopus de uiris illustribus incipit.« Capita 33. Primum: Osius Cordubensis ciuitatis episcopus. Cap. ultimum. »Maximus, etc. Explicit liber uirorum illustrium secundum Isidorum Hispalensis Ecclesie episcopum. uita Isidori predicti. Isidorus uir egregius, etc., operibus caritatis. Finit uita S. Isidori Hispalensis episcopi.« Est prenotatio Braulionis sine eius nomine.

 4. Codex 869 Ottobonianus membranaceus in-4 seculi XIu aut seq. Initio opus theologicum mutilum. Opera quedam Anselmi. Pag. 141 sine titulo: »In subsequenti hoc libro, qui nuncupatur Synonyma, etc.« Desinit: »super omnia in uita mea places. Explicit liber Synonymorum sancti Ysidori. Epistola« S. Bernardi ad quemdam militem de cura rei familiaris. Post prologum: In subsequenti, alius prologus: »uenit nuper ad manus meas quedam cedula quam Synonyma dicunt, cuius formula persuasit animum, etc.« Non est distinctio librorum. Sequitur Augustini liber de uera innocentia: Innocentia uera est, etc. Tractatus doctoris Francisci de uiardius de Indulgentiis. uersus finem quidam uersiculi Latini:

Aequa lege capit mors magnos atque pusillos,
    Nunc hos, nunc illos precipitando rapit.
Tres libri fabularum Aesopi prosa Latina.

409 5. Codex 945 Ottobonianus chartaceus in fol. »S. Isidori Iunioris de Christo contra Iudeos. Unus ex Codicibus centum bibliothece Altempsiane manu regia exceptis , nunc uero a Ioanne Angelo duce ab Altemps propriis sumptibus fidelissime ex originalibus desumptus, etc.« Mendose desumptis pro desumptus. Codex uetus, qui ex bibliotheca Altempsiana excerptus fuit, nunc est, ut puto, ueteris bibliothece uaticane num. 4918, cap. 97 recensitus.

6. Codex 975 Ottobonianus chartaceus in-fol. Sermones uarii SS. Patrum, etc. Hoc etiam est unum  ex 100 Codicibus bibliothece Altempsiane, etc., ut supra Cod. 945. Epistola Leonis pape ad Flauianum, etc. Pag. 26. »Sermo beati Isidori episcopi de Natiuitate Domini: Natalis Domini, etc.« Codex uetus, ex quo hic descriptus fuit, nunc exstat in ueteri bibliotheca uaticana num. 4951.

7. Codex 958 Ottobonianus chartaceus in fol. Initio hec inscriptio: »Unus ex Codicibus bibliothece Altempsiane a Paulo u, manu regia excerptis, nunc uero a Ioanne Angelo ab Altemps duce propriis sumptibus ex originalibus transumptus, ut bibliotheca predicta tanto honore iam decorata non careret.« Est fragmentum historie ecclesiastice, Latine reddite a Rufino, et integer liber Synonymorum Isidori. Codex exceptus uel excerptus a Paulo u, nunc est  Codex bibl. ueter. uaticane num. 4948, cap. 97 recensitus. Descriptio non est, ut dicitur, fidelissima. Nam illico initio scribitur traditum a Rufino pro traductum a Rufino. Liber Isidori in exemplari transumpto. »Incipit prohemium libri qui uocatur Synonima, idem Domni, etc.« In originali: »Incipit prologus libri qui uocatur Synonima, id est, Domini, etc.«

8. Codex 1261 Ottobonianus chartaceus in-fol. Statii uita et Achilleis cum notis. uersus ultimus:

Ac sua dilecta ceruice monilia transfert.
Polyhistoria Ioannis Caballini de Cerronibus: »De uirtutibus et dotibus Romane urbis, etc.« Sunt decem libri. Pag. 69, sine titulo Cento Probe Falconie, et ad marg. Elogium Probe ex Isidoro: »Proba uxor Adelfi . . . inter apostolicas Scripturas  insertum.« Corrige: apocryphas. Sequitur quoddam uocabularium: »Agra uia in mari, etc.« Pag. 148. »M. Tullii Ciceronis dictionum differentiis  liber incipit: Inter polliceri et promittere, etc.« Desinit: »Inter uesper et uespera, etc.;« de quo opere consulte caput 56.

410 9. Codex 1720 Ottobonianus chartaceus in-fol. Liber Isidori de uir. illustr. sine titulo: De Xysto papa, etc., ut apud Breulium in primo exemplari, et editiones antiquiores. Post uictorinum in Ms. De Eucherio episcopo, De Statio, etc., De Sedulio, De Cereali, etc. Mox de Ioanne episcopo , iterum de Sedulio presbytero, de Possidonio, de Primasio, etc. Postea de Fulgentio, Eucherio, Hilario, etc. In fine De Maximo. Annectitur caput De Isidoro  episcopo. Isidorus uir egregius, etc. Est prenotatio Braulionis, tacito nomine. Sequitur »liber Ildefonsi Toletani archiepiscopi de Illustr. uir. Prefatio: uirorum illustrium, etc. De Gregorio papa: Gregorius papa Romane sedis, etc.« Deinde »de Ortu, uita et Obitu SS. PP., qui in ueteri et Nouo Testamento uirtutibus claruerunt, liber incipit: prefatio. Quorumdam, etc.« Capita 62 in ueteri Testamento: caput ultimum Iudith. Capita 22 in Nouo Testamento. Ultimum Titus. De Iacobo: »Euangelium predicauit, etc. Hic in Marmarica Achaie ab Herode tetrarcha gladio cesus occubuit, ibidemque sepultus.«

10. Codex 1737 Ottobonianus ex pergam. in-fol.  seculi XI circiter. Rubrica: »Incipiunt capitula libri sancti Ysidori, quod Deus summus et incomparabilis sit. Titulus recens: Isidori libri de Deo.« Capita lib. I sunt 31. Lib. II capita 46, al. 44. Lib. III capita 62. Desinit: Celestis aula letificantes includit. Explicit liber tertius. Sequitur Enchiridion S. Augustini, et uita S. Antonii, auctore S. Athanasio. In fine, charactere non ita antiquo: »Liber sancte Marie de Turponaio pro secunda parte Ambrosii Autperti super Apocalypsi. Et mox: Non dimittas quia optima est illa ultima pars.« Blanchinus tom. II. Euangel. Quadrupl. pag. 603 describit Codicem Regio-uaticanum signatum num. 96, qui uidetur autographus et incipit: »In nomine S. Trinitatis Expositio Autperti presbyteri in expositione Apocalypsis  partis secunde. In calce Codicis litteris uncialibus. Ambrosius, qui et Autpertus, ex Galliarum prouincia ortus . . . hoc opus confeci, etc.« Recentiori manu initio Codicis: Hic est liber beati Dionysii, etc. De hac secunda parte mentio fit in hoc nostro Codice Ottoboniano.

11. Post hec: »Incipit liber Chronicorum Isidori Hyspalensis episcopi ab exordio mundi usque ad Eraclii Augusti imperium, et Sisebuti regis principatum. Prefatio: Breuem temporum expositionem per generationes, etc., summa preteriti temporis cognoscatur. 411 Prima etas, etc. Sex diebus rerum omnium creaturam Deus formauit, etc., Adam, etc., quod est stirps filiorum Dei.« uersus finem: De Hermenegildo: »et ipse martyrio coronatur. Mauritius, etc. Gothi,  Recaredo principe innitente, ad fidem catholicam reuertuntur. Hoc tempore S. Gregorius Rome episcopus insignis habetur: eo tempore Auares, etc.« Desinit, ut apud Schelstratium: »Eraclius annis XXuI regnauit. Hic quinto imperii sui anno dum fungitur, etc.« In hoc ms., ut in nonnullis aliis, prenotationi librorum Isidori non premittitur nomen auctoris Braulionis. Ansam hinc arripuit Marcus Michel, ut in ms. Florentino S. Marci num. 542 chartaceo seculi Xu capiti 49 libri de uir. illustr., quo Braulionis prenotatio continetur, caput 50 adderet in hanc sententiam: »Quia uero a compluribus minus capacibus perambiguum habetur, quis in calce predicti operis Isidori ultimum capitulum addiderit, nec per declarationem proxime superius positam plenius colligi  ualeat eiusdem capituli auctor, idcirco, ut legentibus magis ueritas elucescat, ego Marcus Michel presbyter Cortonensis his uerbis annexa subieci, uidelicet, capitulum superius annotatum, cuius initium est, Isidorus uir egregius, in laudem eius Braulio episcopus Cesaraugustanus addidit.« Ita ex litteris Rochi Menchace ad me datis.

12. Codex 1758 Ottobonianus membranaceus in fol. seculi Xu, olim regine Suecorum, et prius uolumen 270 Petauianum. Rufi Festi Breuiarium rerum gestarum populi Romani sine titulo: »Breuem fieri, etc.« Pag. 5 terg. rubrica: »Incipit Chronica ab exordio mundi usque ad tempora Eunuchi  et Sisebuti: Breuem temporum seriem per  generationes.« Initio uoluminis notatur, fortasse esse Isidori Hispalensis. Est uere Chronicon Isidori, sed interpolatum ab aliquo, ut uidetur, monacho S. Columbani. Ibid.: de tempore Iustiniani: »Hoc tempore floruerunt Priscianus grammaticus, Arator uersificator Ecclesie Romane subdiaconus, Cassiodorus Rauenne senator, postea monachus factus, ornatus scientia et eloquio. Per idem tempus tanta fames facta fuit per totam Italiam, quod matres carnes puerorum suorum manducabant.«

13. Sub Mauritio: »Hoc tempore Cleander [lege Leander] episcopus Hispanus scientia et fide insignis habetur. Gregorius doctor Rome claret.« Sub Eraclio et Sisebuto: »Per idem tempus Machometus pseudopropheta apparuit ex principe latronum perueniens  ad regnum. 412 His temporibus Ysidorus claruit Yspalensis episcopus, scientia et eloquio illustris, sanctus etiam Gallus in abbatia S. Columbani, et eius discipulus uita et miraculis claruit. Explicit Chronica ab exordio mundi usque ad tempora Eraclii et Sisebuti principum. Gratias Domino nostro Iesu Christo. Amen.« Pag. 13 seqq. Anonymi Chronica ab initio mundi. ad ann. 1430 sine titulo: incipit: »Decet uiros uirtuosos, etc.« charactere recenti notatur, uidendum de hoc opere uossium de Histor. Latin. pag. 504 et 505. Auctor ait se excerptum colligere ex aliis, presertim ex Breuiario Landulphi de Columpna canonici Carnotensis, »qui a primi hominis creatione usque ad Ioannem natione Anglicum, qui, ut legitur, femina fuit, historias abbreuiare  curauit.« In rebus, post Christum natum gestis, sepe additur rubrica: »Additio,« et post additionem: »finis additionis.« Ibid. »D. Damasus primus natione Hispanus, etc.«

14. Multa inseruntur de Francis, quorum nonnulla notis marginalibus recentioris manus refelluntur. Pag. 111 rubrica: »Genealogia Hispanorum: et ne lento pertranseam pede regnum Hispanie, est sciendum quod his patria abyssi [lego patria ab YS], quod est unum, uel solum; PAN, quod est totum; YA, quod est stella, quasi tota sola stella dicitur Hispania.« Post elogium Hispanie historia uandalorum, etc., Gothorum, etc., usque ad Ordonium filium Froilani. Desinit, »si ulterius scire gliscis gesta regum Hispanie, uide eorum chronicas, etc.« Multa ex Isidoro  et ex continuatoribus. Ibid. post Benedictum III fabella de Ioanna papissa: »Ioannes Anglicus in cathedra Petri sedit annis duobus, mensibus septem, diebus quatuor. Hic, ut fertur, femina fuit, etc., nec ponitur in catalogo Romanorum pontificum propter muliebrem sexum. Aliqui historiographi premittunt istum Ioannem Benedicto tertio, et aliqui eum postponunt.« Desinit in Martino u et statutis synodi Constantiensis contra hereticos, additis contra eosdem quibusdam uersiculis enigmaticis:

Oppositum montem conscendere cernis Orontem,
cum initio explicationis. Accedit Summarium Chronice Romanorum pontificum, extractum e libris Celeydor  de uero Romano imperio  anno 1454 in Urbe. Desinit in »Caius, Marcellinus.« Desunt alia quedam folia.

15. Landulphus de Columna, cuius Breuiarium historicum in hoc Codice laudatur, alio cognomine dicitur »Landulphus Sagax.« 413 Breuiarium suum historiale dicauit Ioanni XXII pontifici Romano ab anno 1320, quod prodiit Pictauis anno 1479. Nonnulli putant eumdem Landulphum fuisse auctorem Historie Miscelle. Sed alium quoque fuisse, qui post Landulphum in Historia Miscella compilanda laborauit, ex hoc nostro Codice patet. uideri de hoc argumento potest Fabricius in utraque Bibliotheca Latina, et notatio Mansii ad Bibliothecam mediam. Ea, que de Gothorum historia in hoc Codice narrantur, non inutile esset cum nostris chronicis conferre.

 16. Codex 1968 Ottobonianus membranaceus in 8 seculi XII circiter. Opus de Rhetorica M. Andra gesti, seu potius Fortunatiani sine titulo ueteri: incipit: »Quid est rhetorica? bene dicendi scientia.« Desinit, »non aliter exorsus est.« Sequitur: »Oratoris officium est:« titulus recens: »Ars minor, sed potius dicenda ars maior.« Desinit: »Scriptionem bene loqui: Explicit ars rhetorica C. Iulii uictoris feliciter. Hermagore, Ciceronis, Quintiliani, Aquili , Marcomanni, Taciani.« Subinde, »De positione stellarum, Duo sunt extremi uertices mundi.« Prope finem libri titulus. »Ysidorus de uII gradibus consanguinitatis. Primo gradu superiori linea continentur pater, mater.« Est explicatio Stemmatis Isidoriani, de qua dixi cap. 86.

 17. Codex 2524 Ottobonianus membranaceus in fol. seculi Xu, ut uidetur. Titulus recens: »Casus Decretalium a Ioanne de Deo magistro et professore.« Sunt libri quinque. In fine librorum auctor dicitur »Ioannes sacerdos Hispanus.« Sequitur eiusdem liber de Iudiciis: initio dicitur »Ioannes de Deo sacerdos,« et in titulo »Ioannes sacerdos Hispanus:« de quo auctore plura bibliographi nostri. Alie anonyme expositiones Decretalium. Ethica Aristotelis cum commento. Pag. 141. Flores ex SS. Patribus, initio carentes: »ex Isidoro,« Bernardo, Chrysostomo, S. Maximo, Augustino, Gregorio, Ambrosio, Hieronymo, Seneca. Isidorus laudatur »de Summo Bono, in Ethimologiis.« Pag. 147. Incipiunt flores penitentie: »Quoniam peccantibus, etc.« ex Patribus  Augustino, etc. »Isidoro, etc.«

18. Codex 2992 Ottobonianus papyraceus in-8. Ciceronis, que dicuntur, Synonyma. »Cicero Lucio uetturio suo salutem: Collegi, etc. Abditum, opertum, etc.« Desinit: »uelatur, operitur, etc.« De his Synonymis actum cap. 56. Sunt plura alia, ut uita Petrarche per ipsum scripta, Francisci de Fiano epistola ad Leonardum Aretinum de causa Ouidiani exsilii. Poggii epistola ad Leonardum Aretinum de 414 supplicio Hieronymi Pragensis, quem »preter fidem,« ut ait, laudat, et alia huiusmodi.

19. Codex 3136 Ottobonianus chartaceus in-fol., olim bibliothece Passionee: litteris tantum Grecis undique exaratus sec. XuIII. In Inuentario ita indicatur:  »Isidori opus de heresibus Grece.« Putaueram, uel Isidori librum de Heresibus, qui a Braulione memoratur, uel eius Etymologiarum caput, in quo de heresibus agit, in linguam Grecam fuisse ab aliquo conuersum. Sed longe aliud inueni. Hec est Greca rubrica: , , , . Obscurum est uerbum . Inscriptio Latine ita sonat: »Domino meo magnificentissimo et gloriosissimo, Christique amantissimo filio Sporacio Isidoro de heresibus et reliquis uerbis.« Opus est non Isidori, sed alterius ad »Sporiacum Isidorum,« scilicet Theodoreti: cuius epistola nuncupatoria tom. Iu Institut. theologic. uen. Thomasii, ubi opus editum legitur, ita inscribitur:  »Domino magnificentissimo et gloriosissimo, Christique amantissimo filio Sporacio Theodoretus Cyri Augustenphratesse episcopus in Domino salutem.« Incipit: »Laude dignum est.«

20. Dubitat in not. uezzosius an Sporacius, ad quem Theodoretus scribit, ille sit qui, iudex ab imperatore designatus, Chalcedonensi interfuit concilio: an ille qui anno 452 consulatum gessit, an alius. Ex Ottoboniano Codice colligi hoc potest, Sporacium uocatum quoque fuisse Isidorum. Post libros quinque hereticarum fabularum sunt in hoc ipso Codice opuscula alia Greca, S. Maximi, »De ligno uite;« Gregorii Theologi: Cyrilli, etc.



CAPUT CuII. Alii Codices mss. Romani, qui Isidoriana opera exhibent, scilicet Archiuii uaticani, Bibliothece Collegii Romani, Angelice, Casanatensis, Albanie, Borgiane. De uariis lectionibus Codicum mss. Toletanorum Romam transmissis.


1. Ingenti silue mss. Codicum qui in bibliotheca uaticana per uarias eius partes asseruantur, nonnullos alios iuuat addere, quos extra eam bibliothecam euolui. Duo sunt non contemnendi in archiuio 415 secretiori uaticano, quos eiusdem archiuii uaticani prefectus, u. C. Caietanus Marinius, in re litteraria publica illustre nomen, a me conferri pro sua singulari humanitate indulsit.

2. Codex antiquior, quem propterea primum uoco, archiuii uaticani Miscell. armar. 6, num. 46, membranaceus in-fol. magno, seculi X, ut uidetur,  charactere cursiuo Romano, sed ita ut z scribatur more Germanico. Pauca sunt, neque obscura, litterarum compendia. Diphthongi coniuncte: sepe tamen omittuntur. Atramentum a prima manu parum nigrum erat; sed altera manus eodem ductu litteras atramento nigriori superscripsit, nisi quod aliquas longiores ad breuiorem formam reduxit. Eadem secunda manus in prima pagina hec descripsit ex aliquo, ut opinor, ueteri libro: »In capite libri epistola. Domino meo, ac Dei seruo Braulioni Ysidorus. Tue Sanctitatis epistole, etc.« ut in Editis.

3. Post hanc epistolam: »En tibi, sicut pollicitus sum, etc.« Illico: »Incipit liber Ysidori Etymologiarum.  Prologus. Sunt hic plura sacra, etc.;« uersus bibliothece Isidori, de quibus dixi cap. 81. Sequitur titulus litteris uncialibus, de minio rubentibus. »In nomine Domini nostri Iesu Christi incipit Ethimologiarum Hisidori Spaniensis episcopi liber primus. Domino meo, et Dei seruo Braulio episcopo Isidorus. Tue Sanctitatis epistole me in urbe Toletana inuenerunt.« Nihil aliud ex hac epistola additur. Subiicitur index capitum libri I, et illico caput 1. »Disciplina a discendo.« Opus diuisum est in uiginti quinque libros.

4. Post librum XI qui apud Grialium est IX pretermittitur »uocum certarum alphabetum,« qui liber est X Grialii, et subiicitur liber XII »De homine, etc.« Hac in re, ut multis in aliis, congruit cum Albanio  Codice, infra recensendo. Integrum est opus Etymologiarum: sed extremum folium recentiori manu suppletum est. In fine: »Explicit Ethimologia libri beati Isidori episcopi.«

5. Sequuntur in eodem Codice glosse in uetus Testamentum, initio carentes, ueteri manu eadem qua libri Etymologiarum descripte. Prima uerba hec sunt: »Dei ferebatur prouidentia qualiter cuncta creasse. Fiat lux . . . ipsa est que postea in uasa celi, hoc est, in sidera diffundebatur. Dixit . . . per uerbum suum, etc.« Diuerse sunt he glosse a glossa Ordinaria Walafridi Strabonis, et a glossis diuinorum librorum Roberti de Sorbona, qui S. Ludouici etate, 416 hoc est seculo XIII scripsit. Exstant huius glosse in editione Commentariorum  S. Scripture Menochii, uenetiis 1743, p. 472 Appendicum. Deprompte magna est parte sunt ex Isidori libris, et ex his ipsis Codicis Archiuii uaticani glossis. He non progrediuntur nisi ad caput 3 lib. II Regum: postrema uero uerba uix legi possunt. Facile quis suspicari poterit hanc esse interpretationem litteralem textus, de qua Isidorus in prologo mysticarum expositionum, ut cap. 65 fusius explicui. In postrema Codicis pagina uersa legitur epistola Gottescalci ad quemdam Lupum, nescio cuius cathedre antistitem: littere enim iam euanescunt. »Decima Augustarum die Sanctitatis uestre mihi delate sunt littere.«

6. Opus Etymologiarum a prima manu uidetur diuisum fuisse in uiginti quinque libros: sed secunda  manu numeri sepe deleti aut turbati sunt Diuersus etiam ordo librorum est ab editis, ac fortasse hic Codex ex diuersis descriptus est. In eo etiam reperitur insertus Indiculus de heresibus sub S. Hieronymi nomine, ut in Codice Albanio et aliis, de quo confer caput 86, et synodus Cesariensis de paschate.

7. Codex secundus Archiuii uaticani in-fol. membran. seculi XI circiter. Nexus satis frequentes, sed faciles, et plerumque lineola superposita. Diphthongi unite. A capite 4 lib. XI . »De serpentibus,« recentior uidetur esse character, et atramentum est dilutius. Initio a manu recenti notatur: »Ex libris Congregationis S. Mauri Rome.« Sunt due epistole Isidori ad Braulionem. 1 »Tue Sanctitatis.  2. En tibi, etc.« Sequitur rubrica: »Incipiunt libri Ysidori Iunioris Spalensis episcopi ad Braulionem Cesaraugustanum episcopum, uel ad Sesibutum  suum scilicet dominum et filium scripti. Hec sunt capitula libri primi.« Indicantur capita 29.

8. Libri secundi capita sunt 32. Libri III capita 70. Libri Iu capita 13. Libri u De legibus, etc., capita 39. Finis huius libri: »Deo soli est cognitum. Explicit liber uI. Incipiunt capitula libri uII;« sed hic factum est libri uI. Sunt capitula 17; ultimum est de officiis. Deinde Explicit liber uII. Incipit liber uIII. Correctum, ut intelligatur non esse uIII, sed uII. Sunt capita 52; nam libri uII et uIII, in Editis diuisi, in hoc Codice continuantur, et in unum coalescunt; et caput de hereticis in plura est diuisum. Caput XuIII  »de heresibus et schismate desinit, in pristinos errores relinquant:« 417 in Editis cap. 4. Illico caput 19 quod inscribitur »De heresibus Iudeorum. Prima: Efnei dicunt.

9. »Caput XX. Item aliter heresis diuersorum dogmatum: id est prima, Simonite. Simon quidam magus, etc. Caput LuIII. De Eunomianis. Finit: uolunt esse substantiam. Hucusque Hieronymus.« Scilicet ut in Codice recentiori Malatestino, in Albanio et aliis, sed in hoc Codice omissa sunt capita Isidori, et post uerba, »Hucusque Hieronymus,« hec adduntur, tanquam Isidori: »Credimus in unum Deum Patrem omnipotentem, et in unum Dominum nostrum Iesum Christum, etc.« quod fragmentum inter appendices reponetur, ut dixi cap.  83. Desinit, »et premium. Explicit liber uIII. Incipiunt capitula libri IX.« Sunt capita 14. Primum »de philosophis gentium,« postremum »de coniugatis.« Finit: »non quas probitas morum commendat. Explicit liber uIII. Incipiunt capitula libri X.« Sunt 12 capita.

10. In lib. IX desunt stemmata, siue arbores iuris. Liber X in hoc Codice est »de homine, etc.,« qui in Editis est liber XI. Deest liber »De quibusdam uocabulis, etc.;« qui in Editis est liber X. Post caput 4 De transformatis, »Explicit liber X. Incipit liber XI.« Capita libri huius in superiore libro continentur, »De pecudibus et iumentis caput 1.« Reuera in libri X initio duodecim capita erant indicata.

11. Sequitur liber de Mundo, etc., 19 capitibus:  qui a prima manu XII, a secunda XI dicitur. Sed in fine adhuc restat: »Explicit liber tertius decimus, incipiunt capitula libri quarti decimi. De terra, etc.« Sunt nouem capita. In fine: »Explicit liber tertius decimus:« sed aliud fuit. Liber sequens a prima manu uidetur indicari Xu. »De ciuitatibus, etc.« Ita etiam liber de pulueribus, etc. a pr. m. XuI, a secunda manu XIu. Ita ordo procedit, ut liber ultimus a prima manu dicatur XX, a secunda manu XuIII. In fine: »Facto fine pia laudetur uirgo Maria.-Qui compleuit hunc librum, locetur in paradisum.-Dum uenerit bona transitus eius hora.«

12. In bibliotheca Collegii Romani est Codex chartaceus in-fol., in quo primo loco est enumeratio  annorum cum breui aliquando narratione gestorum, et finitur anno 1175. uidetur ergo descriptus Codex ex alio seculi XII. Sequitur Chronicum initio mutilum. In fine: »Explicit Chronica S. Hieronymi presbyteri. Incipit Conographia  Isidori Iunioris. Sed Chronicum, quod dicitur Hieronymi, ad annum IX Phoce imperatoris, et ad obitum Gregorii 418 pape pertingit. Finit: »Eraclius Gothorum gloriosissimus princeps Iudeos sui regni subdidit, et ad fidem Christi conuertit . . . « Pro Heraclius, lege Sisebutus. Chronicon Isidori incipit: »Sex diebus rerum omnium creaturam Deus formauit. Finit: tunc illi consummatio seculi est. Explicit chronica.« Adduntur quedam, presertim de regno Gallie, usque ad annum 1107. Sequitur: »Historia Pauli  Orosii presbyteri Ecclesie catholice ad Augustinum episcopum contra accusatores temporum Christianorum. Incipit breuis libri prioris historia sancti Orosii.« Ita Orosius in nonnullis mss. uocatur »Sanctus more ueteri. Finit: in uillis et in suburbiis habitabant.

Ipse tibi, patrieque sue post chronica bina
Reddidit Orosium, doctrine luce refertum,
Conclusitque simul longo quesita labore.
Mei Karoli Reguardati Nursini militis u Idus Octobris 1459.« Codex hoc ipso tempore uidetur scriptus.

13. In eadem bibliotheca Collegii Romani Codex alius in fol. membran. seculo XIII ut initio recenti manu notatur, eleganter scriptus, sine titulo. Index capitum 15 libri I Sententiarum: tum rubrica: »Expliciunt  capitula. Incipit liber primus sancti Isidori, qui dicitur liber Sententiarum.« In libro II sunt 44 capitula. In fine libri II sunt nouem uersus hexametri. Item excerpta ex libris Etymologiarum. »Patrueles dicti, etc. Auctor mei generis mihi pater est, etc. De Regibus et Ducibus: Audite ergo, reges, et intelligite, etc.« . Sequitur liber III. Capita indicantur 68, sed postremum numeratur 56. »De uite exitu. Finit: letificandos includit. Explicit, Domino fauente, liber III Sententiarum sancti Isidori.« Sunt diphthongi coniuncte, nexus aliqui, sed clari, raro lineola apponitur supra i.

14. In eadem Collegii Romani bibliotheca in-folio magno Codex chartaceus seculi XIu, sine titulo. Epistola Braulionis: O pie Domine: due Isidori.  Index XX librorum Etymologiarum: index capitum libri I, etc., usque ad lib. Xu cap. De montibus. Desiderantur alia usque ad finem.

15. In bibliotheca Angelica Rome apud Patres Augustinianos hi exstant S. Isidori Codices mss. Codex membranaceus in-4 seculi XIu circiter, ita inscriptus: Isidorus et alii de Medicina; de quo Codice iam dixi cap. 75

16. In eadem Angelica bibliotheca Codex chartaceus in-fol. seculi XIu 419 aut Xu, rubrica: »Incipit liber Etymologiarum S. Isidori Hispalensis episcopi.« Alia rubrica: »Incipit prologus S. Isidori episcopi ad Braulionem episcopum in libro Etymologiarum. Tue Sanctitatis epistole, etc.« Index capitum libri I. Integrum opus Etymologiarum. In fine alia epistola  Isidori ad Braulionem: »En tibi, sicut pollicitus sum, misi opus, etc.«

17. In eadem bibliotheca Angelica Codex membranaceus in-4 paruo seculi circiter XIu, presertim si numeri Romani, quod alicubi uidetur, sint a prima manu. Initio rubrica: »Ecclesiatici officii questiones selecte incipiunt.« Initium: »quare Septuagesima celebratur. So. . »Ut quemadmodum populus Dei, qui pro peccatis suis in Babylonia, etc.« Ultima est questio de antiphona: ultima uerba: »uerbi gratia unus legit, et alter discit in schola, alter seminat in campo.« Non satis apparet an hoc loco finiatur id opus. Rubrica: »Incipiunt capitula libri I.« Hic numeri sunt Romani rubri. Post indicem: »Incipit liber sancti Isidori  episcopi: Quod Deus summus et incommutabilis sit.« In libro I sunt capita 15, finis: exterriti purgabuntur. Capita libri II sunt 42 numeris Arabicis, ut uidetur, a prima manu. Finis: periculum exhibet. Libri III capita sunt 66 numeris Romanis, qui hoc loco uidentur potius a secunda manu. Ante hunc indicati sunt 7 uersus mendose exarati: Suscipe, lector, etc. Ceterum hic liber tertius Sententiarum mutilus est in fine: procedit usque ad initium capitis 58. Multi nexus: aliquando s in fine ea forma qua nunc est in usu, quedam littere Gothice in prima et ultima linea longissime excurrunt, more litterarum Carolinarum.

18. In eadem bibliotheca Angelica Codex membranaceus in-fol. paruo seculi Xu. Libri Sententiarum  Isidori cum epistola ad Massonam, ut exposui cap. 73. Deinde rubrica: quod Deus summus et incommutabilis sit. Libri I finis: quo ipse ascendit et ascensuri sumus. Libri II finis: periculum exhibet. Lib. III desinit, Letificandos includit. In fine index capitum.

19. Bibliotheca Casanatensis nonnullos seruat S. Isidori mss. Codices. Codex signatus D. Iu. 23 seculi XI, uel antiquior est, membr. in-8. Miscellanea. Antiphonarium. uersus, Arbiter ut mundi tenebras depelleret omnes: hec est prefatio metrica S. Benedicti Anianensis apud Menardum in Concordia Regularum. Pag 13: Dicta S. Isidori, De generibus monachorum: Sex autem sunt genera, 420 ex lib. II de Offic. eccles., ut dixi cap. 69. Excerpta ex conciliis  et decretis Rom. pontificum. Pag. 46, Incipit concilium urbis Rome sub Damaso papa de explanatione fidei: Dictum est: Prius agendum est, etc., confitemur esse damnata: quod inter appendices Sedulii edidi. Pag. 49: Incipit liber S. Augustini episcopi de Ecclesie regulis: capitula 55. Credimus unum esse Deum. Est liber de Eccles. Dogmat. Pag. 54: Incipit amonitio domni Leonis Rauennatis archiepiscopi  ad Durantem monachum, uel ad ceteros, qui cum eo sunt, heremitas. Cum hesterno die mihi. Subinde Scale ac gradus triginta, quibus ascenditur ad celum, totidemque gradus quibus descenditur ad infernum. Diuersum opus ab Scala Ioannis Climaci. Dicta Bede. Expositio fidei catholice S. Athanasii archiepiscopi. Quid est fides secundum  substantiam: que quid sit, et an sit Athanasii, non liquet. De quadrifario Dei opere ex Operibus S. Augustini. Caput S. Isidori de Elementis: Elementa sibimet, sicut natura, sic etiam situ differunt. Ita Isidori de firmamento, de aquis celestibus, de stellis, de XII signis, que ex libris Etymologiarum et de Natura rerum sunt excerpta.

20. Codex G. uI, 7 eiusdem bibliothece Casanatensis, olim Altempsianus, chartac. in-8 seculi Xu. Miscellanea spiritualia. Prope finem: Incipit excerptum libri Ysidori, qui dicitur Symonia  de homine plangente et ratione ammonente: nota bene, quod breuis et utilis est Latinice proferendi, siue litteraliter: Anima mea in angustiis est; circumdatus sum malis, etc., quidquid agis pro futura age  mercede. Amen. Rubrica: Quidquid agunt homines, intentio iudicat omnis. Explicit Excerptum predict Ysidori. Deo gratias.

21. Codex G. III, 1 eiusdem Casanatensis bibliothece in-fol. membran. seculi XI circiter charactere Gallico. Expositio Brunonis Astensis in Cantica. Precedunt uersus. Hunc cecinit Salomon, etc., de quibus actum cap. 81. Expositio eiusdem in Apocalypsin, titulo recentiori initio: Item Chronica ab Adam usque ad Titum Pauli discipulum secundum Isidorum. Sed pag. 57 titulus est. Liber de uita et Obitu Iustorum Hieronymi. Post prologum et indicem rubrica: Incipit explanatio S. Hieronymi presbyteri: Adam, etc. Sunt capita 86, et nonnulle uarie lectiones antiqua manu. Ibid. de S. Petro: Ad Australem  plagam est sepultus. De Paulo: contra Orientalem plagam. De S. Iacobo: »Iacobus Zebedei, frater Ioannis, quartus 421 in ordine, XII tribubus, que sunt in dispersionem gentium, scripsit, atque Hispanie et Occidentalium locorum Euangelium predicauit, et in occasum mundi lumen predicationis infudit. Hic ab Herode tetrarcha gladio cesus occubuit, sepultus in archa marmorea:« diuerse lectiones ueteri manu, uel acha marita, uel in Achaia Marmorica, ut indicaui cap. 61. In fine: Explicit uita uel Obitus sanctorum qui in Domino precesserunt. De Chronice uocabulo: Chronica Grece dicitur, etc., ex lib. u Etymolog. usque ad finem, quarto anno Sisebuti, etc.

22. Codex Casanat. D. Iu, 30, exaratus seculo IX,  anno 812, charactere plerumque Longobardico in-4 fere quadro: de quo Schelstratius tom. I Antiq. Eccles. pag. 623. Kalendaria, Opera Bede et Alcuini: »Sex etates mundi« Bede, uel alterius. uaria opuscula et fragmenta. Ibid. pag. 135. »Ysidori de legis decalogo. Dedit igitur Deus legem Moysi innocentie nostre, cognitionis sue, etc. Primum Decalogi mandatum ad Deum Patrem pertinet, etc.« Desinit, »ad proximi societatem.« Sunt capita 29 et 30 Expositionis in Exodum cum nonnulla scripture uarietate.

23. In selecta bibliotheca Excellentissime Familie Albani Rome Codex est membranaceus in-folio paruo, seculo X circiter exaratus. Sunt diphthongi coniuncte, punctum unum aliquando pro distinctione  inter medias litteras, uel ex parte superiori, uel infra, uoces inter se parum disiuncte, nexus nonnulli, sed clari, character Italicus, uel Gallicus uetus, satis perspicuus. Primo loco liber Isidori de Natura rerum, initio mutilus usque ad caput 4 de mensibus. Ultimum caput est 50 de partibus terre, quod additur a Breulio, et in appendice editionis recentis Matritensis. Sequuntur uersus, qui uidentur esse compendium plurium capitum libri de Natura rerum, usque ad caput, »De nominibus uentorum.« uersus de nominibus uentorum in notis subiiciuntur a Grialie qui Isidoro antiquiores existimat.

24. Sequitur: »In nomine Domini nostri Iesu Christi. Incipit Etymologiarum Isidori Spaliensis episcopi liber primus.« Sine ulla epistola index  capitum libri I et sic index capitum initio uniuscuiusque libri. Ultimus liber, qui in Editis est uigesimus, hic numeratur 29, et in fine est mutilus a capite 3. Liber, qui in editione est X »uocum certarum Alphabetum,« omnino pretermittitur, 422 et cum locus eius esse deberet post librum XI, post hunc notatur: »Explicit liber XI. Incipit liber XIII.« In libro de Natura rerum cap. 7 uersus finem post uerba, »cetibus decoratur,« in Cod. est rubrica: »Item recapitulatio supradictorum.« Capite X pro rubrica est: »De circulo mundi.« In figura legitur, »Quartus circulus eximerinus temperatus habitabilis: »in edit. »chimerinus.« Item: »Medius circulus ysimerinus torridus inhabitabilis propter calorem.« In edit. 3 circulus estu inhabitabilis.« Caput XI De partibus  mundi incipit: »Elementa mundi quatuor sunt, etc.« finit, »subiuncta exprimit pictura.« In figura nichil scriptum fuit.

25. Caput XII de celo incipit a uerbis: »Ceterum S. Ambrosius, etc.« finit: »Occurruntque polo diuiso  potentia cursu.« Capite 23 in figura legitur: »Saturnus fertur peragere circulum suum annis XXX, etc.« In edit.: »Explet cursum suum, etc.« In cap. 26 post uerba, »sensibus innotescat,« caput 27 De arcturo: »Arcturus ille est, etc.« Post uerba »cito facit occasum,« caput 28 De pleiadibus: »Pleiades, etc.« Caput 29 Codicis in Edit. est caput 27, etc. Caput 45 »De Nilo flumine,« in Edit. cap. 43; finit »redit fluuius,« et illico in ms. »caput 46. De nominibus maris, fluminum: In Parthis Tranquillus  sic ait . . . quam maxima precipitia.« Caput 47 »De positione terre. Qualiter terra, etc.,« in Edit. est caput 44. Caput 46 »De nominibus maris et fluminum,« quod nondum lucem uidit, et certissime Isidori est, a me ex hoc Codice aliisque inter se collatis suo loco proferetur.

26. uersibus, qui post librum de Natura rerum exarati sunt, et quibus plura eiusdem libri capita metrice concluduntur, precedit quedam nota soluto sermone: »In ipso quidem principio conditionis  facta sunt celum, etc.« Postea rubrica: »Item uersus de eadem re: Primus in orbe dies, etc.,« de quibus uide cap. 76. Sequuntur alie rubrice similes: »Item uersus de Boote. Item  uersus de Pleiadibus, etc.« Ultima rubrica carminis est, »Item uersus de uentis.«

27. In Etymologiis eiusdem Codicis Albanii post medium caput 34 libri I insertum est fragmentum sub rubrica, »De indictione.« Incipit, »Indictio dicta est quasi ualedictio, etc.« Character est uel prime manus, uel eiusdem etatis. Eodem charactere subiungitur rubrica, »Incipit secunda orthographia. Ara per a solum, etc. 423 Zoticus, Zenon, et reliqua.« Hec inter appendices, fragmenta, uel additamenta Etymologiarum iure suo referentur. Continuatur deinde caput 34 libri I Etymologiarum.

28. Aliud additamentum exstat lib. uIII Codicis Albanii  post uerba, »ut dies dominicus non omitteretur,« scilicet concilium  de ratione inueniendi pascha, »Post resurrectionem, uel ascensionem, etc.,« iussu uictoris pape a Theophilo Cesaree Palestine episcopo celebratum: cuius acta in hoc Codice exstantia ualde differunt ab aliis editis apud Baronium et Labbeum ex Beda de Aequinoctio, et a me cum Codice 1 Archiuii uaticani, Ottoboniano 122, et Malatestio recentiori collata denuo in lucem proferentur, discusso etiam exemplari quod in opere anonymo de Computo tom. III Anecdot. Muratorii reperitur.

29. Habet etiam Albanius Codex lib. X cap. 4  »Indiculum de heresibus,« S. Hieronymo ascriptum: cum rubricis, »Incipit Indiculus Hieronymi de heresibus Iudeorum, Explicit Indiculus Hieronymi. Item unde supra Isidori,  etc.,« qui in Codice 1 archiuii uaticani, in recentiore Malatestio aliisque mss. simili modo reperitur, ut dixi cap. 86.

30. His mss. Codicibus addam, si placet, alium papyraceum in-4 sec. Xu, a me comparatum, qui olim exstabat apud u. C. Magnanium bibliothece Instituti, ut uocant, Bononiensis prefectum: qui nulli mihi non est usui futurus. Rubrica: »Incipiunt capitulorum primi libri Isidori intitulati De summo bono.« Liber I habet capita 31. Liber II, capita 43. Liber III, capita 65. Indicantur capita numeris Arabicis: multi sunt nexus litterarum, character semigothicus, aut Germanicus. Initio Codicis appictum charactere rubro monogramma iehsu; quod arguit, ante S. Bernardinum Senensem, qui anno  1444 obiit, descriptum Codicem non fuisse. In fine: »Explicit liber Sententiarum Isidori.«

31. Post hos Codices humanitate singulari eminentiss. D. cardinalis Borgie alium uidi papyraceum in-8 seculi Xu, quem ipse possidet, et ad me delatum benigne uoluit, in quo prope finem est titulus: »Notabilia quedam dicta beati Isidori episcopi,« et rubrica primi capitis, »De euitatione peccati.« Incipi hoc opusculum, siue dictorum collectio: »Age itaque, o anima, ut dignum est.« Desinit, »ne bonum, quod nosti, dimittas.« Finis. »Ita fere incipit ac desinit Norma 424 uiuendi Isidori nomine a Bigneo edita: sed non parum inter se utrumque opusculum discrepat, ut non immerito hoc etiam  Borgianum inter appendices referendum esse uideatur. Precedunt in hoc Codice curiosa quedam miscellanea ex Leonardo Aretino, Francisco Philelpho, Francisco Aretino, Antonio Panormitano, etc. Epistola satyrica diaboli nomine ad Ioannem ord. Predic. archiepiscopum Ragusinum, Orationes funebres et nuptiales. Opusculum apocryphum de Iesu Christo in catalogum sacerdotum ab Hebreis relato. Plura alia uarii argumenti.

32. Nuper etiam ad me delate sunt uarie lectiones Codicum Toletanorum, que, cura Burrielii et Bayerii olim collecte, in bibliotheca Regia Matritensi asseruantur: que ut mecum communicarentur, religiosissimus rex Carolus Iu per omnia Catholicus benignissime indulsit, rem in primis promouente u. C  Petro Ludouico Blanco bibliothece Regie prefecto, litterarum omnium fautore et cultore prestantissimo.

33. uolumen bibliothece Regie Matritensis ad me missum plura continet. Primo loco sunt collationes Sententiarum S. Isidori cum editione Grialii, et duobus mss. Toletanis, altero Gothico ere 953, siue anni 915, altero chartaceo, charactere Catalaunico. Codex Gothicus mutilus est initio, et incipit a capite 3 libri I; Codex Catalaunicus incipit ab indice: »Incipit liber Isidori de Summo Bono.« In fine Codicis Gothici hec sunt: »Finit II Kal. Aprilis ora uII in era DCCCC. LIII. Amen. Deo gratias. Teodemirus ac si indignus scripsit. Orate pro me.« Sequitur in eodem Codice charactere etiam Gothico, sed alio atramento,  caput quoddam inscriptum: »Quantum perfectionis caritas in se fundatis habeat: Ergo si caritatem, etc.,« quod ad appendices est reiiciendum.

34. Succedit pag. 8 Alphabetum orationis ex tom. I collectionis D. Ioannis Bapt. Perezii fol. 103. Perezius manu sua ad oram annotauit: »Est simul cum Luca Tudensi.« Burrielius addit: »uere quidem inuenitur in Codice continente chronicon Luce Tudensis cum aliis membranaceo, qui asseruatur plut. 21, num. 12, cum quo, utpote Pereziani apographi autographo contulimus, et uariantes lectiones in oris notauimus.« Titulus est; »Incipit Alphabetum orationis ad tentamenta repellenda aduersarii, et  Dei gratiam promerendam, editum a sancte recordationis Isidoro Hispalensis ecclesie archiepiscopo.«

425 35. Ibidem pag. 18, »Translatio beatissimi Illefonsi archiepiscopi Toletani«. Incipit: »Illefonsi preclarissimi uiri, etc.« Desinit, »omisimus huic operi annotare«. Descripta est hec narratio ex quodam Codice ecclesie Toletane, plut. 14, num. 23, quo continentur opera Beati et Etherii, et Samsonis abbatis, liber Isidori de Differentiis, eiusdem regula monachorum, et liber de uir. illustr. ab Hosio cum Ildefonsi continuatione: Apologia etiam super psalmum Iudica me Deus ad Ferdinandum Perez de Guzman. Auctor translationis S. Isidori est quidam religiosus Franciscanus, ut ex ea colligitur. In multis correctione indiget.

 36. Pag. 24 terg. exhibetur specimen characterum Codicis Gothici Sententiarum, de quo num. 33. Scilicet librarius aliquis, ueterem manum imitatus, descripsit plurima epigrammata, siue pematia S. Eugenii Toletani, que nunc exstant in laudatissima editione Patrum Toletanorum part. II carminum S. Eugenii a num. 60 De dilectione ad num. 84 De iudicibus

37. Pag. 33 incipit collatio Etymologiarum cum Codicibus duobus Gothicis ecclesie Toletane et editione Grialiana. Subscribit Franciscus Perez Bayer, qui anno 1750 Codices contulit. Alter e duobus Codicibus Gothicis uetustissimus est, multis Arabicis notis ac nonnullis Latinis insignis. Specimen characteris  exprimitur pag. 30 huius uoluminis. In fine Etymologiarum additur uersus uirgilianus:

Conticuit tandem, facloque hic fine quieuit.

38. Subnotantur in eadem extrema pagina nomina quarumdam urbium, que hoc loco exprimere non pigebit, si quid forte emolumenti inde in geographicam Hispanie descriptionem deriuari possit. Pace, Elisipona, Ossonuba, Egitania, Conimbria, Beseo, Lameco, Calabria, Salamantica, Abela, Elbora, Caurio, Barcinona, Egaro, Gerunda, Enpurias, Ausona, Urgello, Ylerda, Dertosa, Cesaraugusta, Osca, Pampilona, Auca, Calahorra, Tirasona, Dumio, Portucale, Tude, Auriense, Lucu, Brittania, Asturica, Yria, Etalica, Asidona, Elepla, Malaca, Eliberri, Astigi, Cordoba, Egabro, Tucci,  Oreto, Beatis, Mentesa, Acci, Basti, Urci, Setabi, Ilici, ualentia, ualeria, Segobia, Segobrica, Arcaua, Compluto, Segontia, Oxuma, Palentia, Beterris, Magalona, Nemausu, Narba, Carcassona, Elena.

39. Uterque Etymologiarum Codex libris uiginti absoluitur. In uetustiori singulis libris prefigitur index capitum. In eiusdem 426 Codicis libro III sunt peculiares quedam figure geometrice, et note musice, quas D. Franciscus Xauerius Palomares exacte delineauit. Subiungitur in textu explicatio earumdem figurarum, que ab editis omnino abest. Codex quoque recentior in multis huiusmodi additionibus cum ueteri consentit.

40. Chronicon Etymologiarum cum duobus aliis Codicibus ecclesie Toletane seculi XII characteris  Latini collatum fuit a Burrielio, ut puto, qui aduertit duos Codices Gothicos, iam descriptos, maiori cura ac diligentia fuisse exaratos. Discrimen uero potissimum uersatur in annorum numeris designandis: quo in genere facile est errores irrepere.



CAPUT CuIII. De Codicum ueterum mss. librariis, collatoribus et correctoribus. Nomina eorum in catalogum referre oporteret. Specimen huius catalogi.

1. In ueterum Codicibus, qui ad nos deuenerunt, sepe obseruare licet non solum manum librarii qui descripsit, sed etiam aliorum qui opera cum autographis aut correctioribus exemplaribus contulerunt, aut ex ingenio errores antiquarii emendarunt. Qua  diligentia S. Hieronymus curauerit, ut uersio Bibliorum a se peracta, et alia sua opera exacte describerentur, et collata cum autographis emendarentur, patet ex iis que protuli cap. 87, num. 4. Opuscula mea, inquit ad Lucinium Beticum scribens, ad describendum hominibus tuis dedi . . . ac frequenter admonui ut conferrent diligentius, et emendarent. Addidi alia de adiuratione Hieronymi nomine ad librarios, ut diligenter Codices conferant et emendent, que exstat in Codice Urbinate 382, de quo cap. 104. De huiusmodi adiurationibus et diris in eos qui libris aliquid addunt, uel detrahunt, confer Bibliothecam Grecam Fabricii lib. u, cap. I, p. 75, Michelem Lilienthalium Selector. litterar. p. 1, et Pippingium de Imprecationibus libris ascriptis Lipsie 1721.

 2. Plura in hanc sententiam disserui in Prolegomenis ad Sedulium cap. 7, ubi euidentissimis rationibus demonstraui putidam calumniam esse, quod Tellerius, uir eque pius ac doctus, Codicem 427 S. Hilarii in archiuio basilice uaticane existentem uitiasset, deletis in uerbo adoptatur litteris pt, et subrogata littera r; ex quo nunc legitur adoratur. Quam controuersiam ea solum nunc ratione refrico, ut duo admoneam: primum auctores Diarii litterarii ueneti, qui tom. XXIII, artic. 13, crimen illud Tellerio satis clare impegerant, postea tom. XXuII, pag. 401, opinionem suam quodammodo retractasse, dum asserunt se nunquam existimasse commissum id a Tellerio, aut uoluisse ab aliis ita existimari. Sed calumnia altas iam radices egerat, emulorum opera  animis etiam doctissimorum hominum instillata. uerba auctorum Diarii litteratorum Italie loc. cit. ita se habent: In essa Nouella si dice bensì, essere dal P. Tellier uisitato quel Codice, il quale si è poi trouato RECENTEMENTE adulterato: ma non si è detto mai che tal ritoccamento sia stato fatto dallo stesso P. Tellier; nulla ostando che non potesse essere stato fatto innanzila uisita d'esso. Come dunque ciò non è stato scritto da noi, cosi non è stata mai nostra intenzione, che altri dalle nostre parole lo deduca: tale non essendo ueramente il nostro sentimento. Ostendi iam loc. cit., testibus oculatis in medium productis, seculo XuI in eo Codice legi adoratur, non adoptatur, adeoque falsum esse quod correctio RECENS inuenta fuerit, postquam Tellerius Codicem inspexit.

 3. Alterum, quod monere uolebam, id est, Constantium in fine editionis sue Operum S. Hilarii col. 1399 et seqq. syllabum confecisse mss., nec non editorum Codicum, ad quos exacta et emendata sunt sancti Hilarii Opera, ubi col. 1401 ait: Libri de Trinitate recogniti sunt ad ms. uaticane basilice, qui nimirum in archiuio basilice S. Petri de Urbe asseruatur, seculo sexto ineunte exaratus. Huius exemplaris uarie lectiones primum Latini Latinii, tum Petri Ciaconii, ac demum Ioannis Baptiste Bandini recensione annotate ad nos misse fuerunt. Eccur igitur Constantius obseruare aut nos monere pretermisit, quid uiri illi docti legissent? Latinium Bandinumque adoratur legisse loc. cit. demonstraui: neque dubito  quin hoc ipsum Ciaconius indicauerit: ac fortasse uarie ille lectiones, quas ego manu Mureti ascriptas puto, et in quibus exprimitur, tunc legi adoratur, prius fuisse adoptatur, nonnemo Petri Ciaconii esse coniecit. Eruditissimus uir Blasius Nasarre in prologo ad Polygraphiam Hispanam Christophori Rodriguez aduertit 428 historiam controuersie inter Germonium et Constantium a Ioan. Petro Ludewigio scriptam, et de falsariis Codicum profanorum agere Plinium iuniorem lib. X epist. 71, et Galenum de Nat. hum. lib. II tom. u, et in comment. lib. I pag. 16.

4. Quoniam uero in euoluendis Codicibus mss., aliisue libris perlegendis plura nomina eorum obiter annotaui, qui Codices olim aut descripserunt, aut contulerunt, aut emendarunt, illud mihi ueniebat in  mentem, utile fortasse esse futurum, si ex indicibus Codicum mss., qui multi iam typis commissi sunt, aliisque monumentis Catalogus conficeretur Exscriptorum, Collatorum, et Correctorum. Certa etas multorum Codicum, que nunc ignoratur, colligi posset: tum inspecta librariorum aut correctorum conditione, aut doctrina, que ex historiis aliunde constaret, maius Codicibus pretium accederet. Nonnulla premitti possent ex Christiani Schettgenii historia librariorum et bibliopolarum ueteris et medii eui, ex idoneis monumentis collecta tom. III Thesaur. antiquit. Ioannis Poleni, et ex dissertatione Ioannis Andree Eschenbachii de scribis ueterum Romanorum eod. tom. III. Si quid prodesse possint nomina librariorum et correctorum, que ego, ut  dixi, perfunctorie, et aliud agens partim in his Prolegomenis expressi, partim in schedas retuli, ea in medium proferam.

5. Apud Pezium in Thesauro Anecdotorum, prefat. I tom. l, commemorantur Liutoldus seculo XII, elegans exscriptor, Iacobus de uratislauia seculo Xu, Ioannes de Spiz, Ioannes Feybechk, Werinherus seculo XII, Bernardus, Baldo, Sigipoldus, B. Ellingerus, Pabon, Froumundus, Ludeuicus, Conradus Reginbaldus Monherus, Ysingrimus, Helphricus, Nidkerus. Ibid. tom. III, part. III, coll. 515, in Chronico Tergeseensi cap. 7 laudatur monachus Werinherus, al. ueczil, seculo XI, artificiosus anaglypha in scripturis, et in picturis, et in ornamentis librorum de auro et argento subtilis. Quod arguit de recenti  Codicis etate non esse statim iudicandum, quia in eo eiusmodi ex auro et argento ornamenta apparent, ut nonnulli faciunt. Exstant Schwarzii disputationes tres de Ornamentis librorum. Apud eumdem Pezium in pref. ad tom. I, num. 29, nominatur quoque Werinherus, sed in Codice, ut ait, sec. XII, et hac subscriptione: Hunc librum Werinherus diaconus et monachus patrauit. Codex Opera Gregorii Turonensis exhibet. Tom. III, col. 609, 429 ex Notitiis antiquis monasterii Benedictoburani celebrantur exscriptores librorum capellani Kisyle regine, deinde monialis, Engilhardus, Chadoldus, Tracholfus Frisingensis ecclesie episcopus, Rudpertus et Racholfus. Commemoratur Codex quadraginta homiliarum S. Gregorii: in quo hec erat subscriptio post homiliam uigesimam:  Ora pro scriptore, si habeas Deum protectorem, Hengilhart. In fine operis: Expliciunt omelie beati Gregorii pape. Chaldold presbyter scripsit istas omelias, qui cum regina Kysila uenit ad monasterium S. Michelis archangeli ad Quohchalun. Ad seculum uIII hi exscriptores pertinent.

6. Profertur deinde epitaphium Gothelmi, siue Gotelmi abbatis Benedictoburani seculo XI, qui libros patrauit plurimos, multos scripsit, multos comparauit, Moralia Iob patrauit per monachum suum Adolpertum scribi. In catalogo etiam eiusdem monasterii Benedictoburani seculi XIII indicabatur Augustinus de Ciuitate Dei, exscriptore Burchardo monacho seculo XII. In notis Pezius indicat Historiam Longobardorum  Pauli Diaconi, exscriptore Ludeuico; et Chuonradi Sermones Dominicales, descriptore Wilkelmo seculo Xu.

7. In eodem Thesauro Anecdot. parte III tomi Iu laudatur Dauid monachus, qui, quos legerent, quos meditarentur fratres, scribebat doctorum libros, ex cap. 8 libri I Reineri monachi de Clar. scriptor. monasterii Leodiensis S. Laurentii. Apud Martenium in Thesauro nouo Anecdot. tom. III, col. 507 seq., Gontherus monachus seculo IX scriba peroptimus, tres antiphonarios propria manu conscripsit, quorum unum elegantiorem litteris aureis illuminatum beato Bertino contradidit. Descripsit et Computum, etc. uiros etiam prestantes doctrina, et dignitate aliquando ipsos manu sua libros descripsisse, ut emendatos  haberent, constat ex Baluzio ad Capitularia tom. II, pag. 1160 seqq. Harduinus presbyter, qui obiit anno 811, ut ex Chronico Fontanellensi in Spicilegio Dacherii tom. III constat, »Plurimos arithmetice artis-disciplina alumnos imbuit, ac arte scriptoria erudiuit: erat enim in hac arte non mediocriter doctus. Unde plurima ecclesie nostre proprio sudore conscripta reliquit uolumina, id est, uolumen quatuor Euangeliorum Romana littera scriptum, etc.«

8. Florezius tom. IX Hisp. sacr., pag. 241 et seqq., agit de Ioanne episcopo Hispalensi, qui ineunte seculo X Scripturas sacras commentariis 430 Arabicis exposuit, ut Rodericus Toletanus refert,  ex quo perperam aliqui collegerunt biblia ab eo Arabice reddita. Floruisse anno 911 arguit Florezius ex Codice Hispalensi conciliorum a Ioanne diacono exarato iussu episcopi cognominis. De Ioanne diacono Hispano antiquario confer cap. 85, num. 6. Homiliarius, siue Homiliarium sec. X circiter describitur tom. X Hisp. sacr., cuius exscriptor nominatur Florentius.

9. Idem Florezius tom. III Hisp. sacr., pag. 393, sermonem instituit de celebri Codice conciliorum Aemilianensi, qui scribi cepit anno 962, et absolutus fuit anno 994. In eius fine imagines depicte sunt Belasci scribe, Sisebuti episcopi, et Sisebuti notarii cum hoc lemmate: »Sisebutus episcopus cum scriba Belasco presbytero, pariterque cum Sisebuto discipulo  suo edit hunc librum. Memento memorie eorum in benedictione.« Ubi uerbum edere sumitur pro scribere, et in ordinem redigere: ac fortasse episcopus Codicem contulit et emendauit. In Biblioth. uet. Hisp. Nic. Antonii lib. u, n. 289, recensetur Codex S. Ildefonsi de uirginitate Deipare exaratus ab Atilano, qui Zamorensem episcopatum tenuit ab anno 990 ad 1009. Bayerius ib. in not. ad num. 290 hanc subscriptionem ex alio eiusdem operis Codice expromit: »Ego miser SALOMONIS archipresbyter seruus Dei indignus et peccator scripsi hoc libellum de uirginitate sancte Marie uirginis et genitricis Domini ad finem usque: complebit in ciuitate Toleti in eglesie sancte Marie uirginis sub metropolitane sedis domno Paschalis archiepiscopi. Notum sub die  uI feria ora III in diem S. Cypriani episcopi XuIII Kalend. Octubres in era millesima centena quinque.«

10. Sepe in his Prolegomenis nomina eorum prolata sunt, qui Codices exararunt, ut cap. 6, num. 5, Facundi seculo XI, cap. 40, num. 57. Teodemiri seculo X, cap. 43, num. 15. Bonihominis, siue Homoboni seculo XIu ibid., num. 38. Fr. Io. Gaii Dominicani, cap. 44, num. 27. Leonardi Ser Uberti seculo Xu, cap. 45, n. 9. Petri, cap. 46, num. 8, Kerardi monachi seculo IX, cap. 55, n. 3. Dominici presbyteri Hispani seculo XI, cap. 61, num. 13. Dominici presbyteri Hispani seculo XI, qui proinde idem ac superior esse uidetur, cap. 63, num. 8. Benedicti Acolythi eodem seculo XI, cap. 65, n. 8. Petri  Castrensis pueri nobilis Hispani, cap. 67, num. 18, cuiusdam Petri monachi Carthusiensis throni, ut ibi dicitur, beate uirginis.

431 11. Ita etiam cap. 73, num. 7, commemorantur exscriptores Codicum uigila et Sarracinus seculo X, cap. 78, n. 21. Christophorus de Aquapendente seculo XIu, cap. 79, num. 11. Petrus Willelmus Armarius seculo XII, cap. 81, num. 10. Saturninus archidiaconus Hispanus seculo IX, cap. 87, num. 12. Sebastianus diaconus notarius Hispanus seculo X, cap. 88, num. 50. Andreas Chica monachus seculo XIu, cap. eodem 88, num. 69. Elenus, siue Telenus abbas Hispanus seculo incerto, antiquus certe, cap. eod., et num. eod. Ferrandus Ioanniz presbyter Toletanus seculo XI circiter, cap. 91, in  not., num. 12, ad Ballerinios Iulianus presbyter anno 1095.

12. Inter mss. exemplaria uaticana supra descripta librarii hi laudantur, cap. 93, num. 10. Laurentius Spreuwe seculo Xu, cap. 97, num. 23. Placidus seculo XI circiter, cap. 100, num. 7. Agambaldus monachus seculo IX circiter, cap. 101, num. 21. Ioannes diaconus seculo X circiter, cap. 103, num. 1. Leonardus de Monaco seculo Xu, cap. 104, num. 2. Petrus Cameracensis, cap. 104, num. 49. Fr. Antonius de la uilla de Pinelio seculo Xu, cap. 105, n. 24. Otto Stampa seculo XI circiter.

13. In Inuentario bibliothece uaticane plures indicantur exscriptores Codicum. Codice ueter. bibl. uatic. 3101 sunt Hermanni Contracti Opera descripta  anno 1077 a Benedicto acolytho. Cod. 6047. Decretalium libri u pergam. Scripsit Franciscus Florius 1 Septembris 1483. Cod. 6840. Legende, etc. ueronius Branchus anno 1463 exscripsit.

14. In bibliotheca Regio-uaticana Cod. 128 S. Augustini opus de Ciuitate Dei Petrus Strozza scripsit anno 1483, etatis sue 67. Cod. 1388 Xenophontis Prodigus, etc. Marii Philelphi ad Felicem Felicianum ueronensem, qui Codicem hunc manu sua eleganter exarauit, epigrammata tria: Esse nequis, etc.

15. Codicum Palatinorum Inuentarium plures librarios indicat. Cod. 463 papyr. Petri de Anglia conciones manu Ioannis Meydeborg. Cod. 815 pergam. Iosephi historici Antiquitates Iudaice, scripte anno 1439 a Thoma Tano, legente Iannozio. Ibid.  Iosephus de Bello Iudaico, manu Bartholomei Berti de S. Miniato anno 1414. Cod. 895 ex pergam. Flori epitome scripta a Nicolao Carandulo q. Petri de Mutina, siue uenetiarum anno 1396. Cod. 971 uaria historia de domo Austriaca, exscripta anno 1508 manu 432 Nicolai Numan de Francfordia, Canonici regularis ordinis S. Augustini. Cod. 1622 Terentii comedie manu presbyteri Hondidei Nihilini Ariminensis anno 1449. Cod. 1637 uirgilius ex perg. manu Augustini de Teruisio. Cod. 1681 Lucanus ex perg. scriptus anno 1448 a Gaspare Rasina. Codex 1692 Statii Thebais manu Gasparis Dominici Guardi de Larciano. Cod. 1708 Persius et Iuuenalis ex perg. manu Ioannis de Pola, ducatus uenetiarum scribe.

16. Urbinates Codices, quorum exscriptores in  inuentario nominantur, hi sunt. Cod. 30 pergam. in-fol. scriptus anno 1473 a Petro de Traiecto ex Monte Massa: quo Origenis quedam Opera continentur. Cod. 112 Breuiarium Romanum, quod fuit Matthie Coruini regis Hungarie, scriptum anno 1487 a Martino Antonio presbytero, insignibus picturis ex auro et minio eleganter ornatum. Cod. 137 S. Thomas in I Sententiarum perg. in-fol., scriptus in Scarparia a Theodorico Goch anno 1437. Cod. 173 perg. in-fol. Bartolus e Saxoferrato in 2 part. Codicis scriptus a Francisco de Pantaleonis de Neapoli. Cod. 196 Bessarion, etc., an. 1472 a Petro de Traiecto. Cod. 220 Auerres in 8 libros Physicorum Aristotelis a Theodorico de Erfordia, pergam. in-fol. Codex 227 Hieronymus Aretinus, etc., a Federico ueterano Urbinate  perg. in-fol. Cod. 245 Plinii Historie membr. in-fol. ab Antonio Marci filio Florentino anno 1440. Cod. 305 Laurentius ualla, etc., anno 1471 a Petro de Traiecto perg. in-fol. Cod. 329, Federici ueterani carmina in laudem Accursii Marchesini: Nomen ab effectu, etc. Hic est Federicus ueteranus, cuius manu multi Codices Urbinates eleganter descripti sunt. Cod. 348 Domitii Calderini commentaria, etc., anno 1474, ab Angelo Calliensi.

17. Cod. Urbin. 349 Laurentii ualle Ilias Homeri Latine uersa, scripta anno 1480 a Federico ueterano. Cod. 351 pergam. in fol. Bernardini Glicinii commentarium in Petrarcham. Carmen Italicum Federici ueterani in Obitum Federici ducis Urbini, cui hoc  uolumen ultimo descripsit, cum fere sexaginta exarauerit. Cod. 352 Anticlaudianus, etc., anno 1481 a Federico ueterano. Hic est Codex, ex quo carmen Dracontii in lucem publicam emisi. Cod. 368 perg. fol. Federici ueterani, bibliothecarii ducis Urbini, uersus: Ne caueas lacrymis. Cod. 383 Cassiodorus, etc., pergam. in-fol. an. 1472, Florentie a Petro de Traiecto. Cod. 402 Aeneas Siluius, etc. 433 Federici ueterani, huius et aliorum multorum Codicum scriptoris epigrammata duo. Cod. 427 Q. Curtius pergam. in-fol. a Mattheo de Contusiis de uulterris. Cod. 470 Ceremonie Romane curie perg. in-fol. anno 1487 a Sigismundo de Sigismundis. Cod. 542 Epistole per anni circulum membr. a Fr. Simone Ferro Augustiniano. Cod. 548 Parabole Salomonis a Mattheo  de Contugiis, , de uulterris. Cod. 550 perg. in-fol. Petri de Candia, al. Alexandri u. Lectura, etc. a Gerardo Lamberti de Keynsberch, clerico Coloniensi. Cod. 643 Anonymi carmina papyr. in-4, a Petro Paulo de Coronata Urbinate. Cod. 651 Terentius perg. in-4, anno 1471 a Federico ueterano. Cod. 736 eiusdem Federici ueterani Urbinatis carmina pergam. in-8. Cod. 984 Pauli Diaconi historia perg. a Federico ueterano.

18. Ottobonianos nunc referam Codices, qui nomina librariorum indicant, ut ex Inuentario patet. Cod. 66 Pentateuchus scriptus a Dominico presbytero charactere maiori simillimo specimini quod Mabillonius exhibet pag. 346 Rei diplom. ex Epistolis Pauli. Cod. 78 Cassianus chartac. anno 1469 a Marcello  de Plano. Cod. 225 chart. uite Sanctorum Petri episcopi Equilini an. 1408 a presbytero uaxilino Hordano. Cod. 317 Gregorii uII Registrum a Ioanne Dominico Mamiliano. Cod. 545 Breuiarium Minorum anno 1464, a Fr. Antonio eiusdem ordinis. Cod. 746 Fr. Raimundi Billond uetus Testamentum et Euangelium carmine, cui titulus Aurora: Frequens sodalium, etc., membr. in-fol. Cum hoc carmen sit Petri Rigensis, clerici Remensis, cuius nomine exstat in Cod. Ottobon. 2873, credi potest Raimundum Billond esse aut exscriptorem, aut possessorem libri. Cod. 761 Chronica Martini  membr. in-fol. ab Andrea de Niuicinno, filio q. Tomassini, ciue Parme. Cod. 800 Tractatus canonici diuersorum anno 1469, a Galassio. Cod. 1353 membr. Miscellanea,  que descripta sunt anno 1442 a Petro Paulo Anconitano.

19. Cod. Ottob. 1738 chart. Petrus de uineis anno 1386 a Lodoico de Marcis. Cod. 1752 chart. in-fol. an. 1464 a Merchionne [forte Melchiore] de Miccinellis. Cod. 1771 Plinii Secundi cosmographia ab Henrico de Becche Augustiniano Florentie 1411. Ib. Ptolemei cosmographia anno eod. a Simone de Grimmis Augustiniano. Codex 1954, Lucretius membran. in-8, Sulpicius uerulanus mercedem 434 pactus hoc opus . . . exscripsit 1466. Cod. 1966 Suetonius membr. in-8 anno 1438, a Ioanne de Camenago. Cod. 1975 chart. Ouidii Fasti anno 1480 a Luca Sanctis. Cod. 1985 chart. seculo Xu a Dominico  de Fantis. Cod. 1998 Terentius membr. in-4 sec. Xu manu, ut uidetur, Matthei Domini Herculani de uulterris. Cod. 2006 Eutropius, etc., elegantissime exaratus Neapoli anno 1465 a Ioanne Marco, Petri Strozze Florentini discipulo, Parme oriundo. Cod. 2020 Aulus Gellius membr. in-fol. anno 1465 a Michele Laurentio. Cod. 2030 Senece Tragedie chart. in-fol. Patauii anno 1464 a Ioanne Sobernheymer de Confluentia. Cod. 2036 chart. seculi Xu Ciceronis Tusculane questiones a Mattheo Anglarensi in arce Gorzani. Cod. 2126 Bernardinus ueronensis in Tibullum chart. anno 1487 a Francisco Pagno. Cod. 2182 chart. seculi Xu Guidonis de Columna Historia Troiana Lugduni an. 1455 a Ioanne de Bosco, clerico Morinensi.

 20. Codex Ottobon. 2353 membr. in-8 Concordia euangelistarum Zacarie Chrysopolite, anno 1420 manu Andree Bragadini exarata. Cod. 2378 Diogenes Lertius Latine chart. sec. Xu a Clemente Dicio Ortino. Cod. 2837 membr. uirgilius anno 1406 ab Antonio. Cod. 2839 papyr. Cicero de Officiis anno 1466 ab Angelo Ioannis Andree Simonis de Tibure. Cod. 2863 Dantis comedia chart. anno 1461 a Ioanne Iacobi Ciuitecastellane. Cod. 2864 chartac. Dantis comedia a Petro Antonii de Bartholomeo Guittoni Aretini. Cod. 3293 chart. Prediche di S. Bernardino, anno 1466 a Gozo de Michelangiolo Laguttiere. Cod. 3321 Trattato di confessione, etc., di S. Antonino, anno 1476 a Ioanne Thome Raphelis Rusfacani.

 21. Aliquando antiquarii ipsi Codices a se scriptos cum exemplaribus autographis aut correctis conferentes corrigebant: aliquando alii uiri docti emendabant. Quedam a me iam notata fuerunt in Prolegom. ad Dracont. n. 147. Apud Martenium in Thesauro Anecdot. tom. I, col. 445, refertur decretum abbatis uindicensis Roberti anno 1156 pro bibliotheca rite custodienda, ubi dicitur: Librorum ordo negligebatur, nec noui fiebant, nec, ut decebat, ueteres corrigebantur. Mabillonius lib. XII Annal. Benedict. ad ann. 721, pag. 154, num. 56, memorat Commentarium S. Ambrosii in Lucam scriptum iussu Leutcarii, siue Leodegarii, abbatis Corbeiensis 435 anno 750 quem postea Ratbertus manu sua emendauit. Pezius prefat. ad t. I Thes. Anecd. num. 65,  refert in fine Codicis Hieronymi in psalmos a nongentis anni legi: Hiltigen ego uillirat emendationem tibi promitto

Qui scribere nescit, nullum putat esse laborem.
Nam trea digta scribunt, sed tota membra laborant
Et num. 66 de S. Alberto ex eius uita: »Nihil terrenarum rerum habuit, nisi pennas et inchaustum propter correctionem librorum et glossationem . . . Interrogatus autem cur abiectos quos nemo curaret, libros tam diligenter, tam laboriose emendaret et glossaret, respondit: ueniet tempus, quo hec et alia Ecclesie nostre opuscula cum diligentia amplectentur.« Braulio epist. 38 tom. XXX Hisp. sacr. de Codice a se emendato iussu Reccesuinti regis sic ait:  »Tantis obrutus est negligentiis scribarum, ut uix reperiatur sententia que emendari non debeat; ac sic compendiosius fuerat denuo scribi, quam possit scriptus emendari.« uenantii Fortunati carmen 19 libri III est Ad Paternum abbatem, de Codice emendato: ubi inter alia ait:

Supplico, cede tamen, si quid me forte fefellit,
   Nam solet iste meas error habere manus.
Peculiaris episcoporum cura fuit, ut libri, quibus ecclesiastica officia continebantur, bene correcti essent. In Codice uaticano 3830 est capitulare ms. incerti episcopi, quod incipit, Non latere credimus. ubi capite de libris et uestimentis sacris hec prescribuntur: »Admonendi sunt etiam sacerdotes, ut operam dent quatenus missalem et lectionarium  psalterium, siue alios libellos sibi necessarios bene correctos habeant: quia sepe dum bene aliquid Deum rogare cupiunt, per inemendatos libros male rogant: et pueros suos non sinant uel legendo, uel scribendo, eos corrumpere.« De Lanfranco archiepiscopo Cantuariensi seculo XI Milo in eius uita cap. 6 sic refert: »Quia scripture scriptorum uitio erant nimium corrupte, omnes tam ueteris quam Noui Testamenti libros, nec non etiam scripta sanctorum Patrum secundum orthodoxam fidem studuit corrigere. Et etiam multa de his quibus utimur nocte et die in seruitio Ecclesie, ad unguem emendauit: et hoc non tantum per e, sed etiam per discipulos suos fecit.«

22. In Codice bibliothece ueteris uaticane 3250  sunt epistole Ciceronis ex perg. collate et emendate per Salicetum Bononiensem et Ludouicum regium Corneliensem. In cod. Palatino 1711 Manilii Astronomica lecta et emendata cum magistro Galeotto anno 1469 436 a Ioanne archiepiscopo Strigoniensi. In Cod. Ottoboniano 63 membr. in-4 antiq. S. Augustini libri Xu de Trinitate: in fine K. contuli in Christi nomine. Cod. Ottob. 98 membr. in-fol. S. Augustinus de Ciuitate Dei: in fine: Emi hunc librum anno a natiuitate 1452 pro florenis auri de camera 32, quem per annum, uel circa, steti in corrigendo: Ia: de uicentia. Cod. Ottob. 1740 chartac. in-fol. seculi Xu. Cesaris commentaria: initio cuiusque libri legitur: Iulius Celsus Constantinus, uir clarus, emendauit. Idem occurrit in simili Codice membr. in-8,  num. 1963. De aliis eiuscemodi inscriptionibus ueterum, qui Codices conferebant, egi in comment. ad Prudentium p. 844, et in Prolegom. ad Sedulium cap. 7. Autographa subscriptio Iulii Celsi Constantini erat emendaui, non emendauit.

23. Cod. Ottob. 2047 membran. in-fol. sec. XIu Apuleius, etc.; in fine: Ego G. Crispinus Salustius emendaui Rome. Cod. Ottobon. 2989 Salustius seculi Xu membr. nitidissimus, a Pomponio Leto emendatus.

24. Inter alias causas, cur Codices parum correcti a librariis prodirent et correctoribus egerent, illa etiam numeratur, quod interdum iuuenes aut pueri ad scribendi munus adhiberentur: ut arguitur ex titulo scriptorii inter uersus bibliothece S. Isidori:

 Quisque uagus fuerit media librarius hora,
Suspensus binis feriatur terga flagellis.
In Editis est Quis uagus fuerit, uel Quisquis uagus fuerit, aut minus male Qui uagus hic fuerit. Usitatum erat illo tempore Quisque pro Quisquis. Conferendi cum his sunt uersus Albini In locum ubi scriptores sedent; Hic sedeant, etc., a Browero editi post carmina Fortunati. Erant quidem inter monachos, quibus scribendi munus committeretur; ex quo apud Martenium tom. u Thesaur. Anecdot. in dialogo inter Cluniacensem et Cisterciensem, col. 1629 monachus Cisterciensis Cluniacensi obiicit, quod Cluniacenses librarii, in monasterio scribentes, regularibus horis non intererant. Ad id autem munus obeundum  plerumque iuuenes, neque litteris quidem satis exculti, assumebantur. Accedebant aliquando importuni interuentores, qui garrulitate sua librariorum mentes alio auocabant: ex quo in alio titulo bibliothece Isidoriane, Ad interuentorem  hoc est distichum:

Non patitur quemquam coram se scriba loquentem:
   Non est hic quod agas, garrule, perge foras.
Neque solum pueri exscriptores 437 Codicum erant, sed etiam sacre Deo uirgines. Carolus Meichelbeck Histor Frisingens. tom. I, part. I, lib. Iu. »Ludouicus Pius imperator seculo IX pontifices, monachos, sacerdotes . . . pueros docere libros omnium professionum scribere iussit, sciuit: ne sacras quidem feminas ab hoc labore liberauit. Exstant passim in bibliothecis  cuiusuis generis libri in membranis, quos uirgines sancte scripserunt.« Trotzius in not. ad Hermanni Hugonis libellum, de prima scribendi Origine, opusculum suum De scribis inseruit. Illud etiam uitium in librariis sepe obseruatur, quod cum idem uerbum post aliquod interuallum sese oculis eorum obiiceret, que media erant uerba, decepti preterirent, aut cum bis idem uerbum esset repetendum, semel tantum exscriberent, nonnunquam data opera, et adiecto signo, quo indicabatur illud uerbum bis esse legendum. uide Xauerium Mattei in dissertat. Della pesia degli Ebrei, et tom. XII operum edition. Neapol. 1788 in responsione ad canonicum Sicardi, et rursus tom. XIII, pag. 399, et tractatum Guilielmi Best de Ratione emendandi leges, cap. 1, § 4.

 25. Sed cum nonnulli, qui sibi facultatem corrigendi Codices mss. arrogabant, interdum imperiti essent, sepe accidit ut ueram lectionem corruperint. Exstat in Codice Urbinate 297 opusculum Nic. Perotti episcopi Sipontini aduersus eos qui temere corrigunt antiquos scriptores: Solebam, etc. Confer caput I horum Proleg.

26. Prestabit autem eorum nomina presertim annotare, qui in antiquis monasteriis laude emendate scribendi et corrigendi Codices excelluerunt. Peregrinus ille exscriptor, de quo Pezius prefat. ad tom. I Thesaur., num. 29, curiosa hec de sua scribendi ratione tradidit:

Eptaphonos, strophicus, punctus, porrectus, oriscus,
uirgula, cephalius, olinis, quilisma, podacus,
 Scandicus, et salicus, climacus, toirulus, ancus,
Et pressus minor, et maior: non pluribus utor
Neumarum signis: erras, qui plura refingis.
Fortasse hic Peregrinus non distinguendus est ab Ysingrimo, de quo n. 5 et Pezius refert: Parcat Ysingrimo Deus omnipotens peregrino.

27. Idem Pezius num. 32 profert elogium Diemudis, sanctimonialis Wessobrunensis cum catalogo operum, speciosis litteris ab ea exaratorum; quam num. 37 ait plurimos libros eleganter, ornate et emendate scripisse. Ioannes Mezlerus de uir. illustr. S. Galli cap. 17 apud Pezium ibid. tom. I part III de Folchardo monacho 438 ait: Inter excellentes, quos diuersis temporibus D. Gallus habuit scriptores, claruit Folchardus, cuius manum in peruetusto psalmorum  Codice ornatissimam hodie conspicimus et miramur. Et cap. 28 de Syntrammo monacho, quem omnium scribarum excellentissimum putauit Eckerardus; Plurima scripsit, et correctissime; precipua uero elegantia Euangelia.

28. Laudat quoque Pezius in dissert. isagog. tom. II Ioannem de Spira, siue Wiscler de Fresheim, qui natus fuit anno 1383, et perpolite atque eleganter scribebat. Plures Hildeberge Codices ab eo exarati sunt. Inter alios hic recensetur: Magistri Gerhardi Brant, professoris Hildebergensis anno 1404. Determinatio questionis, utrum sicut inter complexiones corporis humani est aliqua complexio aliis complexionibus melior et aptior ad speculandum, ita sit aliqua regio aptior ad philosophandum. Aduertit Pezius, in  monasterio Mellicensi certas horas excriptioni librorum tributas fuisse; qua in arte Ioannis huius de Spira, Ioannis de Weylhaim, Ioannis de Carniola, Antonii de Catalonia, Martini de Senging, Wolfgangi Frischmanni de Ermerstoff, Christophori Lieb de Ysni, aliorumque plurium industria incredibilis exstitit.

29. Denique aduertam non semper fidem esse prestandam exemplaribus que egregii alicuius correctoris nomine et auctoritate commendantur. In Diario ecclesiastico Romano anni 1795 num. 6. annuntiatur opus canonici Dionysii De' blandimenti funebri, etc., ex quo refertur, Decameronem Boccacii diligentissime, ut uulgo creditur, anno 1384 ex ipso autographo fuisse descriptum a Francisco de Amaretto  Mannelli. Exemplar igitur Mannellianum magno in pretio et honore Florentie habebatur; et anno denique 1761 excusum fuit. Nihilominus demonstratur textum Mannellianum erroribus scatere partim ex ignorantia et incuria exscriptoris, partim quia Mannellius aliquando putans autographum mutilum aut imperfectum esse, quedam uerba de sua penu adiecit. Plura in hanc eamdem sententiam addi possent: sed hec satis esse debent, ut intelligatur magna diligentia opus esse, ut genuina lectio seligatur, etiam cum uetera et correcta exemplaria pre manibus habentur.



439 CAPUT CIX. Methodus in presenti Operum S. Isidori editione ob seruanda.

 1. Exposui iam cap. 48, num. 1 et 2, quemnam ordinem in Isidori Operibus distribuendis et collocandis tenere decreueram. Scilicet primum locum dabo iis que uniuersalia sunt, et ad omnes quodammodo facultates pertinent. His suo ordine succedent biblica, theologica, physica, historica, ita tamen ut in unoquoque genere pariter premittantur que latius in eo patent. Et ad genuina quidem Isidori Opera quod attinet, ea ita fere disponentur, ut iam de singulis a cap. 48 et seqq. mentio habita est. Fragmenta quedam genuinorum operum, que in nonnullis mss. reperiuntur, ipsis operibus pro appendicibus subiicientur.

2. Alia opera Isidori dubia post legitimorum editionem meliori, quo fieri possit, ordine excudentur.  Sed illud ante lectores monitos uelim, quedam opera inter genuina esse reponenda, de quibus nonnulli dubitant an ueri sint fetus Isidori, uel quia contraria opinio longe est probabilior, uel quia in editione regia Matritensi ea pro legitimis recepta sunt, cuius auctoritati plurimum tribuendum esse nemo iuerit inficias. Simili ratione nonnulla alia opera inter appendices a nobis reponentur, que spuria et supposititia esse plerique uiri critici contendunt, uel quia eorum qui contra sentiunt, aliqua ratio habenda est, uel quia iam eiusmodi opera in aliis Isidori editionibus inserta sunt, uel denique quia alibi non reperiuntur cum Isidori tantum nomen preferant.

3. De annotationibus in Isidorum id habeo quod aduertam. Grialiane editionis notas perpetuo textui  Isidoriano subiiciam: meas itidem adiungam, quas etiam in eis operibus que a Grialio ignorata aut preterita fuerunt, desiderari non patiar. Aliorum notationes post singulorum operum finem plerumque exhibebo. Id enim et ab aliis factum uideo, et placere multis debet, qui antiquorum scriptorum, qui illustrantur, contextum crebris et longioribus subiectis obseruationibus ueluti obrutum uidere non amant.

4. Hec eadem ratio me impellit, ut uarias lectiones que etiamsi multe reiiciantur, multe nichilominus remanere debent, seorsum 440 post absoluta queuis  opera exprimam, nonnullis exceptis, que pro faciliori textus explicatione in notis ipsis exponentur. In describendis autem uariis lectionibus uti curandum est, ne earum copia fastidium lectori pariat, si omnino inutiles uarietates scripture, aut aperte mendose, ubi nulla cogit necessitas, congerantur, ita etiam pre oculis habendum est sapientissimum monitum Ioannis Baptiste Perezii in prefat. ad tom. I Collationum, de qua cap. 91, num. 30. Illud mirari nemo debet, quod non modo loca melius in Mss. habentia descripserimus, sed ea etiam que plane in his deprauata esse uidebamus. Quis enim neget, multis locis mendosos esse Mss., et ueram lectionem ex multis inter se collatis eruendam? Nos tamen in eo summam fidem adhibere maluimus, et in partem peccare tutiorem:  quod usu edocti, speremus non defuturos, qui uel in deprauata scriptura plerumque uestigia alicuius uere lectionis peruestigando reperiant. Ita fere critici alii.

5. In hoc rerum ordine et in rebus ipsis explicandis gratum plerisque uiris doctis facere magis sane opto, quam spero: nam ut omnes hec mea qualiacunque probent, ne optandum quidem est. Quamuis enim non semper uerum sit illud, quot capita, tot sententie, tamen nemo sanus optet, quod fieri non posse uidet, ut tot capitum una eademque sit sententia.





APPENDIX PRIMA. DE SANCTO ISIDORO EPISCOPO HISPALENSI BOLLANDIANORUM COMMENTARIUS PRAEuIUS



441 § I.---Cultus sacer. uita hic danda. An auctor Lucas Tudensis?


[2Kb] 1. Tres illustres Hispaniarum urbes magnifica et gloriosa sanctissimi doctoris Isidori ostentatione letantur. Prima est Carthagena, olim Carthago noua, in regno Murcie ad sinum maris Mediterranei uirgitanum, portu tuto et capacissimo ac sede episcopali exornata, que sancto Isidoro, eiusque fratribus sanctis Leandro et Fulgentio episcopis, ac sorori sancte Florentine patria fuit. Altera est Hispalis, urbs Hispanie Betice amplissima ac celeberrimum emporium; in qua post fratrem Leandrum creatus sedis illius metropolitane episcopus, ibidem ad mortem usque in sanctissima illius directione uixit, et hoc 4 Aprilis ad celeste gaudium migrauit. Tertia est Legio, que antiquo regno Legionensi, uersus Oceanum Cantabricum sito, nomen dedit, antiquorum ibidem regum una et episcoporum sedes; ad quam sacrum sancti Isidori corpus ex urbe Hispalensi, sub Ferdinando primo rege Legionis et Castelle,  fuit translatum. Due posteriores urbes, Hispalensis et Legionensis, earumque dieceses, solemni ueneratione ut suum patronum colunt sanctum Isidorum; cuius festum relique Hispaniarum  Ecclesie sub ritu duplici, ut Ecclesie doctoris, celebrant; eiusque officium, uti olim recitari solebat, reperitur passim in antiquis omnibus Hispanicis Breuiariis et Missalibus, ex quibus cum nouemdecim enumerasset Tamaius Salazar in Martyrologio Hispanico, addit et alia plura idem continere. Est itidem Breuiarium Romanum, Pauli III pontificis auctoritate, a Francisco Quignonio titulo sancte Crucis in Ierusalem cardinale confectum anno 1535, et sepius deinde recusum; in quo huius sancti Isidori Officium prescribitur, cum lectione de eius uita et obitu recitanda. Memoria inscripta est, ad hunc eumdem diem 4 Aprilis, in Martyrologio Usuardi his uerbis: Apud Hispalim, depositio sancti Isidori antistitis; additurque in nonnullis Mss. atque 442 doctoris; in aliis Mss., fide et doctrina precipui; item in aliis Mss., uita et doctrina illustris uiri. Sequuntur passim recentiores, et cum iis Tabule Martyrologii Romani, hac phrasi: Hispali in Hispania sancti Isidori episcopi, sanctitate et doctrina conspicui, qui zelo catholice  fidei et obseruantia ecclesiastice discipline Hispanias illustrauit.

[1Kb] 2. uitam eius et historiam Translationis, olim conscriptam et hactenus ineditam, damus ex Codice  ms. sancte Ecclesie Toletane, numero 29 signato extractam, quam inde anno 1565 curiosissime descripserunt Ioannes Lopez de Leon, et Franciscus de Mendoza; quod apographum est penes amplissimum dominum Nicolaum Antonium, equitem ordinis sancti Iacobi, et catholice maiestatis in curia Romana a negotiis; quem et nos Rome nouimus, eius singularem humanitatem et omnimodam doctrinam experti. Is litteris, 16 Aprilis anni 1671 Rome datis, ista ad nos scribit: »Post longam moram libero fidem meam, mittendo ad uos, sanctorum illustres uindices, archiepiscopi Ecclesie mee Hispalensis inclyti sancti Isidori uitam; atque item libellum ab hac diuersum, forteque alterius auctoris, de Translatione eius uenerabilis corporis, ab Hispali mea ad Legionensem urbem, cum leuiusculis scholiis seu annotationibus, que potius ad exemplaris quedam quoquo modo sananda, quam ad operis quidquam accurate circa hos libros elaborandi propositum diriguntur. Luculentiores notas dare possem,  si copia mihi fuisset temporis. Sed nos ab omnibus studiis melioribus transuersos in Urbe agit cura regiorum negotiorum, uiribus meis maior, ac dies totos precipuo iure sibi exposcens, adeo ut ad urgendam Editionem Bibliothece scriptorum Hispanie, que iam prope metam anhelat, iustum spatium uix inueniens, egre potuerim hoc breue nostre erga uos obseruantie officium expedire. uos locupletabitis, ac dignam tanto doctore operam nauabitis. Hec paulo antequam Bibliotheca precitata, quam nunc manibus terimus et iudiciis approbamus, ueniret in lucem; hec, inquam, in sua epistola dictus Nicolaus Antonius, in qua que sananda indicat sunt aut ex proprio Hispanismo, aut ex contractione uocum a librariis non intellecta, aut a uerbulo subinde omisso, que nos more solito correximus, obsequentes uoluntati eruditissimi uiri. Notas, quas margini ascripserat, et luculentiores esse optabat, sub ipsius nomine colligimus et interponimus  uite, more nostro in capita et numeros distincte, et marginali synopsi illustrate, quam alia subnotanda sequuntur.

[1Kb] 3. Circa huius uite et Translationis auctores monet memoratus Nicolaus Antonius: »uita hec aut illius compendium  uulgari sermone excusum olim fuisse dicitur. Laudat siquidem Antonius [Leg. Ambrosius] Morales, lib. XII Historie Hispanie, cap. 21, 443 sancti Isidori uitam Hispano sermone Salmantice editam, itemque ab hac diuersam de Translatione sancti eius corporis et miraculis tunc a Deo in honorem eius gestis historiam, cuius quidem, utpote a Luca Tudensi scripte, magnam esse ait auctoritatem. Attamen in uita plura ei displicent, quorum auctorem esse negat Lucam prelaudatum. Nec nos certi quid habemus de auctore; nam in codice Toletano isto, unde uitam exscripsimus, nullus eiusdem uite laudatur scriptor, et Luce diaconi nomen  ad Chronicon illius, quod uite subiicitur, referendum est. Nihilominus tamen Luce Tudensis esse tam uitam quam Translationis historiam credidit Alphonsus Morgadus, lib. I Historie urbis Hispalensis, cap. 5, et lib. Iu, cap. 4, qui lib. u, cap. 14, iterum appellat Diuinum librum. At Franciscus de Padilla, in Historia Ecclesiastica, centuria 7, cap. 22, Lucam Tudensem agnouit tantum auctorem eius libri qui Translationem et miracula tunc temporis patrata describit, uti et Aegidius Gonzales  de Auila, in Theatro Hispalensis Ecclesie, ubi de sancto Isidoro eius archiepiscopo agit. Hispani libri auctor, cuius Morales meminit, aut anonymus est, aut, quod magis credo, Ioannes de Robles  Canonicus collegiate ecclesie sancti Isidori urbis Legionensis, quem scimus de Translatione et miraculis eiusdem sancti doctoris opusculum edidisse, quod et fecisse Lucam Tudensem episcopum, idem Aegidius de Auila eodem loco refert. Librum hunc sic inscriptum: Historia de los milagros de santo Isidro arçobispo de Seuilla, prodiisse anno 1525, alicubi legimus. Certe in hoc nostro opusculo, quod uitam sancti Isidori nuncupamus, omnia illa habentur, que minus probabilia esse existimauit Morales, ceterisque uerosimilibus fidem derogare, ut locis suis monebimus. At si queratur a me quid sentiam de uite huius scriptore, an Lucas Tudensis, an alius multis ad denegandam Luce hanc prolem inducimur. Stylus non omnino similis est in  uita ista et in Luce Chronico, aliisque scriptis. Decurrit Lucas historice magis et expedite, cum apud uite auctorem impeditior ex affectatione procedat oratio. Preterea non idem utriusque iudicium aut sententia de rebus es . . Lucas Hispanie nomen ex ridiculo quodam etymo deriuat in Chronici prefatione, uite scriptor ab Hispali urbe mauult deductum. Credit Lucas matrem Isidori in eadem prefatione Theodoram, uite auctor appellat Turturam. De morte Leouigildi regis durius loquitur hic auctor quam Tudensis. Accedunt alia, a curiose legentibus utrumque scriptum facile obseruanda. uerum quidem est in utroque opere, scilicet uita et Chronico similiter haberi quedam; sed ea ex altero in alterum transcribi potuerunt, licet eiusdem auctoris non sit uterque liber.« Hactenus eruditissime, suo scilicet more, Nicolaus Antonius; qui tunc, quantum regia permittebant negotia, totus intentus prememorate scriptorum Hispanicorum Bibliothece exornande satis meretur, ut eius iudicio, tanquam uiri in talibus  expertissimi, uelimus acquiescere. Si tamen aliqui contenderent uitam hanc et Historiam Translationis scriptam fuisse a Luca, cum iunior etate esset, et Canonicus regularis atque adhuc diaconus in cenobio Legionensi sancti Isidori, Chronicon uero mundi aliaque composita esse 444 ab eodem iam seniore, et episcopo Tudensi, atque maturiori iudicio limata, non abhorreremus ab illorum coniectura. Certe  a nonnullis minus probata, censet Mariana uir acris ingenii, ut a Luca Tudensi scripta, esse in suo uigore retinenda. Ordinatus est autem Lucas in episcopum Tudensem era 1277, siue anno Christi 1239, post obitum sancti Isidori anno 603; mortuus era 1288, siue anno Christi 1250, uti ea late deducit Prudentius Sandoual; et ipse episcopus Tudensis, in Antiquitatibus Ecclesie sue, fol. 148 et sequentibus. Aliqua, que in uita displicent, sunt que de Mahometi aduentu in Hispaniam in ea et in Chronico Tudensis referuntur, queque, ut ibidem  monemus, expungenda censuimus. In aliis laudati Nicolai Antonii, aut nostre notationes subiunguntur.



§ II. Ceuorum scriptate morte et translatione; annus, et locus mortis, ordo sancti monasticus.

[1Kb] 4. Quam fuerit sancto Braulioni episcopo Cesaraugustano familiaris Isidorus, ostensum est 18 Martii, in historica de illius actis synopsi, idemque probat auctor uite, presertim cap. 7 referens missas uicissim  epistolas, in quarum titulis Braulium uocat sancti Isidori discipulum. Hac eorum inter se dilectione, et ipsius Braulionis rogatu motus Redemptus Hispalensis ecclesie clericus, scripsit aliquid de transitu sancti Isidori; qui liber, seu potius epistola, exstat ante ipsius sancti opera, Parisiis impressa anno 1601, eamdemque epistolam uite auctor inseruit suo scripto, cap. 9 et 10, sed multum interpolatam, quare necesse habuimus tum ipsius epistole initium, in uita pretermissum, seorsim inter annotata subiungere, tum interpolatoris uerba seiungere a te tu, per huiusmodi signa (), tum denique lectionis diuersitatem notare. Totam seorsim recudere, cum nesciremus, satisne integra haberetur excusa, uisum non est. Fiet id forsan in supplemento operis, quando acceperimus sinceriorem illius contextum ex uetusto Codice Hispalensi ms. quem penes se esse indicauit Don Ioannes Lucas Cortes, operum et siluarum regiarum prefectus, uir eruditionis multe ac magne, idemque a libraria supellectile instructissimus,  et in antiquis scriptis uersandis experientie minime uulgaris, apud quem sub hoc titulo reperitur epistola predicta: Incipit liber de transitu beatissimi Isidori Hispalensis episcopi, editus ad Braulionem Cesaraugustanum episcopum, a Redempto eiusdem Hispalensis Ecclesie clerico. Conclusio auctior tam in Mss. quam in Editis hec est: finem suum consummauit in pace, sanctus scilicet Isidorus, pridie Kalendarum  Aprilis  era 674, qui fuit Christi annus 636. Porro cum sanctus Isidorus fratri suo Leandro successerit ad finem seculi uI, uti ad huius uitam die 13 Martii ostensum est, sequitur annos sedis precise numeratos solum fuisse XXXuII, quos cum annos fere XL dixit Redemptus, rotundo numero usum se ostendit.

5. Plures Hispanicarum rerum Scriptores, qui de sancto Isidoro egere enumerat Tamaius Salazar,  quorum aliquos ad uitam illustrandam excussimus, imprimis Alphonsum Morgadum, Paulum Espinosam, et Rodericum Carum, in suis libris de historia et antiquitatibus Hispalensium, uti et Athanasium Loberam, de Legionensi historia, et Aegidium de Auila in Theatro Hispalensis et Legionensis Ecclesie. Sed hos legisse, utpote recentiores, non tanti facimus, quanti accepisse a prelaudato Ioanne Luca Cortes genuina Acta Translationis corporis beati Isidori Spalensis episcopi, in antiquo plusquam quingentorum aut sexcentorum annorum Codice, litteris iam pene fugientibus inuenta nobisque transmissa, que quoniam scripsit auctor, sicut ab his, qui interfuere reminiscebatur audire, et sicut ab illis qui audiere recolebat audiuisse, suntque ab interpolationis fermento pura, ipsa damus in appendice, ponenda ad pag 333 ante historiam translationis et miraculorum a Luca Tudensi, aut alio quocunque compositam, licet pro maiori parte ab hoc eadem seruentur uerba, sed  multis adiunctis distracta ab inuicem et in fine potissimum uariata. Distinctionem autem antiquam capitum retinentes, ipsa conuertimus in numeros. Dabimus die 30 Aprilis Translationem similem sancti Indaletii ex regno Granatensi in Arragoniam, ad monasterium Pinnatense, auctore Hebrelmo monacho Cluniacensi, utique Gallo, ex iis uno qui identidem Cluniaco submittebantur ad monasteria obseruationis Cluniacensis, isto XI seculo erigi per Hispaniam cepta, inspicienda, et ordinanda. Eumdem aut similem aliquem, e Cluniaco monachum huius quoque Translationis auctorem esse, persuadet stylus admodum similis, et hoc imprimis, quod utrobique  anni numerentur ab Incarnatione Domini, more Hispanis scriptoribus eatenus ignoto, et quantum coniicimus, ab istis monachis Gallis primum in Hispanias inducto, nec ad acta publica absolute recepto, nisi diu post, anno scilicet 1383, quando Ioannes I, Castelle rex, ere Hispanice usum abrogauit etiam in istis. Scripta est illa Translatio anno Christi 1084, nec multo citius scripta esse potuit hec sancti Isidori, neque etiam notabiliter serius, quam annis XX aut XXX postquam ea acciderat.

[1Kb] 6. De regula propria a sancto Isidoro monachis prescripta, infra agitur. »Eius decreta non esse conformia regule sancti Benedicti, nec Benedictinos stringere« docet Benedictus Haftenus, lib. X Disquisitionis monastice tract. 6, disq. 3. Utrum autem sancti Benedicti regulam in aliquo ordinis Benedictini 446 monasterio professus aliquando fuerit sanctus Isidorus, disputent alii; nos quia nichil eiusmodi apud antiquos legimus, tacere de tali questione malumus. Antonius Yepez Benedictinus Hispanus, in  Chronico generali ordinis sancti Benedicti, ad an. 599, cap. 1, ista de sanctorum Fulgentii et Isidori monachatu tradit: »Sunt qui sanctum Fulgentium ordinis sancti Benedicti monachum faciant, quibus tum fidem habebimus, cum antiquum grauemque auctorem nobis attulerint . . . Etiam sanctum Isidorum e syllabo ordinis expungo, cum uita, quam egit, et regula, quam monachis Hispalensis episcopus scripsit, aliam mihi sententiam iniiciant.« Interim Constantinus Caietanus, et Arnoldus Wion, lib. II Ligni uite, pag. 144, eum ordini Benedictino, ascribunt, sed hic sub dubio, his uerbis: »Sanctus Isidorus . . . ut aiunt, nostri ordinis Benedictini monachus . . . creatus est archiepiscopus anno Domini 603 prefuitque, ut auctor est sanctus Ildephonsus, de uiris illustribus, annis fere XL. Obiit anno 642, uel circiter, pridie Nonas Aprilis; cuius corpus requiescit Bononie in ecclesia RR. Patrum Celestinorum.« Hec ibi. Annos sedis supra aliter deduximus, et corpus eius  Hispali Legionem translatum fuisse, ibique hactenus summa cum ueneratione asseruari, certissimum est.

[1Kb] 7. Bononienses, nescio quo errore, sanctum Isidorum Hispalensem in sua urbe mortuum asserunt. Antonius Casalis Celestinus sancti Stephani de Bononia, late describit suam illam basilicam, ac nouam Ierusalem appellat, atque a pag. 365 explicans uitam sancti Isidori, ex Chronico ms., pag. 370, sic ipsam alloquitur: »Similiter et corpus beatissimi Isidori, confessoris Christi et luculentissimi doctoris, in te requiescit; qui cum rediret a Roma, apud hanc urbem hospitatus, ac graui molestia corporis est detentus, permittente Deo; ibique uitam finiuit, et illic ab orthodoxis uiris cum gaudio totius plebis sepultus est.« Hec ibi, que uerba de alio uiro erudito, Isidoro dicto, possunt et debent exponi, poteruntque accuratius discuti die 16 Septembris, quo festum eius ob translationem corporis celebrari addit idem  abbas Casalis. Corrigendi autem sunt Leander Albertus, Donatus Pullienus, Cherubinus Ghirardacius, Carolus, Sigonius, Celsus Falconus, Antonius Masinus, aliique, qui de sancto Isidoro Hispalensi ista intellexerunt. Constantinus abbas Caietanus, in suo de sancto Isidoro tractatu, arbitratur »Bononienses, nominis forsan homonymia deceptos, suum, Isidori, episcopi Siculi uice, Hispalensem notasse, credidisse, uocasse. »Certe non multum abludunt Seuilla, aliis etiam Siuilia, que Hispalis est, et Sicilia. Sed de sancto Isidoro Siculo omnia eque obscura sunt, nec multum lucis confert Octauius Caietanus, Constantini frater, qui, tomo de uitis sanctorum  Siculorum, pag. 225, nonnulla de dicto Isidoro congerit, potissimum ex Constantii Felicii Kalendario, ad diem 15 Ianuarii, uti tunc inter pretermissos diximus, indicantes alios, qui Felicium absque ulteriori examine secuti sunt.

[1Kb] 447 8. Quisquis est ille qui Bononie requiescit, omnino est ab Hispalensi diuersus. Hunc dum Benedictini scriptores ordini suo timidius cunctantiusque ascribunt, uisum est Carmelitis in eum, uelut in hereditatem caducam, iniicere manus postquam Ioannes Baptista de Lezana, ad annum 578, num. 4, putauit, ex ipsius sancti Isidori scriptis, solidum eruisse argumentum isti assertioni probande. Querit is, lib. II de Officiis ecclesiasticis cap. 15, agens de monachis: »Unde ad monachos studium defluxerit paupertatis? uel quis huius conuersationis exstiterit auctor, cuius illi habitum imitantur?« et respondet: »Quantum pertinet ad auctoritatem ueterum Scripturarum, huius propositi principes Elias et discipulus eius Eliseus fuerunt, siue alii prophete, qui habitabant  in solitudine, urbibusque relictis, faciebant sibi casulas prope fluenta Iordanis. Huius deinde propositi in Euangelio Ioannes auctor exstitit, qui eremum solus incoluit, locusta tantum et agresti melle nutritus. Iam deinde progeniti sunt conuersationis huius nobilissimi principes Paulus, Antonius, Hilarion, Macarius, ceterique fratres.« Hec scribit sanctus Isidorus; sed quomodo ex his uerbis concluditur ipse fuisse ordinis Carmelitici? Nos quidem sequelam non uidemus: uident ii qui ipsa meridiana luce clarius esse existimant quod ordo suus  non nouiter sub primo priore Bertholdo conditus fuerit; sed nouam duntaxat formam acceperit; ipse religiosorum omnium ordinum antiquissimus, imo fons ac principium ceterorum, non tantum ab apostolis apostolorumque discipulis, sed ab ipso Elia deductus,  idque per immediatam nec ullo unquam tempore interruptam in Carmelo successionem. Que nulla solide ueterum monumentorum auctoritati subnixa, quandiu sic propugnantur, quasi absque summa ordinis sanctissimi iniuria nequeant ad examen uocari, malumus nos ea audire, et ingenii nostri accusare tarditatem, quam ita sentientibus refragrando, eorum linguas calamosque aduersum nos excitare. Sit igitur secundum istos Carmelita sanctus Isidorus; sicuti secundum eosdem Carmelite fuerunt sanctus Paulus, sanctus Antonius, sanctus Basilius, sanctus Martinus, sanctus Hilarius, sanctus Patricius, et quotquot alii uspiam sancti monachi Ecclesiam Dei suis uirtutibus exornarunt, ante Benedictine regule propagationem.



448 § III. Testimonia excellentis doctrine; beneficia Hispanis collata.

[1Kb] 9. Preter supra relata et infra in Actis indicanda,  hic pauca attingimus, que gloriam posthumam sancti Isidori plurimum adaugent. In his primum locum teneat auctoritas concilii Toletani uIII, habiti era 691, id est anno 633, et post obitum sancti Isidori 17. In eo concilio fuerunt episcopi LII, abbates XII, uicarii episcoporum X, uiri illustres officii palatini XuI, coram  quibus cap. 2 actum est de incauto iuramento, et post allegata testimonia sacre Scripture, sanctorumque Ambrosii, Augustini, et Gregorii Magni, adduntur uaria ex sancti Isidori libris deprompta, cum hoc eius elogio: »Nostri quoque seculi doctor egregius, Ecclesie catholice nouissimum decus, precedentibus etate postremus, doctrine comparatione non infimus, et, quod maius est, in seculorum fine doctissimus, atque cum reuerentia nominandus Isidorus.« Simili modo Leo Iu, pontifex maximus, eum aliis Ecclesie doctoribus annumerat apud Gratianum, dist. 20, de libellis: »Si illorum, ait, quorum meministis dicta Hieronymi, Augustini, Isidori, ac ceterorum similium sanctorum doctorum reperta fuerint, magnanimiter sunt retinenda, aut promulganda, uel ad apostolicam sedem referenda.« Hec ibi. De eodem sancto Isidoro, ceteris Ecclesie doctoribus ascripto, aut ascribendo, ista tradit Ioannes Mariana, lib. uI de Rebus Hispanie, cap. 7: »Sunt qui scribunt, Bonifacio uIII Romano pontifice deliberante  de iis qui doctorum Ecclesie nomine et numero essent cohonestandi, fuisse qui Ambrosio Isidorum preferendum, aut quatuor certe aliis quintum adiiciendum iudicarent. Opinioni fidem tanti uiri eruditio facit, facile in omni litterarum genere excellentis, et quoniam in eo numero duo Patres Italici generis sunt, nullus ex Occidente.«

[1Kb] 10. Libri a sancto Isidoro conscripti nominantur et laudantur in uita, n. 43, ex sancto Braulione episcopo Cesaraugustano, et ab eo enumeratis quidam alii postea cogniti, aut saltem sancto Isidoro ascripti, interseruntur. Preter hos unum opusculum, nouiter in lucem erutum, Spicilegiorum tomo I, offert Lucas d'Achery, ex uetustissimo Codice monasterii sancti Remigii, idque sub hoc titulo: De ordine creaturarum liber Braulio episcopo urbis Rome, 449 cuius quanquam haud meminerint scriptorum ecclesiasticorum nomenclatores, tam ueteres quam neoterici, stylum nichilo secius Isidori ac mentem adeo in promptu  mihi, inquit ille, uisus est pre se ferre, ut germanum illius fetum existimauerim ad dubium reuocare posse neminem. »Suspicatur autem in prologo ad lectorem, quo Cesaraugustam, Romanarum olim coloniarum in Hispania precipuam, appetiuerint Hispani quadam prerogatiua Romam uocitari, quemadmodum Constantinopolim imperatores Romam uocauere, etsi dissimili ratione; ideoque elucidationis causa post Rome addi, id est, Cesarauguste. Equidem magni facimus iudicium uiri, in ueterum auctorum stylo discernendo exercitati; sed quanto plus huic tribuimus, tanto minus uerosimilis uidetur nobis esse illius coniectura; licet enim eos solum libros enumerare Braulio profiteatur, qui ad notitiam suam uenerunt, quo intelligi datur alios quoque scripsisse; quomodo ad eum potuit non peruenisse hic, ipso proponente, per modum responsionis scriptus, ad ipsumque sub hoc epilogo directus: »Ecce uenerabilis Pater, de ordine creaturarum tibi proponenti, iuxta ingenioli mei  modulum, compendioso sermone summatim respondi, cuius munusculi mercedem orationibus tuis compensabo. Non quod exiguitatis mee obsequium in obedientia tua ueneratione et auctoritate conferre possit digna, sed obedientie conatus, et ea que non ualet assequi, implet omnia. Ecce in gazophylacio templi,  pauperis uidule eris exiguum munus multorum diuitum auro copioso prefertur . . . hanc igitur et tu simili modo paruitatis mee obedientiam placido pectoris tui portu non dedignare; et trans garrientium instabiles fluctus, temone tue auctoritatis, presentis opusculi nauiculam non te pigeat gubernare.« Hec, et alia libelli auctor, tanquam Patri cum demississima professione obedientie, prorsus aliter quam solet ad Braulionem amicum suum, sed nec in gradu quidem episcopali equalem sibi. Quidni igitur, si uere ipsum credamus scriptum episcopo urbis Rome, non Braulioni, sed Bonifacio, qui primam totius Christianitatis sedem ab anno 616 ad 625 occupauit eius nominis quintus? Nota est ueterum consuetudo, propria nomina per solam initialem litteram signandi: que dum integre scribere uoluerunt posteri, sepe tenebras offuderunt historie. Idem hic a Rhemensi librario, solum B inueniente, et ex aliis Isidori operibus Braulioni directis suspicante, ipsum quoque hic denotari, factum credat Acherius; et uia planiori sese expediet  a salebris, nos propria coniectura nichil hic definimus, quibus non uacauit, totum illud opusculum attentius legere.

[1Kb] 11. Porro que de estimatione doctrine iam diximus, aliaque ex Braulione et ceteris infra in Actis referenda, primum sunt fundamentum magne illius obligationis, qua sancto Isidoro obstrictam se agnoscit Hispania. Alterum est, quod illius fauore urbes uarie recuperate sint e manibus Saracenorum. De urbe Toletana a Christianis recepta, admonente et stimulante sancto Isidoro, scribit Mariana, lib. IX, cap. 16, et accuratius Athanasius 450 Lobera in Historia Legionensi, cap. XXIX, cuius sunt ista uerba Latine tradita a Tamaio Salazar: »Cyprianus, episcopus Legionensis, erat tunc uir uenerabilis, pius, prudens, et in omnibus bonis operibus instructus, qui maximo diuum Isidorum prosequebatur amore. Cum ergo annorum sarcinam iam expellere desiderasset, ut Christo adhereret, coram sanctissimi presulis  theca prouolutus, oratione diffusa, Isidorum imprecabatur, ut suis meritis a Domino eius carnis solutionem impetraret. Nocte sequenti sanctus confessor Cypriano apparens, suam deprecationem a Deo admissam significauit, in cuius rei signum die sequenti unum ex eius famulis Toleto Legionem aduenturum, qui referret quo pacto Alfonsus rex urbem ab obsidione liberam relinquere constituisset; quod in graue religionis catholice damnum esset futurum, et idcirco illi precipiebat quod protinus, audito famuli nuntio, regi scribat haudquaquam obsidionem soluat, imo persistat, eo quod Dominus illi intra quindecim dies urbem tradere constituisset, ipso Isidoro ad regis latus strenue dimicante. Quo dicto disparuit, et die altero nuntius aduenit, qui regis propositum patefecit. Hoc cognito, Cyprianus epistolam regi scripsit, et quidquid ab ore beati Isidori perceperat propalauit; eamque cum eius archidiacono Toletum misit. Ad castra archidiaconus aduenit  eo tempore quo iam castra mouebantur; et tradita epistola, lectaque, castra subsistere iussit Alfonsus, atque eo quem sanctus doctor designauit die Toletum est ingressus.«

12. Hec Athanasius Lobera; cui adiungenda est uictoria de Mauris Saracenis, ope sanctorum Iacobi et Isidori obtenta: quam Lucas Tudensis, in Chronico mundi, era 1255, ita describit: »Adefonsus rex Legionensis obsedit ciuitatem Emeritam, et cepit eam. Erat tum temporis quidam barbarus insignis, nomine Abenenfuth, qui expulit Almophades ab Hispania, et factus est rex Barbarorum. Hic a suis uocabatur rex uirtutis; et congregato exercitu Maurorum innumerabili, uenit pugnaturus cum Adefonso rege Legionensi, qui erat Emerite cum paucis. Sed rex Adefonsus, ut erat fortis et animosus, fecit exercitum suum de nocte contra Saracenos flumen Guadiana transire. Fixerant Saraceni tentoria iuxta castrum Alhange, et uiderunt primo mane nostrorum acies paratas ad bellum, et ipsi ordinauerunt acies  suas ad prelium properantes. Fuit Dominus cum rege Adefonso, et populo Christiano, et in congressione ipsius belli, tanta Saracenorum millia prostrata sunt, quod multa barbarorum oppida remanserunt uacua, omnibus habitatoribus eorum exstinctis in ipso bello. Abenenfuth autem rex barbarorum fugit grauiter uulneratus. Siquidem in ipso bello uisibiliter apparuit sanctus Iacobus, cum multitudine militum albatorum, qui Saracenos in manu ualida prosternebant. Beatus etiam confessor Isidorus quibusdam apparuit Zamore, antequam Emerita caperetur, et bellum fieret, et dixit eis se ad auxilium Adefonsi regis cum sanctorum exercitu properare, et quod sibi dictam traderet ciuitatem, et de Saracenis campalem preberet triumphum.« Hec Lucas Tudensis, quem describit Barnabas Morenus, lib. Iu. Historie Emeritensis, cap. 11.

[2Kb] 451 13. Pre reliquis autem preclara est ipsius urbis Hispalensis interceptio, per quam Mauri in Hispania  fuerunt debellati. Habemus summarium processus super uirtutibus, sanctitate ac miraculis gloriosissimi, inuictissimi et sanctissimi Ferdinandi III, Castelle et Legionis regis, Rome anno 1638 excusum, in quo, num. 8, et pag. 81, ex lectionibus, in officio dedicationis Ecclesie Hispalensis recitandis ista habentur: »Cum Ferdinandus, Castelle et Legionis rex, qui ob uirtutum prestantiam Sancti cognomen est adeptus, magnam Betice partem in suam ditionem recepisset, Hispalim, eius prouincie principem urbem, magnis ex Hispanica fere nobilitate contractis copiis obsedit; ad eam expeditionem per uisionem a sancto Isidoro, ut fertur, incitatus. Quod scilicet sanctissimus presul suam ecclesiam, tot seculis iam ab infidelibus profanatam, Christo restituendam curaret.« Capta urbs est 23 Nouembris anni 1248, et in diuisione deinde agrorum Hispalensium sua quoque pars sancto Isidoro tributa traditur.

[1Kb] 14. Edidimus ad diem 11 Februarii uitam beati  Martini canonici regularis in urbe Legionensi, qui cum, ob exortam inter episcopum Legionensem et monasterium sancti Martialis simultatem, migrasset ad monasterium sancti Isidori, itidem canonicorum regularium, et istic sociis inuisus esset; ad sancti Martialis edem, ubi educatus fuerat, se recepit. »uix pauculi abierant dies, cum canonicis quibusdam dicati suo nomini cenobii apparuit sanctus Isidorus, itaque eos compellauit: Cur a uobis Dei seruum Martinum expulistis? Reuocate eum ad uestrum contubernium, neque ansam offensionis captate, sed gaudii sancteque uoluptatis occasionem, quod 452 cernere uobis inter uos uirum liceat, qui semitam perfectionis insistat.« Reductus ergo ad sancti Isidori monasterium, cum imploraret huius patrocinium,  ut scientiam litterarum presertim sacrarum obtineret: »spectabilis ante eum astitit sanctus Isidorus, librum manu tenens, et: Cape, inquit, Martine, librum et comede, simul scientiam sacrarum Scripturarum hausturus Deo largiente. Negat Martinus fas sibi esse cum librum comedere, ieiunii lege obstricto. Secure comede, ait sanctus doctor, neque enim propterea ieiunii premio priuaberis. Isidorus sum, huius monasterii patronus, a Deo missus, ut hoc te beem munere. Cum ad hec attonitus hereret, propius ad eum sanctus accedit; mentoque illius prehenso, ut librum diglutiat cogit; subitoque ex oculis eius abscedit.« Scientiam consequitur Martinus, et inclarescit doctrine fama, ac tandem senio confectus, ex hac uita migrat anno 1221.





APPENDIX II. uITA SANCTI ISIDORI, Auctore canonico regulari cenobii Legionensis sancti Isidori, forte Luca, postea episcopo Tudensi. Ex ms. Codice Toletano a u. cl. Nicolao Antonio submissa.







APPENDIX III. HISTORIA TRANSLATIONIS CORPORIS SANCTI ISIDORI.
Ex eodem ms. Toletano.



492 PROLOGUS.


[1Kb] 1. Que digne plures non ualent inuestigare, sed nullus quidem inuenire, sapientie secreta superne, in tanta profunditatis excellentia, dum ad sui desideria corda inuestigando dilatant, hoc quod inuestigant non inueniendo mentis acie angustant. Mire quippe ratio tradidit superni consilii, hoc quod desuper non iniuste disponitur ab ipsa sapientia immortali, a nobis adhuc mortalibus iure ignorari; quia dispositio diuina in sue sublimitatis omnipotentia, quamuis nulla circumscribi ualeat mentis prudentia; tamen quibus ex nichilo contulit esse, sue cuncta subesse presentat legibus iustitie, dum supplicio reprobos humiliat, et sanctos gloria sublimat. Quorum quidem patrocinia catholice Ecclesie adsunt preclara, dum eorum meritis protecti fideles, etiam quas incolunt urbes frequentibus habent miraculis celebres. Ex quibus Legionensis ciuitas, a priscis temporibus Hispaniensium dilecta regibus,  quia erat regali fide nobilis et famosa, precipuum confessorem Isidorum gloriatur se uenerari patronum: cuius doctrine radiis Ecclesia fulget uniuersalis; qui sanctitatis ac honestatis speculum, fama uiuit et meritis per ipsum mundi spatium. Que cum sit sacerdotalis et regia, digna etiam est dignissimi confessoris Christi, Hispaniarum doctoris Isidori, cum regio apparatu, regia in aula, mirificum corpus  excipere, uenerari et quodam iuris dono possidere. Quem Hispalis ipsa, cui uiuens in corpore prefuit, in qua etiam 493, Paganorum supersedente seuitia, multis defunctus temporibus latuit, uel occultum tenere nequiuit. Quo itaque ordine, quo tempore, quibus personis, hoc donum publicum, hoc patrie presidium in Legionensem sit translatum urbem a predicta Hispali, que eiusdem uiri apostolici doctrina existerat felix et gloriosa, Hispaniensiumque prima sedes fulgebat metropolitana, a qua nomen traxit Hispania, ab Hispano rege urbs populata, stylo tradere fideli nos inuitat tanti ueneratio confessoris.



CAPUT I. Maxima Hispanie pars a Saracenis occupata: precipua paulatim recuperata.

[1Kb] 2. Regente S. Gregorio papa feliciter Ecclesiam Dei, et Recaredo Christianissimo rege regnum Gothorum  in Hispaniis nobiliter gubernante, sub imperatore Heraclio qui crucem dominicam, quam impius rex Cosdres asportauerat, Hierusalem restituit, inualescente fere in toto orbe Arianorum uesania, doctor Hispaniarum Isidorus, Hispalensis archipresul, sidus clarissimum tenebris, fidelibus splenduit; qui Gothorum gentem in fide catholica confirmauit, et ab Hispanis heresim Arianorum et Acephalitarum  funditus eliminauit, regibus Gothicas leges instituit, Ecclesie Christi sacerdotibus ecclesiasticam regulam tradidit, et ore prophetico protestatus est dicens: Cum in his traditionibus permanseritis puro corde, in presenti uita pace fruemini in bonis, et in eterna gloria coronabimini laude perpetua: cum autem hec precepta dereliqueritis, apprehendent uos mira mala, et cadet gens Gothorum fame et gladio inimicorum, et peste. Cum autem conuersi ad Dominum fueritis, perquirentes ea, possidebit semen uestrum portas inimicorum suorum, et erit uobis gloria maior quam fuerit unquam. Post transitum uero eius, Hispaniarum reges et sacerdotes, sancti pastoris sequentes uestigia, salutaribus institutis pro uiribus inherentes, commissum sibi gregem feliciter gubernabant, donec flagitiosus Witiza [a 1Kb] , Hispaniarum regnum infeliciter est adeptus. Qui cum esset probrosus moribus, etiam alios suis prauis actibus subesse cegit. Nam postposita omni religione diuina et sancti doctoris Isidori spretis documentis, laxoque  pudicitie freno, ne aduersus eum pro tanto scelere sancta. Ecclesia insurgeret, episcopis, presbyteris, diaconibus, atque omnibus altaris sacri ministris carnales uxores lasciuus rex habere precepit. Sed et episcopi ceterique Ecclesie prelati spernebantur, sacrosancte Ecclesie clausis foribus sacramenta pro nichilo habebantur, synodalia 494 sancti Patris Isidori instituta despiciuntur, concilia dissoluuntur, sacri canones postponuntur, postremo uero quidquid sobrium et honestum est, uoluptatibus subinductis pro nichilo reputatur. Igitur tyranno Witiza in huiusmodi et ceteris superbie fulcimentis, a Romana Ecclesia seiuncto et mortuo, [b 1Kb] Rodericus Theudofredi filius in regnum successit Gothorum, uita et moribus Witize non dissimilis; qui non ut debuit uirgulta nefaria extirpauit, sed luxurie irrentus dissolutione magis ac magis augmentauit. Quibus omnipotens Deus prouocatus ad iram  anno LXXu [c 1Kb] post transitum sanctissimi Isidori, quia sacerdotes et reges eum dereliquerunt, in uirga indignationis omnes Hispanie gentes corrigens, iusto iudicio, gentili gladio  feriende sunt tradite. Per filios namque Witize et Iulianum comitem Tingitanie, cum Ulit [d 1Kb] rege fortissimo Africe, transmarini Saraceni mare illud, quod Hispalensi urbi alluit, transtretantes, primo eamdem urbem ceperunt [e 1Kb] , deinde Beticam et Lusitaniam prouincias occupauerunt: quibus Rodericus rex aggregato exercitu Gothorum armatus occurrit. Sed quia prefatus  rex, neglecta religione diuina, uitiorum se dominio mancipauerat; protinus in fugam uersus et omnis exercitus fere ad internecionem usque gladio deletus est, Saraceni deinceps longe lateque uagantes innumeras horridasque cedes perpetrarunt; qui quantas cedes quantasque strages nostrorum dederint, testantur euersa castra et antiquarum urbium diruta menia. Ea tempestate omnis Hispania luxit monasteria in se euersa, episcopia destructa, libros sacre legis combustos, thesauros Ecclesiarum direptos, omnes incolas ferro, flamma, fame consumptos.

[1Kb] 3. Tandem Dei pietas, que non est solita eos quos corripit ad internecionem usque delere, sed flagellando misericorditer corripere, animos [f 1Kb] Pelagii cuiusdam, qui regia traduce exstitit oriundus, corroborauit; et contra Saracenos, loco qui dicitur [g 1Kb] Coua sancte Marie, rebellando 495 eis bellum indixit. Qualiter autem in conflictu illo diuina manus pro nostris pugnauerit, ex hoc potest aduerti  quod armorum spicula, a Saracenis missa, in eos ipsos retorsit; et rupes quedam, Dei nutu prescissa, corruit, et de Saracenis non minimam [h 1Kb] multitudinem opprimendo exstinxit. Quod si quis ad plenum uoluerit noscere, lugubrem historiam temporum illorum studeat legere. Illo ex tempore rursum precepta diuina per B. Isidorum sibi tradita, perquirentes Hispani, cepit gloria et regnum gentis Gothice sensim atque paulatim, ueluti uirgultum ex rediuiua radice pullulare, et industria regum, qui regali stemmate progeniti apicem regni nobiliter gubernabant, singulis momentis succrescere. Fuere namque amnis et uiribus famosi, misericordia atque iustitia precipui, religioni sacre dediti; qui inimicos crucis Christi uiriliter ancipiti persequentes gladio, episcopia innouarunt, monasteria fundarunt et thesauris ditarunt, auro et gemmis librisque ornarunt, ac pro uiribus Christiani nominis gloriam dilatarunt [i 1Kb] . Sed et Carolus famosus  Francie rex, a B. apostolo Iacobo per uisum admonitus, cum preclara Francorum generatione, zelum legis Dei exercens, de Pictauie et uasconie confinibus triumphali ultione Saracenos eliminauit, et per Pireneica iuga usque Cesaraugustam tempore [i 1Kb] Adefonsi magni regis Legionensis deuenit, et dilectionis causa eidem regi Adefonso [k 1Kb] consobrinam suam nobilissimam in coniugio copulauit. Limina etiam B. Iacobi apostolicum christianissimus rex Carolus gratia orandi uisitaret, saniori eius consilio rex Adefonsus S. Iacobi apostoli ecclesiam metropolitano honore, ex Romani pape assensu, decorauit, atque ut secundum sancti Patris Isidori regulam uiuerent, tam ipsi quam omnis Hispanie  Clerus, statuit; ut hoc esset Hispanie subleuatio, cuius neglectus exstiterat ei causa deiectionis.

[1Kb] 4. Ceterum rex Adefonsus, Ismeliticum populum funesta truncatione perimens, Ecclesie Christi honorem gloriose dilatauit; et in pace quieuit. Ex cuius illustri prosapia emersit uir clarissimus [a 1Kb] Fredenandus, sancti regis filius; qui serenissimam reginam dominam Sanctiam, regis 496 Adefonsi filiam, in sceptri consortem sibi iunxit uxorem; que quadam speciali mentis prudentia, regine Austri non secunda, regiminis regni sollicita, uices nonnunquam supplebat regis et coniugis; sicque suberat uiro, ut particeps laboris esset in regno. Rex autem Fredenandus [b 1Kb] , ut sceptra regni possedit, et regalis diadematis suscepit insignia, sceptrum moribus exornabat probis. Hic in Christi hostes exerto mucrone, nescius uinci sed uincere, imperii dilatauit fines, sortitus triumphos frequentes. Ad cumulum uero sue felicitatis, hunc regina Sanctia blandis adit colloquiis, quatenus in ciuitate Legionensi sibi suisque posteris  decentem pararet sepulturam, quam etiam sanctorum reliquiis, ad suam suorumque tam presentis uite quam future tuitionem, decorare studeret. Pollet enim hec ciuitas situs nobilitate, eo quod sit iucunda terris, salubris ere, fluminibus irrigua, pratis et hortis fecunda, montibus et fontibus deliciosa, arboribus nemorosa, atque religiosorum uirorum inhabitatione aptissima. Decreuerat namque Fredenandus rex apud [c 1Kb] S. Facundum, quem semper charum habebat, uel [d 1Kb] in ecclesia S. Petri de Arlanza, corpus suum tradere sepulture. Post Sanctia regina, quoniam in Legionensi regum cemiterio in ecclesia [e 1Kb] S. Ioannis Baptiste [g 1Kb] auus suus rex ueremudus [f 1Kb] , Ordonii et suus pater digne memorie rex Adefonsus, nec non et frater serenissimus rex ueremudus quiescebant, ut ipsa quoque et eiusdem uir cum eis post mortem quiescerent, pro uiribus laborauit. Rex igitur Fredenandus, petitioni fidissime coniugis annuens, deputauit cementarios, qui assiduam dent operam tam dignissimo labori.



CAPUT II. Corpus S. Iuste petitum, ac S. Isidori impetratum: preuie eius apparitiones.

5. Interea rex cum uenerabili coniuge, quorum idem erat et summum desiderium, excogitans qualiter  de sanctorum martyrum corporibus, qui in 497 Hispalensi ciuitate pro Christi nomine fuerant trucidati, posset adipisci uel unum; ordinatis per confinia rebus, cum primo opportunitas aduenit temporis, congregato exercitu innumerabili, in Beticam et Lusitaniam prouincias hostiliter profectus est. Depopulatis itaque barbarorum agris, ac plerisque uillis incensis, eidem Benabet [h 1Kb] rex Hispalensis occurrit cum magnis muneribus, eum per amicitiam et regni decus obsecrans, ne ipsum regnumque suum persequi uelit, sed ipsum, sicut ceteros Hispanie reges, subiectum tributarium habere dignetur. Rex uero Fredenandus, ex more humanas miseratus angustias, dum grandeui barbari precibus flectitur, omnes idoneos uiros ex hibernis accersiri iubet, quorum consilio disponat, quem finem supplicationibus regis Maurorum imponat. Ei ergo prudentes uiri, superni dispensatione consilii, suggerunt, ut barbarum recipiat cum muneribus, et corpus B. Iuste [i 1Kb] martyris, que olim Hispali cum corona uirginitatis  et martyrii perrexit ad Christum, prout eius animo insidebat, expeteret, ad Legionensem urbem transferendum; quod factum est. Petitionibus cuius, ut catholicus Fredenandus uoluit, assensum prebuit Benabet, et ei se daturum S. Iuste corpus promisit. Qua sponsione accepta, postquam de expeditione illa gloriose uentum fuerat Legionem, et aulici proceres  aderant huic studio, qui prouido consilio, prout unicuique uidebatur, animo regali satisfacerent. Sed tandem rex prefatus, cuius arcana prudentia leges Deo auctore et iura ministrabat populis, conuocat ad se reuerende sanctitatis uirum, qui ex [i 1Kb] Amanensi monasterio, quod strenue celesti norma abbas rexerat, Legionensis urbis diuina prouidentia erat constitutus episcopus, Albitus nomine; et inimitabilem [k 1Kb] prudentia, fide et largitate [l 1Kb] Ordonium, Astoricensem episcopum, simul et [m 1Kb] Munionem comitem, atque  Fernandum et Gundisalbum sui palatii optimates, cum manu militari  rex sagacissimus prouidus mente, ne insidiantium eis obsit aliquis cuneus, ad deferendum supradicte uirginis corpus, Hispalim misit; qui uenientes causam sue legationis regi Benabeti patefecerunt.

498 6. Rex itaque paganus [n 1Kb] eos cum summo  suscipiens nonore, accitis regni sui primatibus, que sit principis Catholici petitio, declarat rogatque, edicant, quid super hoc eorum ferat sententia. Neque enim, inquit, dat ratio tantam maiestatem contemni, que ceteris patrie regibus exstat precellens et insignis. Et uiri gentiles, quamuis sacro non regenerati fonte quasi ex sue intelligentie sensu, suo regi ita dicunt: »Rex uenerabilis, licet nos teneat religio gentilis, huius uirginis et aliorum martyrum protegimur meritis; nec hanc urbem hostilis sollicitat incursus, his subuenientibus. Hoc ergo lumen patrie, hoc tui regni tutamen, ne patiaris alias transferri; humiliatio quippe hoc erit cunctis tuo imperio subditis.« Dux igitur gentilis, utile considerans consilium optimatum, dixit legatis se satisfacere non posse in corpore martyris regis Fredenandi petitioni, dicens: »Scio plane me domino uestro, quod dicitis promisisse, sed neque ego, nec aliquis ex meis, corpus quod queritis uobis ostendere potest, uos ipsi querite  et inuentum tollite et  abite.«

7. Quo responso accepto, uenerabilis episcopus Albitus secreto socios tali uoce affatur: »Ut cernitis, o socii itineris, nisi diuina miseratio nos releuauerit, labore frustrati recedemus. Necessarium itaque uidetur, dilectissimi, ut a Deo, cui nichil impossibile est, opem queramus, et hoc triduo ieiuniis et orationibus insistamus, quatenus diuina maiestas occultum nobis sancti corporis thesaurum reuelare dignetur.« Placuit cunctis exhortatio sancti presulis, et ter triduanum ieiuniis et orationibus peregerunt. Iamque tertii triduani dies occubuerat, et quarta nox superuenerat, cum sanctus presul Albitus peruigil orationibus insistebat. Interea dum in cella sedens psalmos ruminaret, et fessa membra paulisper sustentaret, pre nimio uigiliarum labore, somno opprimitur, apparuitque ei quidam uir ueneranda canitie comptus, pontificali infula amictus, talique eum uoce alloquitur: »Noui quidem te cum sociis tuis uenisse,  ut corpus beatissime uirginis Iuste hinc transferentes deferatis; et licet non sit diuine uoluntatis, ut hec ciuitas abscessu huius desoletur uirginis; tamen non uacuos diuina bonitas uos remittet: corpus namque meum uobis est donatum, quod tollentes auferte et securi ad propria remeate.« Quem cum reuerendus uir Albitus interrogaret, quis esset qui talia sibi monita iniungeret, ait: Ego sum Hispaniarum doctor Isidorus, huius urbis antistes; quo dicto, ab oculis cernentis euanuit. Presul uero euigilans, uisioni cepit congratulari et Dominum attentius exorare, efflagitans ut si ex Deo esset hec uisio, iterum et tertio plenius innotesceret; sin autem, discederet. Taliter orans rursum obdormiuit; et ecce idem ipse uir apparens, non dissimilia quam prius uerba perorauit; rursumque euanuit. Expergefactus iterum pontifex, alacrius trinam uisionis admonitionem a Domino implorabat; qui dum obnixius Dominum oraret, tertio somno corripitur, uirque supradictus,  ueluti semel atque secundo, ei apparuit; et que antea dixerat tertio replicauit; et uirga pastorali, quam manu tenebat, 499 terre solum tertio percutiens, locum in quo sancti corporis thesaurus latebat, ostendit, dicens: »Hic, hic, hic, meum inuenies corpus; et ne putes te phantastica uisione deludi, hoc erit tibi signum mei ueridici sermonis: mox ut corpus meum super terram eduxeris, molestia corporis corripieris, ad nos cum corona iustitie uenies, et curia celestis te excipiet felicem, atque me patrono gaudebit ciuitas Legionensis.« Qui postquam loquendi finem fecit, uisio ablata est.

 8. Exsurgens ergo presul a somno, certus de tanta uisione, sed letior de sua uocatione, seriem huius reuelationis Ordonio pontifici designat: qui pro uisitatione gloriosissimi confessoris laudes representat regi superno, tristis tamen de morte socii imminente. Factoque mane uenerandus Albitus, socios hortatur dicens: »Oportet uos, dilectissimi, summi Patris omnipotentiam pronis mentibus et submissis uultibus adorare; qui nos sua gratia precedere est dignatus, et laborem nostri itineris frustrari non est passus. Diuino enim nutu prohibemur membra beate ac Deo dicate uirginis Iuste hinc abstrahere; sed non minora deferemus dona, dum corpus beatissimi Isidori, qui in hac urbe sacerdotii potitus est infula, et totam Hispaniam suo opere decorauit et uerbo, sumus delaturi.« Hec ait, et ordinem uisionis seriatim patefecit. Quod audientes Deo immensas gratias referunt, et regem Saracenorum simul adeunt, et ei uniuersa ordine pandunt. Quibus auditis, licet infidelis, uirtutem tamen Dei perpendens barbarus, expauit,  eisque respondit: Et si Isidorum uobis tribuo, cum quo hic remanebo? Hec uidentes eius consiliarii, conuocant urbis natu maiores et cultores Catholice fidei, diligenter perquirentes quis exstiterit ille Isidorus, de quo inter Christianos huiusmodi sermo uerteretur. Sed et ipsi [a 1Kb] Christi fideles, quos famosa nimis urbis celebritas dederat ibi indigenas per ipsos successus generationis, Christi confessorem in tanto gentilitatis dominio credentes sibi adesse presidio, ex eius se nequibant consolari translatione; cum quo, si eis inde esset libertas, magis optabant transmigrare. Tamen de Saracenorum iussione solliciti, id etiam quod suum erat, nimirum indicium meroris, aspectu nubilo insinuant, hunc esse maximum Ecclesie doctorem Isidorum, huius urbis quondam metropolitanum presulem, a Romano papa Gregorio archiepiscopali pallio decoratum, eorum Mahometo per omnia inimicum, qui etiam sue predicationis tempore ab eo ab Hispania [b 1Kb] , turpiter est  eiectus. Quod audientes Agareni, Christi confessorem a suis primordiis suum censentes aduersarium, cupientes hostem pellere, suo suggerunt regi, quia uiros tante auctoritatis fas sibi non erat spernere, licet admodum inde turbaretur, ut det licentiam membra confessoris inquirere.

[1Kb] 500 9. Stupenda loquar, a primis temporibus fere inaudita; siquidem almi pontifices ad ecclesiam in qua sanctum corpus quiescebat, celesti reuelatione dum peruenirent, et eius sepulcrum quererent, uestigia uirge, cum qua sanctus confessor trina percussione locum monumenti monstrauerat, in ipso terre solo inuenta sunt. Denique humane mentes, quia dubie censentur uel impatientes, in diuersa parte pauimenti cauantes, pretiosissimum sibi querebant talentum; solis pontificibus iuxta sepulcrum orantibus, quos uis oppressit somni super ipsum lapidem tumuli, quibus se presentat infulatus Christi confessor Isidorus, declarans eis adesse effectum sue petitionis. »Ecce   pro uoto uestre mentis in hoc monumento meum corpus inuenietis, meque Patrono gaudebit Hispania, sed magis ciuitas Legionensis: et tu, Albite, regrediens exues hominem; sed consolare, quia te celestis curia felicem excipiet.« Almi itaque presules, tanta reuelatione letificati, socios conuocant; super tali insinuatione monent ut congaudeant, et sine mora sanctum aperiant sepulcrum. Cumque detectum fuisset, tanta suauissimi odoris emanauit fragrantia, ut capillos capitis, barbas, et uestes omnium qui aderant, ueluti nebula nectareique balsami rore perfunderet. Aderant tunc, tam ex Christianis quam ex  Saracenis, turba magna; in laudem Dei et confessoris eius Isidori dantes uoces ad sidera, cum summa deuotione; inter quos erant ceci duo, atque plures muti et claudi, et diuersis infirmitatibus languentes, qui omnes continuo redditi sunt sospitati. Corpus autem beatum ligneo uasculo, ex iunipero facto, erat obtectum.

10. Statim autem ut reseratum est, reuerendum uirum albitum episcopum egritudo corripuit; sed tamen sanctissima membra, mundis linteaminibus inuoluens, ea signato uasi cypressino, una cum reuerendo Ordonio episcopo commendauit; et diem extremum adesse sentiens sibi, lecto decidit. Nec enim aliqua mentis poterat contemplari ratio, beatissimum Isidorum falso ei hoc predixisse indicio, cui cum Christo regnanti nulla ualebat falsitas dominari. Ergo mens Albiti presulis, que tota iam erat in supernis, considerans uitii et peccati matrem fuisse putredinem huius carnis; que una et sola est  spes indulgentie, prono desiderio ad lauacrum cucurrit penitentie. Presenti itaque reuerentissimo pontifici Ordonio  si quid, fallente humani generis inimico uel reatu, commiserat proprio, ducens ab alto mentis suspiria, ei relatione fideli presentat; eum etiam exorat, ut eius intercessione assidua fiat ei propitia maiestas superna. Deinde, quod Christiana Fides contra hostis fraudes ducit munimen suum et inexpugnabile presidium, accepto anime uiatico, ipso nostre redemptionis pretio, septima die tradidit Christo spiritum, frequentia presenti fidelium.



501 CAPUT III. Corpus S. Isidori Hispali Legionem delatum. Beneficia accepta.

[1Kb] 11. Astoricensis autem episcopus Ordonius et omnis exercitus, accepto corpore B. Isidori, et corpore  presulis Legionensis Albiti, gaudentes festinabant redire. Dum uero corpus beatissimi Isidori in ligneum gestatorium poneretur, rex Saracenorum supradictus Benabet, cortinam holosericam miro opere contextam supra corpus eius iactauit, et magna ex intimo pectore trahens suspiria, dixit: Ecce recedis hinc, Isidore, uir uenerabilis, ipse tamen nosti, tua qualiter, et mea res est; unde mei memorem te semper deprecor esse. Rogo, fratres, quanta sancti sanctorumque [a 1Kb] , rex honoris reuerentia amplectuntur Isidorum, cum ad tantam tamque solemnem reliquiarum ipsius uenerationem Ethnici Barbarique ducis animum celi ac terre factor inclinauerit, ut in Christicole laudes in Christum blasphemus prorumperet, et de sancti abscessu sanctorum persecutor doleret, et Christianorum predo Christi confessoris exsequias regiis reuera muneribus decoraret? Tamen plures aliter sentiunt, scilicet sanctum Dei ei apparuisse, et fidem catholicam eum docuisse per uisum.  Hac glorificatione sancti confessoris presentata, dantes uale regi, cuius muneribus sunt honorifice  donati, gressum dirigunt ad propria reuerendus Ordonius pontifex ac prefati proceres, de sibi collato patrono celitus ouantes.

12. Recedentes uero legati fidelibus uerbis declarant acta serenissimo Fredenando regi. In sancti corporis aduentu rex clarissimus inexplicabilem exhibuit apparatum: quia non ualet nostra simplicitas explanare, quanta regi inheserat letitie immensitas; qui gaudens adesse sibi tanti patrocinia confessoris, totus in Christi erupit preconiis. Sed quamuis his se frui inclyti doctoris Isidori glorietur suffragiis, tamen ex obliquo presulis Albiti mors mentem eius sauciabat, quem semper mira dilectione ueneratus fuerat: que quidem mors in conspectu Domini pretiosa fuit. Cum optimatium itaque corona et manu militari plurima rex usque ad flumen Durii [b 1Kb] processit obuiam, comitibus filiis, ipsa regni gloria Sanctio [c 1Kb] , Adefonso, et Garsia. Ibi regalis sublimitas pre gaudio ducens lacrymas, rerum Conditori dat faudes innumeras; presens turba ingens  ducit tripodium, terra resonat uoce Deum glorificantium. 502 Quanta autem celestis clementie blandimenta, quantaque signorum frequentia sacrati corporis thecam toto interuallo itineris, Legionensem usque urbem, subsecuta . Sed et quantus quamque magnificus religiosorum principum, cum summa deuotione, apparatus; quantus cleri, cum populo spiritali gaudio lasciuientis, plausus; quantus denique utriusque sexus ; salua excellentia gloriosissimi regis Fredenandi, qui quasi priuilegio abrenuntians temporali, glebam sanctissimi confessoris, pedibus nudis, cum preclarissimis filiis suis, gaudebat humeris deportare, uelut Dauid coram arca federis cum famulis ludens, ut quanto humilior uideretur apud populum, tanto apud Deum gloriosior haberetur, et sibi suisque posteris utrumque regnum prouidente diuina clementia perpetim prepararet. Regina uero Sanctia eius coniux, laterales habens Urracham [d 1Kb] et Geloyram  filias, regni pulchritudo et summa matris honestas, in ripa fluminis Durii presens affuit inclyto confessori. Archiepiscopi quoque, episcopi et abbates, clericalis ordo ac monachalis, uniuersi adsunt induti sacris uestibus, cereis precedentibus ceterisque Ecclesie insignibus, de collato sibi patrono Deum magnifice collaudantes. Et ut magis crescat iubilus et laus amplietur, quidam cecus nomine Eusebius, dum dat manum loculo, oculis lumen illuxit subito.

[1Kb] 13. Cum autem peruenirent ad portam ciuitatis, que de Arcu dicitur, orta est in turba seditiosa altercatio; pluribus obsistentibus, quod in ecclesia S. Ioannis Baptiste corpus S. Albiti presulis deberet sepeliri. Aderat tunc huic celeberrime solemnitati uir uenerabilis Dominicus [e 1Kb] , abbas monasterii de Silos, cuius sanctitas gratiarum efferebatur a cunctis. Hic dissidenti contentioni, sine partium preiudicio, pacificum imponere finem magno opere optabat.  In quem cum omnium uota concurrerent, fundens preces ad Dominum, et sanctissimum inuocans  doctorem Isidorum, iussit ut sanctorum corpora in gestatoriis superponerentur equis, et quo, sine hominis ducatu, ueniret pontificis Albiti corpus, sepulture traderetur. Ipse uirga paruo ictu, in ingressu ciuitatis, equos feriens semel; pium onus irrationabilia supportantia animalia angelico ducatu, ut credimus , ad eamdem sancte Dei Genitricis ecclesiam, qui corpus S. Albiti 503 ferebat equus, recto itinere uenit: qui uero sanctum corpus Isidori deferebant equi, ad ecclesiam S. Ioannis Baptiste uenerunt [a 1Kb] , et in quodam lacu, ualde ciuitati nociuo, steterunt: quos nullatenus inde extrahere potuerunt, nisi lapidibus et terra eumdem obstruerent lacum. Quo obstructo, quos morientes putabant equos, subito super solum incolumes uident. Unde stupefacti magnificentiam glorificant confessoris; quo miraculo omnes attoniti eiusdem confessoris reuelatione, eum ad ecclesiam perpetue uirginis Marie  deferunt, usque dum corpus S. Albiti presulis honorifice traderetur sepulture [b 1Kb] . Post hec rex clarissimus Fredenandus, aggregatis archiepiscopis, abbatibus uniuersis et regni sui nobilibus uiris sanctissimi doctoris Isidori membra, cum hymnis et laudibus, ad S. Ioannis Baptiste ecclesiam detulerunt in qua nunc a fidelibus uenerantur; eamque in honore sancti antistitis Isidori consecrare, diem translationis et dedicationis festiue annuatim celebrare statuentes [c 1Kb] decimo Kalendarum Ianuarii. Facta est translatio, era millesima centesima prima, anno ab incarnatione D. N. Iesu Christi millesimo sexagesimo tertio, indictione prima, concurrente [d 1Kb] tertio. Tanta autem deuotione in festiuitate illa rex clarissimus, cum omni domo sua, ob reuerentiam sancti et beati confessoris, humilitati deditus claruit, ut cum uentum fuisset ad conuiuium, religiosis uiris delicatos cibos, deposito regni supercilio contemptus, uice famulorum manibus apponeret propriis; regina quoque Sanctia, quasi suis exoptationibus piis finem  sentiens beatum impositum, hilari deuotione cum filiis et filiabus suis, relique multitudini more seruulorum omne obsequium humiliter expenderet.

14. Ad laudem quoque sancti pontificis uidetur pertinere illud, quod cum ciuitas Legionis siccitate et sterilitate deficeret, atque uenenata regio innumera produceret animalia; effusa imbrium copia omnia prorsus fugantur nociua, fecunditate terre concessa, ita quod de cetero huiusmodi 504 in eadem regione adeo non sunt uisa. Sed et illud quanto cum admirationis stupore est uenerandum, quod destitutam tam egregio patrono prouinciam etiam elementa mesta plangerent; et non naturalia denegarent incrementis beneficia; uerum ad hoc usque meroris protraxere dispendia, ut contrariis naturali subsidio studiis in patriam uehementer insurgerent: cuius incolis quod tanto tamque insigni Patre, prauis insurgentibus meritis, orbarentur, imputarent. Nam  cum pre ceteris Hispaniarum prouinciis celi clementia Betico detulerit solo, et innate nascentium omnium fecunditati quasi paradisi fecundi irrigua locorum arrideat amenitas, in tantum tali se Patre orbatam patria talis luxit, tantique Patris orbitatem tantis detrimentis ostendit, ut etiam subitarum pluuiarum insolito decolorata marcidaque rigore; cum propter maris calidum uaporem nunquam sit solita uredinem glaciei perpeti, eo tamen anno, quo exinde beata membra sunt abstracta, adeo urente glacie est exusta; quod neque in uinetis, neque in oliuetis seu ficetis, aliquid fructus remanserit; et manifestis Hispalensis ciuitas declararet, imo proclamaret indiciis, quod talis tantique Patroni meritis prouisa celitus fuerit, et tanta prouincie tantorumque beneficiorum magnalia, illius sola reliquiarum absentia subtrahantur.

[1Kb] 15. In loco autem quo sancti doctoris Isidori corpus, in aureo gemmatoque sepulcro, a fideli plebe  condigno ueneratur honore, tanta fiunt miracula, quod si quis ea litteris traderet, non minima conficeret librorum uolumina. Quanti autem meriti apud presentiam rerum Conditoris gloriosa se ferat intercessio Christi confessoris Isidori, signorum assiduitas, que ibi fit, populis declarat. Ibi enim tuas amittis uires, Cecitas; nam quos luce priuatos obsides oculos, beatissimi Isidori illuminat pia interuentio: que membra dissoluit pessima pestis, uel ualida febris, tu, sancte, fusa prece, confessor, das saluti, procul pulso langoris periculo: quos membrorum dissolutio a robore solito uirium eneruat, ad tumulum sancti, precibus suis, adstant leti gressibus firmis. Ibi adueniens surdus, uel mutus, eius meritis sanitati redditus, gaudens inde repatriat: ciuitas defensionem, regio fecunditatem, et serpentium expulsionem, pii doctoris obtentu se adeptam letatur. Hec tua nomque sunt, Christe, opera, qui inclytum confessorem Isidorum, quem in celis gloria et honore coronasti, in terris presentas insignem miraculis. Huius sancta  interuentio, et presentis diei translationis sacra celebratio, nos assidue Regi commendet superno, cuius etiam  hic patrocinia nobis conferat salutis et pacis gaudia, Iesu Christo prestante, qui cum Patre et Spiritu sancto regnat sine tempore in secula seculorum. Amen.



505 CAPUT Iu. uirtutes et obitus Ferdinandi Magni regis. Reliquie in ecclesia S. Isidori adseruate.

16. Post aduentum autem corporis almi pontificis Isidori, rex clarissimus Fredenandus eamdem aulam regiam diuersis sanctorum reliquiis, Sancie regine suggestione, non minus hoc ipse flagrans desiderio, exornare studens; post multitudinem sanctorum pignorum ibidem aggregatorum, corpus S. uincentii [e 1Kb] martyris, sanctarum martyrum Sabine et Christete fratris, ab Abula [f 1Kb] in Legionem [g 1Kb] transtulit, et Hispaniarum  doctoris Isidori corpori sanctissimi martyris uincentii thecam decentissimo pro uiribus sociauit honore. Sed et religionem Christianam, quam ab infantia deuote amplexatus fuerat, summa cum deuotione custodiens, ecclesiam, quam nouiter construxerat, et in honore sancti antistitis Isidori summa cum reuerentia fecerat dedicari, plurime pulchritudinis auro et argento, lapidibusque pretiosis, perpetuis firmitatum priuilegiis ac sericis cortinis decorauit; ecclesiam mane et uespere nocturnis horis et sacrorum tempore, impigre frequentabat; interdum cum clericis uoces modulando, uices querens cantoris, in Dei laude pollenter exsultabat. Amabat pauperes et peregrinos, et in eis suscipiendis magnam habebat curam, et ordini clericali cum humilitate incredibili magnam exhibebat reuerentiam. Ad hoc, ubicunque monachos uel mulieres Deo dicatas uiuere compererat, eorum penurie compatiens, aut per se, ut eos consolaretur, uenire, aut largam pecuniam mittere consueuerat:  siquidem semper solerti cura prouidebat, ut de uictoriarum suarum spoliis, ad laudem Dei et SS. Isidori et uincentii, atque beatissimi apostoli Iacobi, qui eum uictorem reddebant, melior pars per monasteria et Christi pauperes distribueretur. Quid plura? neque Fredenandus, pius excellentissimusque princeps, toto uite sue curriculo quidquam carius dilexit, quam ut regni sui principales ecclesie suis donis ueteri pollerent auctoritate, atque omnes per illum non solum quiete et defense, uerum etiam suis laboribus ornate et ditate fierent.

506 17. His itaque pollens uirtutibus, cum expedita manu ad Celtiberie prouincie pagos uastandos ac uillas infidelium diripiendas, profectus est. Cumque ibi diu moraretur, omnia que extra munitiones erant, ferro et igne depopulatus, ualentiam ciuitatem accessit: quam breui expugnasset, nisi egritudine correptus decubuisset. Omnibus tamen Celtiberie prouincie ciuitatibus et castellis in deditione acceptis, almus doctor Isidorus ei apparuit, et diem sui exitus  imminere innotuit; ac in ipsa corporis ualetudine, mense Decembris, Legionem uenit. Ingressus est namque ciuitatem nono Kalendas Ianuarii, die Sabbato, et ex more corpora SS. Isidori et uincentii flexis genibus adorauit; petens ut quia iam terribilis hora mortis sibi imminebat, ipsis cum Angelicis choris interuenientibus, anima eius a potestate tenebrarum libera, ante tribunal Christi sui Redemptoris illesa presentaretur. Ceterum in ipsa celebri Natiuitatis dominice nocte [a 1Kb] , cum clerici festiuo more Natalitium matutinum canerent, adfuit inter eos catholicus rex, atque uirtute qua poterat letus concinebat usque ad ultimum  [b 1Kb] horum matutinorum, Aduenit nobis  succentoribus respondentibus; Erudimini, omnes qui iudicatis terram. Quod Fredenando serenissimo regi non incongrue ueniebat [c 1Kb] . Porro illucescente Natiuitatis filii Dei clara uniuerso orbi die, ubi se artubus deficere prospicit, missam cani petit; ac percepta corporis et sanguinis Christi  participatione, ad lectum manibus ducitur militum.

18. In crastinum uero, luce adueniente, sciens quod futurum erat, uocauit ad se episcopos et abbates, et quosque religiosos uiros; et ut exitum suum confirmarent, una cum eis ad ecclesiam defertur,  cultu regio ornatus, corona capiti imposita. Deinde flexis genibus coram altari et sanctorum corporibus. B. Isidori doctoris et S. uincentii martyris Christi. clara uoce ad Dominum dixit: Tua est potentia, tuum regnum, Domine: tu es super omnes reges; tuo imperio omnia regna, celestia et terrestria, subduntur ideoque regnum, quod, te donante, accepi, acceptumque, quandiu tue libere uoluntati placuit, rexi; ecce reddo tibi: tantum animam meam, de uoragine istiu: mundi ereptam, ut in pace suscipias, deprecor. Hec dicens, exuit regalem chlamydem qua induebatur corpus; et deposuit gemmatam coronam, qua ambiebatur caput: atque cum lacrymis ecclesie sole prostatus, pro delictorum uenia Dominum attentius exorabat. Tunc ab episcopis accepta penitentia, induitur cilicio pro regali indumento; et aspergitur cinere pro aureo diademate. Cui in tali permanenti penitentia coram sanctorum altari, duobus diebus a Deo uiuere datur: sequenti autem die, que est feria tertia, hora diei sexta, in qua S. Ioannis euangeliste  festum celebratur, Deo, et B. Isidoro, 507 qui ei apparuit, inter manus pontificum tradidit spiritum; et in ipsa ecclesia sepultus est: tam clericis quam laicis, monachis et pauperibus, non tantum regem, sed pium patrem insolabiliter plangentibus pre nimia cordis amaritudine: sicque era millesima centesima tertia in senectute bona perrexit ad Dominum. Rexit regnum fideliter annis quadraginta, mensibus sex, diebus duodecim. Quo autem loco corpora S. Isidori Doctoris Hispaniarum et sanctissimi uincentii Martyris quiescunt, deuota quisquis mente orando petierit, egritudinum suarum celerem medicinam et petitionum consequitur salutarem effectum, prestante Domino nostro Iesu Christo, qui cum Patre et Spiritu sancto uiuit et regnat in secula seculorum. Amen.

19. Serenissimus igitur rex magnus Fredenandus, sanctissimi Hispaniarum Doctoris Isidori corpus in ecclesia sancti Ioannis Baptiste, quam idem gloriosus rex nouiter fabricauerat, sicut supra dictum est, felicissime  collocauit: cui etiam decentissimo associauit honore corpus inclyti martyris uincentii, ac maiorem partem duarum germanarum ipsius, Sabine uidelicet, et Christete; pignora quorum pius rex, ob pii Confessoris honorificentiam amplius ampliandam, ab Abulensi urbe Legionem iussit deferri: adiungens etiam pene innumerabilem multitudinem reliquiarum multorum sanctorum qui predictum locum cum predicto Confessore uenerabiliter et gloriose uenerabilem simul efficiunt et gloriosum: quorum hec uocabula sunt, uidelicet: de ligno Domini, de sepulcro Domini, de columna ad quam Dei Filius pro humani generis salute fuit ligatus et flagellatus; de linteo quo die cene apostolorum pedes extersit; de sindone qua sanctissimum illius corpus in sepulcro fuit inuolutum: de lacte benedicte uirginis Matris Christi; de uestimentis ipsius: de ossibus beate Anne matris eius: de Ossibus et uestimentis apostolorum Petri et Pauli et Iacobi Compostellani, Andree,  Bartholomei et Matthei: de pane cene; scissorium ipsius cene, de capite B. Ioannis Baptiste, de ossibus B. Laurentii, de ossibus uincentii Leuite et martyris Christi, qui eiusdem beati Laurentii in secundo gradu fuit, [d 1Kb] consanguineus; de ossibus sanctorum Innocentium; de myrrha quam obtulerunt  Magi Domino; de ossibus [a 1Kb] SS. Claudii, Lupercii et uictorici, qui Legionensi in ciuitate pro Christi nomine martyrio coronati sunt, qui etiam utroque parente fratres fuerunt; de uestimentis et ossibus B. Martini, et B. Nicolai et S. Augustini, et B. [b 1Kb] Thome 508 Cantuariensis archiepiscopi, et [c 1Kb] Iusti et Pastoris; de ossibus Samuelis prophete; de ilice Mambre, sub qua Abraham stetit; de oleo quod meritis B. Catherine apud montem Sina emanauit; de ossibus cuiusdam cardinalis qui apud Constantinopolim pro defensione ueritatis fuit combustus; de ossibus [d 1Kb] Malachie episcopi et confessoris, qui beati Bernardi clarauallensis abbatis contemporaneus fuit; de ossibus ac uestibus B. Margarite [e 1Kb] Sperati Marine uirginis, et B. Agnetis, et S. Dorothee, et S. Engratie [f 1Kb] . Exceptis omnibus supradictis reliquiis, in predicta manent ecclesia octo non modice capsule, sanctissimarum reliquiarum plene, sicut a nostris predecessoribus comperimus; quas nemo nostrum, nec aliquis moderni temporis alius ausus est aperire;  cum quibus omnibus eamdem aulam perornat Isidorus sacer, almus, magnus meritis, qui pro nobis omnibus ante Dominum intercessor assistat assiduus. Multis et magnis eidem loco muneribus ab eodem rege collatis, dignum sibi et suis posteris locum sepulture statuit, ut sub umbra domicilii ipsius, ipse cum suis successoribus, post mortem requiesceret; cui iam immortaliter uiuenti cum tot beatissimis sociis, dignam pro uiribus basilicam consecraret; ubi plurima miracula, per almum Ecclesie sue doctorem Isidorum, nec non et horum quorum nomina prelibauimus, ad laudem et gloriam nominis sui, Dominus noster iehsu Christus usque in hodiernum diem operatur: sed partim imperitia, partim negligentia silentio sunt obtecta; pauca tamen de multis stylo fideli tradere duximus esse dignum.



CAPUT u. Ceci et muti sanati; aqua et pluuia concessa; uictoria de Saracenis data.


20. Quidam Iudeus prediues, timore boni regis Adefonsi, Fredenandi magni regis filii, ad predicti confessoris ecclesiam confugit, ibique se tutiorem fore credidit. Interim ecce quatuor uiri deferebant quemdam egrum in grabato, pedes ad nates uinctos habentem, qui se per plurimos annos in lecto nunquam uerterat. Quem Iudeus intuens, circumstantes allocutus est, dicens: Si suis orationibus Isidorus hunc egrum curauerit, et undam baptismi accipiam, et munera huic ecclesie perplurima tribuam. Suffusis igitur lacrymis omnes, qui aderant, simul cum egro, gloriosissimi confessoris exorabant attentius clementiam. 509 Quid plura? media nocte, cum omnes se sopori dedissent, eger uociferare, nimiasque cepit uoces emittere; ita quod omnes surgerent, egrumque circumstarent. Cumque eum interrogarent, unde eos sic perturbaret, respondit: Nonne dominum meum Isidorum uidetis, crura mea [g 1Kb] trahentem, meeque infirmitati  sanitatem prebentem? Mirati omnes et attenti, audierunt sonitum uenarum eius, sicut cum sicca ligna franguntur. Transactis itaque aliquantis horis, a lecto sanus exsurgens, protinus ad altare propriis  pedibus pergens, illudque cum lacrymis amplectens, laudauit clementiam confessoris; et in eius seruitio promisit omnibus diebus uite sue deuotissime permanere. Que omnia Iudeus ut uidit, et egrum propriis pedibus sanum perspexit, firmiter credidit; atque ad domum suam intrepidus, illico perrexit, et cum omni domo sua baptizatus, Deo ulterius seruire studuit.

21. Quidam uir Astoricensis [h 1Kb] ciuitatis puerum quemdam nutrierat, qui a natiuitate mutus et surdus fuerat; qui Legionem ueniens, secum puerum detulit. Dumque uir ille per ciuitatem ad sua negotia pergeret, predictus puer a domo hospitis exiens, per ciuitatem uagans quam nunquam uiderat, casu ad predictam ecclesiam deuenit. Ecclesiam pueriliter ingrediens, atque ad altare pergens, quidam nobilissimus uir ei obuiam ueniens, episcopali indutus ueste, manuque pontificalem uirgam gestans, linguam eius extrahens, ait ei: uinculis lingue solutus, sanus effectus es; da gloriam Deo. Gaudens et exsultans puer,  reuertitur: et per uillam ad forum descendens, pallium nouum, quod dominus suus dederat, exuit, et pro cera cuidam mercatori tribuere studuit. Quod famuli [i 1Kb] uillici regis uidentes, furatique pallii crimen ei imponentes, in carcerem eum festinanter miserunt. Cumque dominus eius eum per totam ciuitatem quereret, et per forum requirendo transitum faceret, dixerunt ei predictum puerum in carcere fore. Qui carcerem ingressus, ubi puer eum uidit, magnis uocibus clamare cepit: Pater, succurre. uir ille uoces audiens, et pallium minime uidens, egressus est dicens: Puerum istum ignoro; meus etenim mutus erat. Discessum patris puer non ferens, uocibus plurimis clamare iterum cepit, dicens: Pater, pater, miserere. Reuersus ad eum diligenter uestimenta eius intuitus, qualiter ei euenisset, interrogauit. Puer autem rem gestam domino suo retulit: qui miratus eum a uinculis extraxit, et per ciuitatem obiens, miraculum insinuauit. Legionensis autem episcopus perpetratum  diuinitus miraculum audiens, cum suis canonicis ad ecclesiam beati confessoris pedibus ueniens, et omnia signa per ciuitatem sonare faciens, Omnipotentis laudauit clementiam. Similiter ciues ex omni parte ad basilicam confessoris uenientes, innumeras dabant laudes Deo. Iudei quoque, qui mercandi causa ad ciuitatem uenerant, miraculum laudabant, et confessorem uocibus 510 extollebant; sicque hoc miraculum ciuitatem et patriam clarificauit, et confessorem Dei nutu nimium extulit.

22. Est etiam cuiusdam militis satis commendabile miraculum, nec silentio pretereundum; quem rex capitali sententia feriri decreuerat, nisi, diuina gratia instillante, se in predicti Isidori confessoris ecclesia recepisset. Quem rex armata tamen manu custodiri iussit; et ne cibus potusue sibi daretur, sub mortis interminatione prohibuit. Quid plura? Septem reuolutis diebus ad mortis articulum usque miles peruenit: diuina autem gratia ei minime defuit, ita ut lapis qui sacerdotis celebrantis subiacet plantis,  aquas diuinitus perspicuas emanauit, quas iam dictus miles sepissime potando, se sufficienter refecit: que uero superfuerunt, ad honorem Dei, et sanctissimi Hispaniarum doctoris Isidori, et  egrorum sanitatem, in presentiarum uase uitreo conseruantur, adeo dulces et preclare ac si in presenti de limpidissimo perennique fonte hauste fuissent.

[2Kb] 23. Cum serenissimus imperator Adefonsus, [a 1Kb] pro dilatandis sancte Ecclesie finibus, ac inimicis Crucis Christi Ismelitis expugnandis, eorum fines quam plurimos deuastasset; [b 1Kb] Beatiam, quondam Christianorum urbem, a predictis Agarenis inuasam, cum militari manu [c 1Kb] perpauca, consulto obsedit. Quod factum cum Saraceni ex circum adiacentibus ciuitatibus percepissent, innumerabili suorum multitudine conglobata, catholici imperatoris castra euertere properabant. Considerantes itaque Saraceni paucitatem Christiani exercitus, de suorum uiribus atque multitudine confidentes, Christianorum cuneos quinta feria uesperascente 511 ex omni parte uallarunt; parati, ut altera die, scilicet sexta feria illucescente, congresso bello imperatorem cum suis triumphali perimerent ultione. uidens autem clarissimus imperator  se cum suis aduersariorum impetum sustinere non posse, consternati animo misericordem Deum in auxilium inuocabant. Dum ergo hec ita se gererent, imperator sedens in tentorio aliquantisper somno correptus, apparuit ei quidam uir ueneranda canitie comptus, episcopali infula decoratus, cuius facies rutilabat ut sol clarissimus; circa quem, dextera gladium igneum ancipitem tenens, gradiebatur; talique cum uoce benigne affatus est, dicens: »O Adefonse, cur dubitas? Omnia enim possibilia sunt Christo imperatori magno Deo nostro.« Et adiecit: »uides hanc Ismelitarum multitudinem? Prima luce sicut fumus euanescent a facie tua; ego namque tibi et nascituris ex genere tuo a Deo datus sum custos, si ambulaueritis coram eo in ueritate et corde perfecto.« Dixit ei imperator: »Quis es, sanctissime Pater, qui mihi talia loqueris? Ego sum, ait, Hispaniarum doctor Isidorus, B. Iacobi apostoli predicatione successor; dextera hec eiusdem Iacobi apostoli est, Hispanie defensoris;« et his dictis uisio  ablata est. Euigilans igitur imperator, conuocatis episcopis, et qui cum eo erant comitibus, ex ordine eis narrauit uisionem. Qui cum audissent, pre nimio gaudio ubertim lacrymas fundentes, Dei omnipotentis clementiam collaudabant. Quidam uero ex eis dixerunt: Domine, si acceptum est uestre maiestati, statuamus confraternitatem, nos eius patrociniis tam in uita quam in morte commendantes. Placuit sermo cunctis, et factum pacis osculo firmauerunt. uerum quia regina domina Sancia [d 1Kb] studiose imperatori suggesserat, quatenus reuerendum Petrum Arie priorem, qui cum suis Canonicis sub habitu et regula beati Augustini in Carualianensi degebat monasterio, ad Legionensem S. Isidori transferret ecclesiam; quidam milites, eiusdem regine sue domine beneuolentiam  captantes, inquiunt suadentes: »Domine, si placet uestre celsitudini, quod petit soror uestra regina domina Sancia, admodum esset Deo acceptum et sanctissimo confessori, atque toti imperio uestro per Canonicorum orationes remedium salutare.« Ad hec imperator respondit: »Et unde hoc scimus, utrum hoc placeat Deo et eius confessori, uel non?« Cui optimates responderunt: »Etiam, domine, quibusdam seruis Dei insinuatione superna est reuelatum, et sorori uestre regine domine Sancie.« Ad hec gratias agens imperator benedixit Dominum. Pontifices autem sacri, una cum comitibus gratias agentes, ordinauerunt simul, quod cum acclamatione nominis S. Isidori et S. Iacobi, a prima aurora hostes aggrederentur. Imperator uero post hec pressus sopore, apparuit ei beatus confessor letiori uultu dicens: »Quam statuisti confraternitatem, in mea protectione suscipio; et eam fideliter obseruantibus, ero adiutor in uita et in morte. Quod autem de Petro Arie priore atque eius Canonicis est tibi suggestum, Deo omnipotenti  et gloriosissime 512 Genitrici eius acceptum est et mihi. Fac igitur, confortare, et esto uir: quia aurora illucescente tradet tibi Dominus, meo obtentu, uniuersam hanc multitudinem; insuper omnes citra mare Saracenorum reges tuo subdentur dominio.« His dictis sanctus disparuit. Factosque ita imperator audacior de uisione, ut sui ad bellum procederent, imperauit. Qui, iussa uiriliter adimplentes, Saracenorum exercitum deuastabant. uidentes autem Agareni Christianorum audaciam, et se a suis trucidari mutua cede, terga dederunt fugiendo, nostris relicta multitudine spoliorum: Saraceni uero qui erant in ciuitate, ad imperatorem egressi, se et ciuitatem ei tradiderunt. Reliqui uero Hispanie reges Saracenorum et etiam Christianorum principes, perpendentes cum catholico imperatore esse celestem uictoriam, ei se uasallos et tributarios B. Isidori uictorie statuerunt. Post tot felices successus in Legionem regressus, accersito uenerande sanctitatis Petro Arie  Priore, uix ab eo multis precibus obtinuit, quod cum suis canonicis ad S. Isidori monasterium transferretur, tradens eis plura dona et priuilegia perpetue libertatis.

24. Quodam tempore, quod, non sine causa et merito, per beneficiorum subtractionem humanum genus Dominus uellet corrigere, uel forte, ut se in B. Isidoro ostenderet gloriosum, accidit ut pre indigentia pluuiarum omnes fere segetes, cum aliis terre nascentibus, per triennium deperirent. uidens ergo dominus Ioannes [e 1Kb] bone memorie, tunc temporis Legionensis pontifex, tantam cladem; uidentes et religiosi uiri, uidelicet abbas S. Claudii [f 1Kb] ; et priores S. Isidori et S. Marci, qui in eadem urbe et eius suburbiis morabantur, ad unicum et singulare presidium  confugerunt, Dei omnipotentiam exorantes. Sumpsit proinde prefatus pontifex corpus S. Froylani [a 1Kb] , cum aliis reliquiis quampluribus que in eius ecclesia uenerantur. Sumpsit et abbas S. Claudii corpora SS. Claudii, Lupercii et uictorici, que in eius monasterio requiescunt. Sumpsit et prior S. Isidori corpus S. uincentii, et duarum sororum eius non minimam partem, ut ordinaretur processio. Omnes ecclesiasticis se preparant indumentis; attamen quia, sine consecutione brauii [b 1Kb] , alias iam cucurrerant sine corpore beatissimi confessoris Isidori, se illud non posse consequi existimarunt: ideoque accesserunt predictus pontifex, et uenerabilis Christi uirgo domina Sancia, soror imperatoris, ad dominum Petrum Arie, monasterii S. Isidori tunc priorem  rogantes ut corpus iam dicti sanctissimi confessoris ad processionem, cum ceteris sanctorum corporibus et reliquiis portaretur: credebant namque per tantum aduocatum omnia consequi postulanda.  Quorum uix precibus inclinatus, habito tandem suorum Canonicorum consensu, qui uelut thesaurum, sicuti erat 513 incomparabilem , ad portandum illum humiliter acquieuit. Portantes itaque cum summa reuerentia [c 1Kb] arcam auream, uernantibus margaritis atque coruscantibus decoratam, in qua condebantur pignora tanti Patris; ordinata processione, ad quemdam montem, qui non longe a ciuitate distat, iuxta uiam que ducit ad B. Iacobi limina, peruenerunt. Ubi humilium pauperum conuenit maxima multitudo, fundendo lacrymas, gemendo, suspirando; et uberiori deuotione, tanquam filii Isrel quondam conuenientes ad Moysem in Elim [d 1Kb] , suppliciter querebant a Domino beneficium pluuiale. Ibi uenerabilium sacerdotum et clericorum consensus eximius, ibi religiosorum sacri conuentus, ibi omnium populorum plurima turba, et utriusque sexus pene innumerabilis multitudo adstabat. uenerabilis pontifex, Ecclesie Christi sponsus, tantorum circumdatus  multitudine filiorum, pontificalibus infulis decoratus, omnes suo sermone mellifluo ad Dominum exorandum sollicitat, ut eos gaudentes reuerti faciat, impetratis ab eo sanctorum precibus misericorditer postulatis. Sed quia iudicia Dei abyssus multa, a suo desiderio aliquantulum sunt fraudati. Cumque more solito processionale officium, expleto sermone, cum eleemosynarum largitione et orationis deuotione maxima, compleretur, assumptis sanctorum corporibus cum reliquiis uniuersis, accesserunt ad uenerandum corpus cum summa reuerentia, ut illud ad suum monasterium reportarent. Sed tanto pondere Spiritus sanctus fixit illud, ut uelut beatissima Lucia [e 1Kb] in agone martyrii constituta, immobile permaneret. Inspiciens Petrus Arie prior et grex sibi creditus, se tanto Patre orbatos, cum cordis amaritudine non modice lamentabantur, et pium cordis affectum lacrymis et suspiriis ostendebant; aiebant namque, Quis in tribulationibus consolabitur  tribulatos? Hec et his similia proferentes, osculabantur terram coram splendidissima arca eius. Interea domina Sancia, uirgo Christi uenerabilis, que uere merit rum sanctitate pollebat, et eum mirabilis deuotionis feruore amabat, uenit cum ingenti turba procerum ac dominarum; et geminatis suspiriis, cum magno cordis gemitu et lacrymis, cepit cum immenso dolore uoce dulcissima exclamare, flexis genibus coram arca: »O mi sponse, inquit, et domine, qui dum in carne uiueres, desolatos es dignatus consolari, cur me miseram sponsam tuam desolatam relinquis?  Quo me sine tuo solatio, uelut abiectam et repudiatam, ire disponis? Cur saltem Canonicorum lacrymas fundentium cetum, ac prelatos una cum ciuibus, ad umbram tui culminis supplicantes non exaudis, unica consolatio nostra?« Singularis eorum dolor communis omnibus erat factus; ita quod uix posset a fletu aliquis abstinere. Tandem episcopus, abbas, et priores sepe dicti, cum omnibus, qui aderant, clericis, 514 tam religiosis quam secularibus, hec uidentes, uotum, iuramento firmatum pro se suisque successoribus, emiserunt, quod amplius, pro quanto uel qualicunque periculo imminente, nequaquam sacrum corpus ab eius ecclesia moueretur. Interim uniuersitas populorum astantium, lacrymis perfusa, censum ei spopondit se perpetuo soluturam, si reuerti ad locum pristinum dignaretur. Expleto uero triduo in amaritudine et lamento, post emissionem uoti, accesserunt ad arcam sanctissimi confessoris, et eam sumentes ita leuem et portatilem inuenerunt ut omnes fere sicut et erat, miraculum  existimarent. Concurrunt omnes, qui prius arcam immobilem uiderant et audierant; et admiratione repleti, ceperunt Deo laudes et beato confessori suo Isidoro suppliciter decantare. Pulsatur campanarum urbis per omnes ecclesias multitudo: repletur er iubilationibus, et tellus affluentissimis imbribus fecundatur. Cateruatim ciuitas omnis ruit, et omnis accelerat regio Dei magnalia contemplari, que in sancto suo gloriose ostenderat Dominus maiestatis; et de adimpleto desiderio glorificabant uniuersi omnipotentiam Saluatoris. Tanta fertur illo anno fuisse fertilitas panis et uini et aliorum terre fructuum, ut copia mensuram excedere uideretur. Ad eius uero regressum tota iubilat regio, ciuitas exsultatione repletur, et luminosa dies nouis luminaribus inclarescit. In eius occursum omnis homo procedit, et solennes excubie ab omnibus exsoluuntur. Intrantes itaque monasterium, cum hymnis et laudibus, in sacro loco corpus sanctissimum posuerunt, et arcam  instrumentis ferreis grossis fortiter munientes sub ipsis firmamenti lapidibus firmauerunt, ut idem iuxta emissum uotum deinceps a nemine moueatur. In memoria siquidem tanti miraculi, in monte iam dicto, scilicet, ubi Dominus B. Isidori corpus ostendit immobile, usque in hodiernum diem ecclesia in eius ostenditur nomine fabricata.



CAPUT uI. uarii energumeni liberati. Epilogus.

25. Tempore etiam Adefonsi imperatoris, quidam demoniacus ad predictam ecclesiam uenit, seque ante presentiam beati confessoris iactauit; ubi per aliquantos dies demoratus, cum quadam nocte Canonici ad diuina surgerent officia, eger, uel in eo nescio quis, crebris uocibus clamare cepit, dicens: Isidorus me eiicit. Cumque eum omnes circumstarent, facto magno sonitu demon recessit, egrumque laboriosum nimisque cruciatum reliquit. Omnes classica  omnia cum lacrymis sonantes, dederunt laudes Deo et confessori Isidoro.

26. Alio quoque tempore, quidam uir filium suum iam adultum demoniacum ad predicti confessoris ecclesiam duxit, et coram altari posuit. Nocte igitur insecuta, cum pater, nimio labore et dolore fessus, se sopori dedisset, circa mediam noctem, iam nobis in choro diuina mysteria peragentibus, puer clamare cepit, dicens: Pater, pater, pater. Expergefactus, nimiumque turbatus pater, puerum diligenter interrogauit;  515 cur tot emitteret uoces? Patri puer gesta narrauit dicens: Duo nobiles uiri, pretiosissimis induti uestibus, uobis dormientibus, ad me uenerunt, qui me sanum nuntiauerunt dicentes: Dominus noster iehsu Christus te per nos saluum fecit. Cumque eos quinam essent interrogarem, dixerunt: Ego Petrus apostolus, et iste B. Isidorus. Sicque sanus effectus, simul cum parentibus dabat laudes Deo.

[2Kb] 27. Nostris autem temporibus, quibus non solum corpora uerum et merita defecerunt, accidit quod cum uir quidam de Saldanie partibus, gratia recuperande sanitatis filio paruulo, quem demon iniquissimus uehementissime agitabat, apud Ecclesiam sancti Bartholomei, que sita a 1Kb] dignoscitur in Cepta, debito ac deuoto supplicandi officio accessisset, nichilque, ut credimus, fide dubia impetrasset, mestus et lugubris ad propria disposuit remeare. Itaque cum Legionensis urbis ambitum attigisset, causa  eius laboris cognita, dictum est ei a quibusdam: Eia age, festina beati Isidori adire limina, qui laborantibus huiusmodi indubitata salutis conferre remedia consueuit, cum his quorum ibi pignora uenerantur. Quo audito, pater illius pueri, effusis lacrymis, pernicibus euolat alis, sanctumque Dei uoce rogans humili, postulat ut nato dignetur conferre salutem. Mox confessoris sternitur ante locum. Mira res et temporibus nostris raro usitata; statim atque [b 1Kb] lignum dominicum, ut ori pectorique pueri fuit superpositum, immundus spiritus immundas per partes diuino agente iudicio, compulsis exstitit exire. Unde factum est, ut puer, quod etate uix potuit, diuina uirtute in huiusmodi uerba prorupit, Deo et B. Isidoro gratias, sanus sum. Oblatoque sibi pomo, quod super thecam beatissimi Isidori confessoris et super altare positum fuerat remedium sanitatis, puer idem cepit in eo ludere; imo quod uerius est, creatura Creatori nostro, tam pueriliter quam mirabiliter, exsultare.

 [1Kb] 28. Quedam etiam adolescentula, de uilla que dicitur Nigrellos, cum a demonio grauissime torqueretur, ad basilicam S. Isidori est adducta, que inde prius non discessit quam sanitatis gratia plenius recepta, et spiritu nequissimo fuerit liberata. Signum autem sanitatis, quod facere solet illa maligna societas, nummus fuit, quem per os muliercule demon inuitus proiiciens, promisit se in eam nunquam ulterius reuersurum. 516 Nummus autem apud nos ad eius confusionem diligenter habetur repositus, ut omnes qui uiderent glorificent Patrem Domini nostri Iesu Christi cum Spiritu sancto, qui in sanctis suis mirabilis per eosdem dignatur mirabiliter operari. Nec pretereundum est quod didicimus ea referente, quod sepe dictus demon eam aut in aquam, aut in ignem sepius proiecisset, nisi beatus Isidorus ei clementer ac potenter se duceret opponendum. Quod inde liquido aduerti potest, quod cum ad  pontem Roderici Iusti uentum esset, qui eam uexabat demon in aquam precipitare uoluit et fecisset, nisi beatus Isidorus  illam per manum fortiter tenuisset: clamabat enim demon quod nullatenus ab ea pelleretur, nisi per B. Isidorum, sicut rei exitus comprobauit. Interrogatus etiam malignus spiritus cur mulierem Christiane religioni deuotam inuadere presumpsisset? respondit, »Huiusce rei uicina sua occasio fuit atque causa que exprobrando et falso illi amasium imponendo, in tantam amaritudinem deduxit animam eius, ut mente ultra quam credi potest consternata, et super obiectu criminis indesinenter cogitando sollicita, mihi uiam aperuit inuadendi; sed frustra, inquit: eam inuitus desero quam intraui, inimico Isidoro me pellente.«

[1Kb] 29. Non multo post accidit quod mulier quedam, de uilla quam Ollarios uocitant oriunda, furore demoniaco uehementissime atque creberrime agitata,  cognatis eam comitantibus atque tenentibus, ad ecclesiam S. uincentii de la Gotera est adducta; ubi demones eam ad terram continuo allidentes, dixerunt quod non erant nisi per Isidorum propellendi, quem in ipsa arreptione eadem mulier primitus inuocarat. Quo responso accepto, non tamen in uerbis demonis, sed in uirtute Domini confidentes, qui sanat contritos corde et alligat contritiones eorum, ipsam confestim Legionem reuehunt, exactissime custoditam, ne eam maligni spiritus in profundum aquarum darent precipitem; quod ab eis iam fuerat multoties attentatum. Quinta igitur feria, cum limina ecclesie B. Isidori ingressa fuisset, cibumque manu sacerdotali benedictum, ac refocillandam imbecillitatem corporis, pregustare mulier uoluisset, arreptam continuo et uociferantem terribiliter alliserunt. Ligno autem dominico superposito, cum eos inuocatione diuina sacerdos expellere laboraret, Frustra, inquiunt demones, laboras: quia non nisi  in prima Dominica, possessionem, quam prehendimus, relinquemus. Tunc enim uenturus est Isidorus, qui cum Dominico de Silos captiuis insistit apud Mauritaniam [c 1Kb] liberandis. Subiecerunt etiam: Quia Isidorus, aduersus partem nostram, causam cuiusdam fouet prostibule, que modo apud Areualum [d 1Kb] est defuncta: Dominicum tamen, 517 et Isidorum, inquiunt, preuenit uincentius, nobis per omnia inimicus. Quod de B. uincentio, sanctarum Sabine et Christete germano, cuius corporis glebam gloriosissimus rex Fredenandus, post translationem beatissimi Isidori non multo, ab Abula Legionem transtulit, et in theca [e 1Kb] miro opere fabricata in eiusdem ecclesia, sicut supra retulimus, socialiter collocauit, sine dubio intelligamus esse dictum: Indignum enim esset, ut tantorum patronorum uera fraternitas, que locum iure communi uindicat, miraculorum non uindicet et effectum. Sequenti ergo die Dominica, thesaurario diuino monitu excitato, ut ad ecclesiam  festinus pergeret, et ad matutinos celebrandos signum daret; factum est, ut ad primum ictum tintinnabuli, thesaurario et quam pluribus aliis canonicis presentibus, qui ut uiderint rei exitum conuenerant, mulier arrepta fuit a demoniis, sicut predixerat spiritus falsitatis; sed urgente spiritu ueritatis, ipsaque coram altari B. Isidori prostrata, demones se ibi non posse ulterius remanere protestantes, et locum per quem exire deberent, miserabiliter postulantes, per eam partem compulsi sunt egredi, per quam humane superfluitatis egreditur turpitudo. Ad indicium diuini miraculi, unus illorum demonum per os muliercule proiecit nummum, et alius lapillum, quem de pelago Salmantino se eodem momento asseruit extraxisse: tertius autem iam plumbum loco signi dederat, quod eadem mulier in summitate uitte colligatum circumferebat. Quo uiso miraculo, omnes qui adfuimus, uniuersitatis auctorem, qui per beatos Isidorum et uincentium, ad uirtutis sue magnificentiam declarandam, operari mirabiliter non desistit, cantione laudiflua prosequentes, Te Deum  laudamus, prorumpimus magna uoce, campanis omnibus pulsatis, ut iusta Psalmistam, in uoce exsultationis et iubilationis, in chordis et organo, in cymbalis benesonantibus, laudetur de Celis Deus.

30. Cum contra indictionem Ecclesie, in festo sanctarum uirginum Iuste et Rufine, mulier quedam seruilis operis quidquam facere attentaret; ita unius manus priuatur officio, quod nequaquam poterat cam uoluere, uel monere. Sed credens meritis B. Isidori liberari, confestim ululans, et uociferans ad  eius ecclesiam apportatur. Que tangens arcam in qua eiusdem sanctissimi corporis cineres reconduntur, tam subita conualuit sanitate, ut plurimi, qui aderant, tam clerici quam laici, tam mares, quam femine, mirarentur.

31. Ecce enim mirificus ille legifer Moyses sitienti populo aquam de petra producit; et Christi profecto legifer Isidorus sitientem fugitiuum de pauimento altaris silice potans reducit. Ecce Sunamitis filium suscitat Eliseus; et Astoricensis ciuis surdum et mutum puerum curat Isidorus. Ecce Petrus Aeneam consolidat paralyticum, et Isidorus sanato paralytico, etiam stupentem super hoc conuertit Iudeum. Ecce ex obsessis corporibus demones eiicit Iacobus; exclamant ex his patenter, quod eos frequentes 518 eiiciat Isidorus. Ecce cum Ioanne Petrus claudum sanat, et quod cum eodem Petro egrum Isidorus curauerit, puer energumenus pronuntiat. Ecce Isidorus, ut Stephanus Dei gratia plenus, in Legionensi urbe magna in populo signa facit. Ecce in ultimis fere temporibus, eius meritis imbribus  tellus arida fecundatur, uelut tempore Elie qui in Carmeli uertice constitutus, tandiu pronus orauit in terra, quo usque super aridam sonus multe pluuie est auditus. Congruum esset nimis, sed impossibile, omnia memorare, omniaque colligere, que per eum Dominus ubique, et maxime in eius ecclesia operatur; ad eius namque altare assidue noua coruscant; et multiplicatis intercessoribus, animarum corporumque gloriosa beneficia impetrantur, per Dominum nostrum Iesum Christum.





APPENDIX Iu. CONCILIUM HISPANENSE II, SIuE SYNODUS HABITA IN CIuITATE SPALI, SUB DIE IDUUM NOuEMBRIUM, ANNO NONO REGNANTE SISEBUTO GLORIOSISSIMO PRINCIPE, AERA DCLuII, ID EST, ANNO CHRISTI DCXIX, PRAESIDE S. ISIDORO ARCHIEPISCOPO HISPALENSI.







APPENDIX u. CONCILIUM TOLETANUM Iu EPISCOPORUM LXII, PROuINCIARUM HISPANIAE ET GALLIAE Celebratum era DCLXXI, anno Christi DCXXXIII.







APPENDIX uI. PRAEFATIO COLLECTIONIS CANONUM IN QUODAM CODICE uATICANO S. ISIDORO AFFICTA. IN NOMINE DOMINI NOSTRI IESU CHRISTI INCIPIT PRAEFATIO SANCTI ISIDORI EPISCOPI.

 Isidorus seruus Christi Hectori conseruo suo, et parenti in Domino salutem.

[1Kb] 1. Compellor a multis tam episcopis quam reliquis seruis Dei Canonum sententias colligere, et in  uno uolumine redigere, et de multis unum facere.

2. Quod nullus possit iuxta canonicam institutionem accusari, uocari, iudicari, aut damnari, donec suis rebus est spoliatus, aut a sede propria ui, aut terrore pulsus.

 3. Nullus qui suis rebus est spoliatus, aut a sede propria ui, aut terrore pulsus, antequam omnia sibi ablata ei legibus restituantur, et ipse pacifice diu suis fruatur honoribus, sedique proprie regulariter restitutus, eius multo tempore libere potiatur honore, iuxta canonicam institutionem accusari, uocari, iudicari aut damnari potest. Unde et historia ecclesiastica ab Eusebio Cesariensi episcopo confecta de muliere quadam, que pro castitate a marito accusabatur, ait: Preceptum uel iudicatum est ab imperatore lege data, ut primo permitteretur ei rem familiarem libere diutius ordinare, tum deinde responderet obiectis.

[1Kb] 4. Hec omnes leges tam ecclesiastice, quam et uulgares, publiceque precipiunt. Horum uero concinnantia si omnia ponerentur, ante deficeret dies, et nimis prolixa fieret epistola. Et pluribus tamen aliqua hic ad prouocationem aliorum inserere iudicauimus.

5. Ait namque sanctus Leo, Romane ecclesie  antistes, in epistola Chalcedonensi concilio missa: »Quia uero non ignoramus per prauas emulationes multarum ecclesiarum statum fuisse turbatum, plurimosque  fratres iniuste sedibus suis pulsos, et in exilia deportatos, atque in locum superstitem  alios substitutos, his primitus uulneribus adhibeatur medicina iustitie, ne quisquam ita careat propriis, ut alter utatur alienis. Quem ita errorem omnes relinquant, ut nemini quidem perire honor debeat, sed prioribus episcopis cum omni priuilegio suo ius proprium reformetur.«

[1Kb] 6. Eadem et antiqui Apostolici, qui fuerunt ante synodum Nicenam, sanxerunt: eadem synodus, que habita est in Lampsaco sub ualentiniano loquitur: eadem plurime Romane synodi testantur: eadem papa Symmachus, et ceteri sancti Patres sanxerunt; quorum statuta, prolixitatem uitantes, hic inserere distulimus.

[6Kb] 7. Si quis autem hec plenius scire et legere uoluerit, suis in auctoribus inuenire et legere pleniter poterit. Si enim de mulieribus secularibus  hominibus hec constituta sunt, multo magis ecclesiasticis uiris et sacerdotibus sunt concessa.  Hec eadem uero et ecclesiastica iura iubent, et seculi leges precipiunt.





APPENDIX uII.

In maxime molis uaticano predicto codice biblia uniuersa continente, legebam p. 260 hunc quoque prologum, quem quia in cl. Areuali editione operum Isidori non reperiebam, edendum iudicaui. ISIDORUS LECTORI SALUTEM.

 Origines quondam ille, qui apud Grecos in opere diuinarum non paruo elaborauit studio, ut ostenderet nostris qualis per singulas editiones Scripturarum lectio teneretur, in propriis paginis uel columnis editiones singularum translationum descripsit, ut ea que in unaquaque deerant, uel superflua habebantur, ceteris quibusque signis distinguerentur. Huiusmodi igitur ego ipse studio delectatus, Psalmorum librum duarum translationum compinge e malui, siue ut Septuaginta Interpretes, uel ceteri, transtulerunt; siue ut in Hebreo legitur, et sanctissimo Hieronymo in Latinum sermonem interpretatum agnoscitur. Utramque igitur editionem e regione componentes adiunximus, ut queque in singulis uel desunt uel potius abundant, signis ad capita uersiculorum prefixis, manifestentur. Quapropter ubi in Septuaginta translatione aliquid superfluum est, uirgule ÷ signo notatum est; ubi uero aliquid deest, ut clareat, asterici + figura signatum est. uerum ubi per dissonantiam utraque inuicem discrepant [a 1Kb] , antigraphus  u in utrisque columnis appositus est. Nam procul dubio in plerisque locis multo alium sensum  suggerunt: in plerisque uero ita pari sensu incedunt, ut eque sibi pro expositione adhibeantur. Plurimum enim ualet lectori gemine huius interpretationis collatio: nam obscure sententie ambiguitas, que per unius intellectum difficilis est, alterius inspectione aperitur. Sane sciendum nequaquam esse in eadem editione scriptum, ubi uersiculi uacantes claruerunt: neque enim antiquorum uitio omissa, uel dempta sunt, sed in propria translatione deesse perhibentur. In titulis autem, ubi Septuaginta dixerunt: in finem, psalmus; in hebreo habetur, uictori. Nec satis inter se discrepant; siquidem perseuerare in finem ipsa est perfecta uictoria, sicut scriptum est: Qui perseuerauerit usque in finem, hic saluus erit. Primus autem et secundus psalmus in Septuaginta sine inscriptione habentur: in Hebreo autem ii sunt, qui superscripti non sunt I, II, XXXII, XL, XLII, XLIII, XLIu, XLu, XLuI, XLuII, XLuIII, LXX, CXu, CXuI, CXuII, CXXXuI, CXLuI, CXLuII. Ceteri autem preter hos, aut nominibus  propriis titulantur, aut sine nomine perscriptionibus suis notantur.




uolume back matter






ORDO RERUM QUAE IN HOC TOMO CONTINENTUR.

    ISIDORIANORUM PARS PRIMA.---DE uITA, REBUS GESTIS ET DOCTRINA S. ISIDOR, DEQ E EDITIONIBUS OMNIA EIUSDEM OPERA COMPLECTENTIBUS. 9
    CAPUT PRIMUM.---Accurata operum S. Isidori editio difficillima. Methodus in his prolegomenis adhibita. Ibid.
    CAP II.---Regule S. Leandri ad Florentinam sororem caput ultimum, cum exemplaribus editis et Mss. Gothicis collatum. 14
    CAP. III.---S. Braulionis Cesaraugu tani episcopi Prenotatio librorum S. Isidori. 15
    CAP. Iu.---Braulioni asseritur librorum Isidori Prenotatio, eius nomine uulgata. De alia uberiori Prenotatione que in aliis Mss. exstat, disputatur. 22
    CAP. u.---Elogium Isidori ex Ildefonso in libro de uiris illustribus, ad uetera exemplaria recognitum. 27
    CAP. uI.---Obitus B. Isidori a Redempto clerico recensitus, uarie lectiones ex Mss. codicibus. 30
    CAP. uII.---Epitaphium Isidori quod circumfertur ex ueteribus membranis, et S. Ildefonso ascribitur. 36
    CAP. uIII.---Acta translationis corporis S. Isidori ad ms. cod. Goth. reg. biblioth. Matrit., recognita. Aliud actorum translationis exemplar; obseruationes in utraque acta. 39
    CAP. IX.---De translatione corporis S. Isidori narratio excerpta ex Chronico monachi anonymi Silensis. 50
    CAP. X.---Sermo S. Martini Legionensis in transitu S. Isidori. Note in hunc sermonem. 53
    CAP. XI.---Sermo S. Martini Legionensis in translatione S. Isidori cum notis. S. Martino Legionensi doctrina celitus Isidori ope infusa. Alii Hispani seculo XIII Isidori laudes celebrant. 59
    CAP. XII.---Continuatio Chronicorum B. Isidori archiepiscopi, per B. Ildephonsum archiepiscopum Toletanum, ut a Luca Tudensi asseritur, composita: in qua nonnulla fabulosa de S. Isidoro sunt admista. Note ad hanc continuationem. Monitum ex editione Patrum Toletanorum. 64
    CAP. XIII.---uita S. Isidori a Bollandianis edita an auctorem habeat Lucam Tudensem. Ea uita ad appendices reiecta. Defenditur Lucas Tudensis contra nonnullos, qui eum in Chronicis et Isidorianis rebus multa finxisse contendunt. Auctor libri de Miraculis S. Isidori. 68
    CAP. XIu.---uita S. Isidori, auctore Roderico Cerratensi. Notationes in hanc uitam. 76
     CAP. Xu.---Lectiones in festo S. Isidori ex Breuiariis antiquis: Hymni: memoria in aliis libris liturgicis. 81
    CAP. XuI.---Series uite et gestorum S. Isidori, ex monumentis et scriptoribus antiquis ordinata. Ac primum queritur de diuersis Isidoris, comparatione quorum noster Hispalensis modo Iunior, modo Senior appellatur. 90
    CAP. XuII.---S. Isidori patria, parentes, ortus. 95
    CAP. XuIII.---Isidori pueritia; ostentum de examine apum: institutio in uirtutibus et litteris. Non fuit Gregorii Magni discipulus. Iter Romanum Isidori ipsa nocte Natalis Domini commentitium. An Isidorus uices Leandri, dum hic exsularet, gesserit. Disseritur de Leandri legatione et exsilio, ac de Hermenegildi martyrio. 103
    CAP. XIX.---Isidorus an monasticum aliquod institutum, uel Canonic. Regul. uel Carmel. professus fuerit. 111
    CAP. XX.---Isidorus post Leandrum episcopus Hispalensis constituitur: quo id anno acciderit. An Hispali collegium erexerit, ecclesiastice iuuenum institutioni accommodatum. S. Ildefonsus Isidori discipulus; an etiam Braulio, et Redemptus clericus? 116
    CAP. XXI.---Isidorus anno 610 decreto Gundemari subscripsit. Deinde conciliis Hispalensis II et Toletano Iu prefuit. An aliis etiam conciliis interfuerit? 119
    CAP. XXII.---An pallium a pontifice Romano ad Isidorum transmissum fuerit. An primatum Hispanie Isidorus tenuerit. An pontificis Romani uices in Hispania gesserit. 125
    CAP. XXIII.---Isidorus an Romam ad pontificem siue ad concilium aliquando uenerit. Liber de Ordine creaturarum an sit Isidori. 128
    CAP. XXIu.---Commentum de Isidoro episcopo exsule, et de Gordiano in eius locum intruso. Catalogus episcoporum ueterum Hispalensium. 131
    CAP. XXu.---Fabulose narrationes de Mahometo ab Isidoro ex Hispan a expulso: de duabus lucernis perpetim ardentibus: de predictione euersionis Hispanie. Alia commentitia aut dubia Isidori gesta. 136
    CAP. XXuI.---S. Isidorum anno 636 e uita decessisse ostenditur. 139
    CAP. XXuII.---uita S. Isidori cum suis epochis. 141
    CAP. XXuIII.---S. Isidori Hispalensis corpus Bononie asseruari falso traditum. Miracula ad altare Ecclesie Legionensis, ubi eius corpus requiescit. 147
     CAP. XXIX.---Isidorus Ecclesie doctor. An olim actum fuerit de eo inter quatuor Latine Ecclesie Patres S. Ambrosii loco annumerando. 147
    CAP. XXX.---Isidori doctrina de predestinatione contra Hincmarum Rhemensem, de SS. Eucaristie et Confirmationis sacramentis contra Binghamum et alios defensa. 150
    CAP. XXXI.---Isidorus a Romanis pontificibus et in multis conciliis laudatus. 162
    CAP. XXXII.---Isidori auctoritas apud collectores sacrorum canonum. Gratiani canones ex Isidori operibus a Carolo Sebastiano Berardo indicati et correcti. 166
    CAP. XXXIII.---Isidori laudes ex quibusdam ueteribus scriptoribus collecte. 198
    CAP. XXXIu.---Recentiorum quorumdum de Isidori scriptis iudicia uaria expenduntur. 203
    CAP. XXXu.---Editio Operum Isidori, curante Bigneo, describitur. 208
    CAP. XXXuI.---Editio operum Isidori Matritensis prima, curante Ioanne Grial. Huius epistola dedicatoria ad Philippum III et prefatio ad lectorem describuntur. 214
    CAP. XXXuII.---Editio Operum Isidori, curante Breulio, Parisiis anno 1602, repetita Colonie anno 1617. 216
    CAP. XXXuIII.---Editio recentior Matritensis Operum S. Isidori. Erudita prefatio, que huic editioni premittenda apparabatur, ex aduersariis clarissimi auctoris deprompta. 225
    CAP. XXXIX.---Conatus quorumdam ad nouam Operum Isidori editionem perficiendam. Casimiri Oudini iudicium de methodo qua ea perfici deberet. 238
    CAP. XL.---De noua editione Operum S. Isidori adornanda Andr. Burrielii consilia et erudita epistola. Alia u. C. Petri de Castro epist. ad Franc. Antonium Zaccariam. 240
    CAP. XLI.---Franciscus Antonius Zaccaria Conspectum sue editionis Isidoriane typis committit. 256
    CAP. XLII.---Noui Zaccarie conatus ad Isidorianam editionem procurandam: nouus huius editionis Conspectus. D. Petri Emmanuelis Hernandez, bibliothece archiepiscopali Toletane prefecti, in hunc Conspectum animaduersiones. 261
    CAP. XLIII.---Apparatus Zaccariane Operum S. Isidori edit. recensetur. Aduersaria eius pro uolumine primo. 271
    CAP. XLIu.---Apparatus Zaccarie ad secundum uolumen sue editionis S. Isidori. 286
    CAP. XLu.---uarie lectiones ex mss. Cod. ad uol. III edit. Zaccariane parate. Obitus et elogium Zaccarie. 296
    ISIDORIANORUM PARS SECUNDA.---DE SINGULIS S. ISIDORI OPERIBUS, EORUMQUE PECULIARIBUS EDITIONIBUS. 305
    CAP. XLuI---Recensentur Opera S. Isidori ex ueteribus bibliothecarum catalogis. Ibid.
    CAP. XLuII.---Operum S. Isidori catalogus ex antiquis scriptoribus. 309
    CAP. XLuIII.---Quonam ordine in hac nostra editione Isidori opera collocanda sint. De Etymologiarum libris primo loco disseritur. 313
    CAP. XLIX.---Doctorum hominum de Isidori Etymologiis iudicia. Isidori studium explicandi in Etymologiis pre ceteris res peculiares Hispanie. 320
    CAP. L.---Editio Etymologiarum a uulcanio curata: eius prefatio. 326
    CAP. LI.---Prefatio Grialii ad Isidori Etymologias. Animaduersiones quedam in hanc prefationem. Nomina auctorum quos Isidorus allegat, librariorum incuria sepe intercidisse coniicitur. 329
    CAP. LII.---De inchoatis Ioannis Salomonis Semleri mss. animaduersionibus in libros Etymologiarum: prefatio eiusdem. Obseruationes in hanc prefationem. 334
    CAP. LIII.---Index scriptorum ab Isidoro in Etymologiis et in libris Differentiarum laudatorum. 337
    CAP. LIu.---Etymologiarum editiones recensentur. 341
    CAP. Lu.---Codices mss. Etymologiarum. Excerpta, note, uersiones. 344
    CAP. LuI.---De libris Differentiarum uerborum et rerum. Agretius an aliquis exstiterit auctor Synonymorum, siue de distantia uerborum. Errores in librorum titulos quibus ex causis olim irrepserint. 355
    CAP. LuII.---De glossariis que sub Isidori nomine circumferuntur. Ludouici de la Cerda prologi et epilogus. Prologus ad notas Barthii et aliorum. 366
    CAP. LuIII.---Semleri prefatio in notas mss. Glossarii Isidoriani. 369
    CAP. LIX.---Quidnam demum censendum de auctore Glossarii Isidoriani, Codices mss. indicati. 378
    CAP. LX.---Allegorie ueteris et Noui Testamenti. Non Isidoro alicui Cordubensi, aut alii quam nostro Hispalensi adiudicande. Editiones. Mss. uetera exemplaria. 379
    CAP. LXI.---Liber de Ortu et Obitu Patrum Isidoro asseritur. Editiones, mss. Cod. huius libri. Predicatio Iacobi Maioris in Hispania ab Isidoro asserta comprobatur. Eiusdem  operis quedam exempla interpolata et contracta. Genuinus liber editus num ab interpolatore corruptus. 382
    CAP. LXII.---Proemia S. Isidori in libros ueteris ac Noui Testamenti. Zaccarie proemium in hoc opus. 401
    CAP. LXIII.---Liber Isidori de Numeris e Biblioth. reg. Taurin. primam edendus. Alii scriptores de mystica Numerorum significatione. Aliud opus de Numeris nondum editum, in bibl. uatic. exstans, an ad Isidor. referri possit. 406
    CAP. LXIu.---Questiones de ueteri et Nouo Testamento nondum edite. Quidnam sit Isidori opus de Distantia Noui et ueteris Testamenti, siue de Consonantia Noui et ueteris Testamenti in canonum collectionibus laudatum. 411
    CAP. LXu.---Secretorium Expositiones sacramentorum, siue questiones, aut commentarii in quosdam libros ueteris Testamenti. An Isidorus commentarios litterales in sacram Scripturam ediderit? Glosse ordinarie an Isidorus auctor? An alterius, que nondum edita est? Alii commentarii. Interpretatio in Iob. 414
    CAP. LXuI.---Libri duo Isidori contra Iudeos ad Florentinam sororem de Fide catholica ex ueteri et Nouo Testamento. Editiones, Codices mss., uersiones. 429
    CAP. LXuII.---Libri tres sententiarum S. Isidori, siue de Summo Bono. Editiones et mss. Codices huius operis: uersio Hispana. Iulianus Toletanus, Taius, Petrus Lombardus, et alii post Isidorum Sententiarum scriptores. Quartus Sententiarum liber num Isidoro suppositus. Erudite Bayerii Animaduersiones de hoc quarto libro. 433
    CAP. LXuIII.---Prefationes in libros Sententiarum editionis Parisiensis anni 1538 et Garsie Loaise in suam editionem. Excerpta ex libris Sententiarum, Prefationes in Excerpta Sententiarum, scilicet in librum de Conuersis, et in alium, de Prelatis inscriptum. 449
    CAP. LXIX.---Libri duo de ecclesiasticis Officiis Isidoro asserti. Editiones. Prefatio Ioannis Cochlei. Excerpta. Opuscula de uariis uite monastice Generibus, et de percipienda sacra Eucaristia: prefatio in hec fragmenta. Codices mss. 454
    CAP. LXX.---Synonyma siue Soliloquia Isidori. Editiones. Prefatio editionis anni 1532. uersio Italica Synonymorum. Monitum Breulii. Hereticus Synonymorum corruptor diuino iudicio punitus. Codices manu exarati. Plura opera ex Synonymis deriuata. 461
    CAP. LXXI.---Regula monachorum. Expenduntur argumenta u. C. Petri Emmanuelis Hernandez, qui eam Isidoro abiudicandam censet. Commentitii sunt Commentarii in Regulam S. Benedicti, quos Isidoro Constantinus Caietanus affingit. Isidoriana regula Canonicorum. Editiones Regule monachorum. Caput ultimum de regula Deuotarum ex Martenio quidnam sit? 471
    CAP. LXXII.---Sermones S. Isidoro ascripti. An eorum aliqui genuini, et quinam? Sermo S. Isidori in Breuiario Mozarabico ad carnes tollendas. Plures Isidori sermones in Homiliariis ex eius Operibus excerpti. 482
    CAP. LXXIII.---Epistole Isidori quenam genuine, quenam spurie aut dubie? Genuinis ascribende non solum epistole ad Braulionem, sed etiam ad Leudefredum et ad Massonam. 491
    CAP. LXXIu.---Epistole Isidori nomine inscripte ad Helladium, ad Claudium ducem, ad Redemptum archidiaconum, ad Eugenium, an sint genuine? 500
    CAP. LXXu.---De aliis epistolis Isidoro attributis aut affictis. Epistola Isidori medica commentitia. An Isidorus aliquod de medicina opus conscripserit. 513
    CAP. LXXuI.---De Natura rerum liber Isidori ad Sisebutum regem. Editiones, mss. Codices, excerpta, caput quoddam huius libri nondum editum. Carmen as rologicum huic libro additum, fortasse Isidori, compendium metricum eiusdem libri nondum editum, fortasse S. Eugenii Toletani. 516
    CAP. LXXuII.---Isidorus noster uerus auctor Chronici, quod aliud est a Chronico Isidori Pacensis. Compendium Chronici Etymologiis insertum ab ipso Isidoro. 523
    CAP. LXXuIII.---Chronicon Isidori interpolatum, quod Lucas Tudensis inter sua Chronica retulit. Melliti Chronicon idem atque Isidorianum, alio modo interpolatum, sepius autem mutilum et decurtatum. Editiones Chronici Isidoriani, prologus Loaise, uersio Italica edita, alia ms. Hispanica. Mss. exemplar a eiusdem Chronici. 534
    CAP. LXXIX.---Historia de regibus Gothorum, uandalorum et Sueuorum Isidoro contra Pellizerium uindicatur. Codices mss., editiones inter se diuerse. Chronicon Wisigothorum Wulse dictum an S. Isidori? Monitum de hoc Chronico ex editione Patrum Toletanorum. Exemplar interpolatum Historie inter chronica Tudensis. Alia mutila, ut uidetur, ab Isidori tempore, et cur? uerba Isidori de S. Hermenegildi aduersus patrem bello exposita. Mirum Isidori et aliorum Patrum Ecclesie Gothice silentium de glorioso S Hermenegildi martyrio. Obsequium episcoporum  Ecclesie Gothice in quibusdam arduis regum factis. 543
    CAP. LXXX.---Liber Isidori de uiris illustribus. Editiones huius libri, mss. exemplaria. Prefatio Zaccarie. Harduini deliria contra pleraque ueterum scripta. 561
    ISIDORIANORUM PARS TERTIA.---DE OPERIBUS DUBIIS S. ISIDORI, DEQUE ALIIS EIDEM SUPPOSITIS. 573
    CAP. LXXXI.---uersus in bibliotheca S. Isidori. Alia carmina Isidoro ascripta. Hymni S. Agathe et SS. martyrum Iusti et Pastoris. Exhortatio penitendi: Lamentum penitentie. Plura Alphabeta Isidoro tributa. Oratio pro correctione uite, et alia contra insidias diaboli, Lamento penitentie subiuncte. Confessio S. Isidori a Constantino Caietano edita quid sit. Alie orationes S. Isidori ex Alcuino. Ibid.
    CAP. LXXXII.---Opera quedam Isidori nomine edita, de quibus an eius sint dubitatur. Nonnulla ex Isidori Synonymis contexta. Libri de norma uiuendi et de contemptu mundi. Collectum de lacrymis, siue opusculum de Institutione bone uite. Speculum humanitatis, siue Modus recte uiuendi. 589
    CAP. LXXXIII.---Alia opera Isidori nomine edita, dubia aut supposititia. Testimonia sacre Scripture. Liber de Ordine creaturarum. Dacherii prefatio. Liber fidei catholice. Professio fidei. De ecclesiasticis dogmatibus. uezzosii prefatio in hunc librum. Petri Emmanuelis Hernandezii Obseruationes de Bracario episcopo Hispalensi auctore eiusdem libri. 595
    CAP. LXXXIu.---Exegesis, siue Expositio Misse, an sit Isidori? Opus de canone mystici libaminis Isidoro recentius uidetur. Plura ac uaria exemplaria Expositionis Misse. Exhortatio humilitatis S. Martini Dumiensis alicubi Isidoro ascripta. Conflictus uitiorum atque uirtutum multis auctoribus tributus. Compendium metricum huius operis. uersio Gallica. 608
    CAP. LXXXu.---Plura Isidoro in mss. Codicibus afficta opuscula, partim ex eius operibus excerpta, partim dubia, partim ad eius imitationem contexta, partim aliorum certe auctorum. Liber de duodecim abusiuis. De genealogiis. De ecclesia. De uita a tiua et contemplatiua. De statu perfectionis. De quodam Filentulo, qui substantiam suam erogauit pauperibus. 624
    CAP. LXXXuI.---Alii libri Isidoro ascripti aut suppositi. Imago mundi. De harmonia et musica celesti. De astronomia. De celo. Inuenticula de pedibus. Secunda orthographia. Breuiculum Isidori. Itinerarium Antonini nomine uulgatum. Liber de Natura auium. Formule spiritualis intelligentie. De septem gradibus consanguinitatis. Plura Isidori opera eodem titulo; plures tituli eiusdem operis. Fragmenta operum distinctis titulis ornata. An Isidori liber de Heresibus interciderit? Isidoro opera quedam falso ascripta. Liber de aduersa fortuna. Catalogus abbatum Casinensium. 628
    CAP. LXXXuII.---An Isidorus partem aliquam in Bibliis Gothicis ordinandis, aut in noua Psalterii editione curanda habuerit? quanam Bibliorum uersione usus? 651
    CAP. LXXXuIII.---Quamnam S. Isidorus habuerit partem in Officio Gothico, quod Isidorianum et Mozarabicum dicitur? Summa eorum que Bollandiani hac de re disseruerunt. Animaduersiones Marchionis Scipionis Maffei de Orationali Gothico, apud ueronenses exstante. 668
    CAP. LXXXIX.---De Alexandri Leslei prefatione ad nouam editionem Missalis Mixti secundum Regulam beati Isidori. 696
    CAP. XC.---Excerpta ex Prefatione eminentiss. D. D. Francisci Antonii Lorenzana ad Breuiarium Gothicum secundum Regulam beatissimi Isidori. 703
    CAP. XCI.---Collectio Hispana genuina Canonum quenam sit? An Isidorus eius auctor? Spuria Canonum collectio Isidori Peccatoris, seu Mercatoris nomine, neque in Hispania, neque ab Hispano conficta. Balleriniorum fratrum docte de his collectionibus lucubrationes. 707
    CAP. XCII.---Isidorus an auctor Codicis legum Wisigothorum. 759
    ISIDORIANORUM PARS QUARTA.---DESCRIPTIO CODICUM MSS. ROMANORUM, QUI ISIDORIANA OPERA EXHIBENT. 763
    CAP. XCIII.---Codices mss. bibliothece uaticane, quibus Isidori opera aut genuina, aut dubia, aut supposititia continentur. Ex bibliotheca ueteri uaticana sex eius modi Codices describuntur. Fragmentum Isidoriani commentarii in Genesin, fortasse litteralis, quod intercidit. De notis iuridicis et musicis, que in nonnullis mss. Etymologiarum reperiuntur. Isidori Etymologie in multis exemplaribus interpolate. Exemplum insigne interpolationis. Ibid.
    CAP. XCIu.---Recensio XI Codicum mss. Bibliothece ueteris uaticane. Summa Alphabeti secundum Isidorum  quid sit? Exemplar Expositionis in uetus Testamentum Editis nonnichil auctius. Fragmentum chronologie de anno natiuitatis Saluatoris. Quidam scriptores et opera non uulgo nota indicantur. 774
    CAP. XCu.---Alii 5 Codices mss. ueteris bibliothece uaticane describuntur. Rodericus Sanctius de Areualo, et Alfonsus de S. Maria episcopus Burgensis laudati. ueteres expositiones misse. Curiosa quedam de Leucio Apocryphorum auctore. Homiliaria et Lectionaria antiqua describuntur. 784
    CAP. XCuI.---Recensio 16 Codicum ueteris bibliothece uaticane. Miscellanea ex Patribus. Curtii de Alexandro Historia. Collectiones canonum. Plura opera ueterum grammaticorum, glossaria uocabularia, synonyma, et differentie uerborum in Mss. mire antiquitatis. 790
    CAP. XCuII.---Describuntur alia 19 mss. exemplaria ueteris bibliothece uaticane. Collectio canonum ueterum. Homiliaria copiosa. Pseudo-Isidoriana collectio canonum. Plura Differentiarum uerborum exempla per ordinem litterarum, et sine eo, tacito Isidori nomine. 800
    CAP. XCuIII.---ueteris bibliothece uaticane alii 10 Codices describuntur. Opera quedam contra Iudeos. Penitentialia uetera. Antiquissimi nonnulli Codices olim monasterii Bobiensis. Collectio chronicorum ueterum Hispanie, auctore seu collectore Luca Tudensi. 811
    CAP. XCIX.---Bibliothece regine Suecorum Christine ad uaticanum translate, multi Codices opera Isidori continent. Nonnulli horum Codicum olim ad bibliothecam Floriacensem spectabant. Eiusmodi Codices Regio-uaticani 16 recensentur. Plura Etymologiarum exempla. Specimen glossarii Isidoriani. Liber SPERMOLOGON Isidori quid sit? 819
    CAP. C.---Alia 13 exemplaria mss. bibliothece Regio-uaticane commemorantur. Plura opuscula uarii argumenti. Isidorus noster sepius Iunior in antiquissimis membranis appellatus. uetus Gothorum historia nondum edita. Quedam Isidori fragmenta notis Tironis exarata. 831
    CAP. CI.---Reliqua mss. exemplaria 14 bibliothece Regine Suecorum percensentur. Opera quedam uetera de annis, cyclis, computo, etc. Liber Ethici a S. Hieronymo translatus in Latinum. Scriptores antiqui de musica. Etymologie diuerso ordine ab impressis. 843
    CAP. CII.---Bibliothece uaticane Palatine Codices mss. 13, quibus Isidori opera continentur. Homilie ueterum Patrum. De Isidori commentariis litteralibus. Liber de Ortu et Obitu Patrum, et questiones in uetus et Nouum Testamentum nondum edite in Codice antiquissimo Romanis litteris maiusculis exarato. Plura Etymologiarum exempla. 854
    CAP. CIII.---Recensio Codicum 11 bibliothece uaticano-Palatine. Sacramentarium antiquissimum. Opera uetera de epactis, de computo, etc. Compendium libri de Ortu et Obitu Patrum. De grammatica et rhetorica libri Dynamii, et S. Iuliani Toletani anecdoti. 867
    CAP. CIu.---Exemplaria mss. 13 bibliothece uaticano-Urbinatis describuntur. uersio Gallica Catene Patrum. Opusculum Isidori de Celo nondum editum. Soliloquia et Chronica interpolata. Opera uaria de epactis, computo, calculo, etc. Grammatici ueteres. Chronica Isidori extra Hispaniam interpolata. 883.
    CAP. Cu.---Codices mss. 18 bibliothece uaticane Ottoboniane describuntur. Fragmentum Isidori de numeris. Concilium de Paschate celebrando. Isidori differentie catholice fidei. Fabula de Carolo Magno ecclesiam S. Iacobi in Hispania instaurante. Etymologie in nonnullis exemplaribus Sisebuto nuncupate. Imagines scriptorum in primis operum litteris appingi solite. 897
    CAP. CuI.---Descriptio aliorum 15 exemplarium ueterum bibliothece Ottoboniane. Centum Codices mss. olim manu regia ex bibliotheca Altempsiana excerpti fuerunt. Chronica Isidori interpolata et continuata. Historia miscella. Genealogia regum Hispanorum. Opusculum de septem gradibus consanguinitatis. Plura exempla Synonymorum Ciceronis. Liber de heresibus Grece scriptus falso sub Isidori nomine indicatus. 909
    CAP. CuII.---Alii Codices mss. Romani, qui Isidoriana opera exhibent, scilicet Archiuii uaticani, Bibliothece Collegii Romani, Angelice, Casanatensis, Albanie, Borgiane. De uariis lectionibus Codicum mss. Toletanorum Romam transmissis. 915
    CAP. CuIII.---De Codicum ueterum mss. librariis, collatoribus et correctoribus. Nomina eorum in catalogum referre opporteret. Specimen huius catalogi. 924
    CAP. CIX.---Methodus in presenti Operum S. Isidori editione obseruanda. 934
    Appendices ad Isidoriana. 935




FINIS TOMI OCTOGESIMI PRIMI.

