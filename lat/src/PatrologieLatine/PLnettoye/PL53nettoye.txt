
PATROLOGIAE TOMUS LIII.

SALuIANI MASSILIENSIS / ARNOBII IUNIORIS / ANONYMI / MAMERTI CLAUDIANI / S. PATRICII / CAPREOLI / URANII / EUSTATHII S. BASILI INTERPRETIS / POLEMEI SYLuII / PHILIPPI PRESBYTERI / LEONIS BITURICENSIS

TOMUS UNICUS.


PARISIIS, uENIT APUD EDITOREM, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE 1847.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA : ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LIII.


SALuIANI MASSILIENSIS,



ARNOBII IUNIORIS,



ANONYMI,



MAMERTI CLAUDIANI,



S. PATRICII,



CAPREOLI,



URANII,



EUSTATHII S. BASILI INTERPRETIS,



POLEMEI SYLuII,



PHILIPPI PRESBYTERI,



LEONIS BITURICENSIS,



TOMUS UNICUS.


PARISIIS, uENIT APUD EDITOREM, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE 1847.


uolume title page


SALuIANI MASSILIENSIS PRESBYTERI,



ARNOBII IUNIORIS,



MAMERTI CLAUDIANI,



S. PATRICII

HYBERNORUM APOSTOLI NECNON ALIORUM ALIQUOT SCRIPTORUM

OPERA OMNIA,

IUXTA MEMORATISSIMAS EDITIONES STEPHANI BALUZII, MARGARINI DE LA BIGNE, LAURENTII DE LA BARRE ET GALLANDII ACCURATISSIME RECOGNITA. INTERMISCENTUR

AUCTORIS ANONYMI



DE HAERESI PRAEDESTINATIANA LIBRI TRES

QUIBUS ACCEDIT IN APPENDICIS uICEM IAC. SIRMONDI HISTORIA PRAEDESTINATIANA.

TOMUS UNICUS.
PRIX: 8 FRANCS.

PARISIIS, uENIT APUD EDITOREM, IN uIA DICTA D'AMBOISE, PRES LA BARRIERE D'ENFER, OU PETIT-MONTROUGE. 1847


ELENCHUS OPERUM QUAE IN HOC TOMO CONTINENTUR.


SALuIANUS.
De Gubernatione Dei libri octo. 	col. 25
Epistole nouem. 	157
Aduersus auaritiam libri quatuor. 	173



ARNOBIUS IUNIOR.
Conflictus de Deo trino et uno. 	239
Commentarii in Psalmos. 	327
Annotationes in quedam Euangeliorum loca. 	569



ANONYMUS.
Predestinatus, siue Predestinatorum heresis: libri tres. 	587
Iacobi Sirmondi Historia predestinatiana. 	673



MAMERTUS CLAUDIANUS.
De statu anime libri tres. 	697
Epistole due. 	779
Nonnulla carmina. 	785



S. PATRICIUS.
Confessio. 	801
uaria opuscula. 	813-831
Liber de tribus habitaculis. 	831



CAPREOLUS.
Epistole tres. 	843



URANIUS.
Epistole de Obitu Paulini 	859



EUSTATHIUS.
Metaphrasis Latina Hexemeri. 	867



POLEMAEUS SYLuIUS.
Paterculus siue Index festorum . 	965



SALONIUS.
Expositio mystica in Parabolas Salomonis. 	967



PHILIPPUS PRESBYTER.
Commentarius in Iob . 	1011



LEO BITURICENSIS.
Epistola . 	1013





Main uolume text




S. SALuIANUS, MASSILIENSIS PRESBYTER.





PROLEGOMENA. GALLANDII PROLEGOMENON DE SALuIANO.



I. Saluianus natione Gallus, ut ipse perhibet  , Colonie Agrippine ortum habuisse uidetur  , et quidem seculo Iu desinente, si Tillemontium audiamus  . Palladiam primum Hypatii et Quiete filiam uxorem duxit, ex qua unicam filiam, Auspiciolam nomine, suscepisse intelligimus  . uerum deinceps sanctorum exemplis permotus, ut par est credere, qui ea tempestate florebant, Paulini, inquam, ac Therasie, nec non Eucherii et Galle; quam antea uxorem habuit, uelut sororem postea dilexit  : quippe qui scilicet monasticum institutum, et in cenobio quidem Lerinensi, ut eruditi uiri iure coniiciunt  , amplexus uideatur. Illinc uero digressus Massiliensis Ecclesie presbyter fuit ordinatus, Gennadio teste  : quo etiam nomine illum celebrat Hilarius Arelatensis in funebri oratione de uita S. Honorati, quam habuit anno 429 aut 430.  Sic enim ille  : Egregius et in Christo beatissimus uir Saluianus presbyter, etc. Familiariter usum fuisse scriptorem nostrum celeberrimis illius etatis uiris, cum Baluzio libenter agnoscimus  : Honorato nimirum episcopo Arelatensi, Eucherio Lugdunensi, Agrecio Antipolitano, Salonio et uerano, quondam eius discipulis  ; quorum etiam priori libros de Gubernatione Dei nuncupauit. Floruit autem Saluianus circa medium seculi u, supremumque diem obiisse seculo eodem exeunte constat. Nam Gennadius qui suum librum de uiris illustribus scribebat anno 496, quippe qui eo ipso anno fato functum memoret Gelasium papam  , de Saluiano uerba faciens  : uiuit, inquit, usque hodie in senectute bona.


II. Humana et diuina litteratura instructus auctor noster, ait idem Gennadius, scripsit scholastico et aperto sermone multa. Ex quibus tamen tria tantum opera superesse noscuntur. Ea inter, ordine temporum  seruato, primum locum occupant libri Iu aduersus auaritiam, quos ut maxime conscripsit circa annum 440  . Eorum porro meminit auctor in libris de Gubernatione Dei  , illosque sub nomine Timothei ad Ecclesiam catholicam toto orbe diffusam direxit  . Qua de re ipse disserit in epistola 9, Salonio inscripta  .

Alterum opus libris uIII distinctum uulgo hunc presefert titulum, de Gubernatione Dei; quod tamen Gennadio dicitur de presenti Iudicio  : cui quidem inscriptioni fauet ipsemet auctor  . Nonnulli exaratos coniiciunt hos libros ante annum 451  . Sed alii rectius, ut uidetur, annum 455 statuunt  . In iis enim Romam a uandalis obsessam et expugnatam tradit Saluianus  : quod sane, ut ex Prosperi  Chronico liquet  , eodem anno contigisse comperimus.

Tertium denique Saluiani litterarum monumentum Gennadio laudatum est, Epistolarum liber unus: ex quibus tamen nouem tantummodo supersunt: pars uidelicet earum minima quas ad diuersos scripserit, si attendatur in primis auctoris etas longeua. De reliquis uero eius scriptis deperditis haud interest plura contexere, cum de iis duntaxat ratio nobis reddenda uideatur que adhuc superant, queque proinde studio nostro euulgantur.

III. Complures circumferuntur Saluiani operum editiones, quas ad unam omnes recensere non est huius loci. Inter eas que duobus superioribus seculis prodiere, due potissimum in pretio habentur: altera,  Petri Pithei, anno 1580 Parisiis euulgata; altera, Conradi Rittershusii, anno 1611 typis Altorfinis excusa. uerum Stephanus Baluzius modo laudatam Pitheanam editionem nactus, cum uetustissimo ms.  exemplari monasterii Corbeiensis optime note ac duobus codicibus Colbertinis contulit, atque in lucem emisit Parisiis anno 1665. Quam preterea iterum atque iterum expolitam, exactamque denuo ad alios duos mss. codices quibus usus fuerat Pitheus, tertio in uulgus eduxit Parisiis anno 1684. Et hanc quidem postremam editionem Baluzianam reliquis multo prestantiorem prelo consignandam duximus.

Iu. Porro non est hic omittendum, anno seculi huius 1729, eadem Saluiani opera prodiisse Pisauri studio ac labore Demetrii Barbulii, qui et Concordantias Saluianeas alphabetice dispositas adtexuit. Dolendum uero cl. editorem nobis obtrusisse Saluianum Massiliensem episcopum  , quem tamen post Gennadium uiri eruditissimi presbyterum tantum agnoscunt. Fictitium quoque Saluiani episcopatum asseruit  Larinus Amatius, in uita seu potius Elogio eiusdem Saluiani, quod ex nostri scriptoris epistolis concinnatum sub initium prefate Barbuliane editionis occurrit  . Neque uero excusatur uterque auctoritate magni Baronii. Ille quidem aliique plures cum eo Saluianum Massiliensem episcopum appellarunt  , decepti nimirum mendosis editionibus Gennadiani operis de uiris illustribus, quas Erasmus et Marianus uictorius inter Hieronymiana euulgarunt, ubi perperam ex praua lectione titulo eiusmodi honestatur presbyter Massiliensis. uerum postquam a uiris doctis Pagio  , Tillemontio  atque Historie litterarie Gallice scriptoribus  , ut ceteros omittamus, error detectus  mendumque sublatum palam fuit; mirari subit enimuero Barbulium eiusque comitem Amatium in tanta luce adhuc cecutire potuisse.

u. Sed nondum dimittendus laudatus Amatius. Nostra enim interest in eo quod contexuit Saluiani Elogio, aliud neque sane leue ipsius detegere erratum. Nimirum, Gallum quidem fuisse Saluianum assentitur ille  : qua uero ex Galliarum urbe ortum traxerit haud satis liquere arbitratur. Quin et Baluzium non sibi admodum constare asserit, dum sub initium uoluminis Saluianum audacter Gallum proclamans, postmodum in notis patria fuisse Agrippinensem astruit. Quod equidem a uiro erudito nollem dictum. Optime namque sibi constat Baluzius, et Gallum natione scriptorem nostrum statuens, et patria fuisse Agrippinensem coniiciens: quod nos quoque sub initium  huius capitis affirmauimus, cum ipsum Baluzium, tum alios eruditione prestantes uiros assectati  . Non animaduertit Amatius, Coloniam Agrippinam, qua tempestate florebat Saluianus, in solo Gallico sitam fuisse: quam scilicet, imperii uiribus debilitatis et accisis, Romanis ademit occupauitque Childericus Francorum rex; eamque regni sui sedem constituit Sigibertus senior cognomento Claudus: quo sublato Clodoueus magnus reliquis ditionibus suis adiunxit, uti narrat Gregorius Turonensis  . uerbo, Colonia Agrippina principibus Francis Merouingice stirpis paruisse comperitur. Qua de re fusius Hadrianus ualesius  et Dionysius Sammarthanus  .





SCHeNEMANNI NOTITIA HISTORICO-LITTERARIA IN SALuIANUM.
(Biblioth. hist. litt. Patrum. Lat. tom.[.....]



§ I. uita.

Grauissimi huius atque elegantissimi scriptoris patria Gallia fuit, quique Colonie Agrippine natum existimant, argumentis sane haud improbabilibus nituntur. Certe Treuirensis non erat, sed propinque  ciuitatis, que non ut Treuiri excidium a Barbaris passa erat, sed tantum uectigalis reddita fuerat. Ac propius quodammodo ad eam sententiam que Agrippinensem eum statuit, facere uidentur uerba ipsius in epistola prima, qua adolescentem quemdam Agrippine ortum et propinquum suum commendat. Tametsi uero Treuiris non ortum debuerit, fortasse tamen, quod magis est, ingenii cultum et optimarum rerum cognitionem ab ea urbe repetebat. Adeo enim Treuiros nouit, moresque ciuium omniaque eorum studia tenet, ut haudquaquam a ueritate absonum sit, si aliquantisper studiorum causa in ea ciuitate, qua nulla magis tunc temporis in Gallia litterarum studiis floruit, egisse statuamus. Num ab initio Christianus fuerit Saluianus haud liquet. Fuisse quidem uolunt tum, cum ex eadem prouincia, cuius metropolis erat Colonia Agrippina, uxorem duceret Palladiam Hypatii  cuiusdam ac Quiete paganorum filiam, quam ipse postea non solum ad fidem Christianam amplectendam pellexit, sed etiam unica tantum suscepta filia, Auspiciola nomine, adduxit ut continentie uota se cum ipso astringeret, et uitam celibem in matrimonio ageret. Grauiter hoc tulit socer eius Hypatius, qui masculam sibi ex ea filia prolem sperauerat, adeoque Saluiano et filie succensuit, ut per septem integros annos, ex quo ab eo ille discessisset, nec uideret eos, nec litteras ad eos scriberet. Quibus elapsis cum ipse quoque Christo nomen dedisset, Saluianus, qui iam causas odii apud socerum cessasse uideret,  denuo per litteras non conscientia culpe sed ratione et officio caritatis et ut nullum penitus offense locum relinqueret, ueniam orauit et haud dubie impetrauit. Habitabat autem cum istas litteras scriberet, procul a socero, et nisi forte in insula Lerino, certe in prouincia uiennensi, in qua presbyteri etiam dignitatem, nempe in Ecclesia Massiliensi suscepit, probatissimorum istius regionis uirorum, ueluti Honorati, qui postea Arelatensis episcopus fuit, Eucherii, Agrecii Antipolitani, Salonii et uerani filiorum Eucherii, quos iuuenes in disciplina habuit, amicitia et gratia subleuatus. Episcopatum nunquam adeptus est. De obitu eius non constat; nouimus autem uiuendo eum attigisse Gelasii Romani tempora.



§ II. Scripta.

Supersunt hodie ex pluribus que Gennadius recenset Saluiani scriptis,

I. Aduersus Auaritiam libri quatuor ad Ecclesiam catholicam, quos sub Timothei nomine euulgauit circa annum 440.

II. De Gubernatione Dei et de iusto Dei presentique iudicio libri, qui etiam inscribuntur de Prouidentia. Opus primarium, scr. tempore incursionis Barbarorum in imperium Romanum, a. 451, aut 452, aut, ut Benedictini malunt, a. 455.

III. Epistole nouem familiares

Deperdita sunt: De uirginitatis bono ad Marcellum libri III; De eorum premio satis faciendo  ad Salonium episcopum liber I; Expositionis extreme partis  libri Ecclesiastis ad Claudianum episcopum uiennensem liber I; De principio Genesis usque ad conditionem hominis liber I, uersibus compositus quasi Hexemeron Grecorum more; Homilie plures; De Sacramentis liber I  .

Sixtus Senensis per incuriam Saluiano tribuit opus Anticimenn incerti auctoris quod cum Saluiano primus edidit Io. Al. Brassicanus Basilee 1530.



§ III. Editiones.

Librorum Saluiani quos modo enumerauimus, a renatis litteris et inuenta arte typographica alteri quasi parentes exstiterunt eosque in lucem primi uindicarunt Io. Sichardus, Io. Alex. Brassicanus et Petrus Pitheus. Prior scilicet libros Iu de Auaritia in  lucem extulit Basilee a. 1528. Alter duobus annis post libros uIII de Gubernatione Dei ibidem ex officina Frobeniana emisit, quibus post longius interuallum tertium denique addidit opusculum Epistolarum librum, Pitheus. Quecumque exinde Saluianus doctorum uirorum ingeniis debuit, eorum gratia ad Pitheum eumdem, Conradum Rittershusium et Stephanum Baluzium redit. Pitheus quippe non solum epistolarum  libro opusculorum Saluiani numerum auxit, sed omnes simul eius lucubrationes ex fide mss. expressas dedit, et quamuis non multos sectatores nactus est, meruit tamen, ut Baluzius, qui centum aliis potior est, eum probaret, et, ni iuste rationes superarent, sequeretur. Rittershusii opera, docta quidem et utilis, haud diu uiguit, nec Germania egressa est. Post Baluzium denique aut nichil amplius in Saluiano desideratum fuit, aut nemo saltem cum eo doctrinam suam ingeniumue componere ausus est. Tres igitur commode editionum Saluiani etates describi possunt, prima ab anno 1528 ad annum usque 1580, per quam libri de Auaritia cum libris de Gubernatione Dei coniuncti sunt et ubique Brassicani note addi consueuerunt. Neque uero post Pitheanam recensionem priscus  textus describi cessauit. Altera etas ab editione Pithei facta Paris, apud Seb. Niuellium 1580 porrigitur usque 1663, eamque quasi ex equo possident Pitheus et Rittershusius. Sed Pitheane repetitiones longe archetypo suo deteriores facte sunt. Rittershusii editio prodiit primum a. 1611 cum immenso commentario et textu in quibusdam locis ex ingenio feliciter emendato, et recusa est a. 1623 cum prolixa accessione. In tertia solus regnat Baluzius, qui non semel quidem, sed primo a. 1663, et iterum 1669 tertioque a. 1684, textum Pithei cum pluribus iisque optimis mss. exemplaribus contulit nouumque ita constituit, ut sola iubente mss. auctoritate immutaret, emendationesque suas notis egregiis muniuit. Hec Baluziana recensio quoties ab eo tempore repetita  fuerit, docebunt sequentes Annales.


SAECULO XuI.

1528. Basilee, apud Henric-Petri; in-fol. Timothei episcopi ad Ecclesiam catholicam toto orbe diffusam et Saluiani episcopi Massiliensis in librum Timothei ad Salonium episcopum prefatio; in Antidote contra diuersas hereses Io. Sichardi, 181, 202.

1530. Basilee, in officina Frobeniana; in-fol. D. Saluiani Massiliensis episcopi, de uero Iudicio et Prouidentia Dei, ad S. Salonium episcopum uiennensem libri uIII, cura Io. Alexandri Brassicani iureconsulti editi ac eruditis et cum primis utilibus scholiis illustrati. Anticimenon libri III, in quibus questiones ueteris ac noui Testamenti, de locis in speciem pugnantibus,  incerto autore. In fine. Basilee, in officina Frobenania, per Ioannem Heruagium, Hieronymum Frobenium et Nicolaum Episcopium, mense Augusto, anno MDXXX.

Ioannes Alexander Brassicanus iureconsultus et linguarum professor primum Tubengensis post uindobonensis, uir de bonis litteris sua etate meritissimus, preter alios multos antea non excusos Grecos  Latinosque auctores, etiam hoc Saluiani opus primus in publicum extulit et Christophoro a Stadion Augustensi episcopo nuncupauit  . Triste tum orbi prebebat spectaculum Hungaria a Turcis deuastata. Inter innumera uero publica priuataque bona, que furor eorum assumpserat, fuit etiam celebris illa et libris ex omni scriptorum genere confertissima bibliotheca Budensis, a Matthia rege sumptibus non estimandis instructa. Sed cum nemo non paulo doctior graui hac iactura commouebatur, acerbissimum tamen eo dolorem Brassicanus sensit. uiderat enim istos thesauros presens Bude in comitatu legati Cesarei et non tantum uiderat, sed totum sese in eos abdiderat. Ipse quoque regis Ludouici munificentia auctores quosdam Grecos consecutus erat et aliorum fortasse cum Grecorum tum Latinorum apographa  sumpserat. Inter hos nescio an Saluianus fuerit. Certe in prefatione ad episcopum Augustanum  non tam de Saluiano, eiusue ms. aliquo unde ederet exemplari, aut de sua ipsius in edendo opera disseruit, quam litterarum ex amissa illa bibliotheca calamitatem deplorat; et ut sensim ad hoc argumentum lectores quasi prepararet, e longinquo de bibliophilia et tam litteratis quam principibus uiris librorum colligendorum studio insignibus sermonem instituit, sub finem uero complures, qui sibi in bibliotheca sua restarent et quos aliquando editurus esset libros ueteres, maxime Grecos, denominat, ex quibus aliqua, ueluti libros Geoponicorum lucem postea uidisse nouimus. Prefationi subiungitur carmen hendecasyllabum  non minus ac illa prolixum nec cultissimum sane, quo eidem uiro Saluianum inscribere se ac dedicare profitetur. Annotationes eius, que proxime post Saluiani libros subiiciuntur, uerba maxime et formulas loquendi, imprimis que noue dicta sunt illustrant ac multiplici et egregia in utriusque lingue auctoribus lectione commendantur.

Ceterum non omitti debet, libros incerti auctoris, quos una cum Saluiani opere hic euulgandos dedit Brassicanus, nonnullos parum attentos fefellisse, ut ipsius Saluiani crederent.

1556. Basilee, apud Henric-Petri; in-fol. Timothei episcopi ad Ecclesiam catholicam toto orbe diffusam L. Iu, et Saluiani prefatio in eumdem; in Ioannis Heroldi Heresiologia, pagg. 579 - 613.


1564. Rome apud Paulum Manutium Aldi F. in edib. Pop. Rom.; in-fol. Saluiani episcopi Massiliensis de uero Iudicio et Prouidentia Dei libri uIII, cum Maximo, Paciano, Sulpicio, Dorotheo Tyrio et Haymone  Halberstattensi, adiunctis in tres posteriores Petri Galesinii notationibus.

Huius editionis iam aliquoties incidit mentio. Saluiani libri pertingunt ad paginam usque 81. Appicte sunt in marginibus uariantes aliquot lectiones.

1575. Parisiis, apud Mich. Sonnium; in-fol. Saluiani... de uero Iudicio, Prouidentia et Gubernatione Dei libri uIII. It. libri Iu ad Ecclesiam catholicam Timothei nomine; in Bibl. PP. Bigneana., t. III, p. 240 seqq.

Parisiis, apud Hieron. Marnef et Guil. Cauelat; in-12. Saluiani... de uero Iudicio et Prouidentia Dei libri uIII [It. libri Iu ad Ecclesiam catholicam], cum pref. et scholiis Brassicani. Cat. Bibl. Bodlei. Nescio equidem solane Brassicani editio sit recusa, an et libri Iu contra Auaritiam additi sint. Utrum uerum  sit, perperam tamen a Benedictinis inter Operum editiones recensetur.

1580. Parisiis, apud Sebast. Niuellium, sub Ciconiis, uia Iacobea; in-8. Saluiani Massiliensis presbyteri de Gubernatione Dei et de iusto presentique eius Iudicio libri uIII, ad S. Salonium episcopum. Eiusdem Epistolarum lib. I, nunc primum editus. Timothei nomine ad Ecclesiam catholicam lib. IIII. Ex Bibliotheca P. Pithei I. C.

Rare in marginibus comparent lectiones a textu impresso uariantes; ad calcem uero subiecte sunt uarie lectiones partim ex ueteri codice, que tamen certo iudicio in textum recepte non sunt quedam etiam operarum negligentia omisse, partim ex uulgatis editionibus, que et ipse ferri possunt. Summa quatuor foliorum  est, in his paucissime Epistolas, plurime ultimum opus respiciunt. In iisdem etiam affirmat, nichil in his libris coniecturis datum totum ex fide uetustissimi et emendatissimi codicis transumptum esse. Accedit index rerum et uerborum scitu dignorum. In prefatione Pithei ad Nicolaum Fabrum regis consiliarium  de maturo religionis Christiane in Galliis cultu atque ubere scriptorum Christianorum in iisdem prouentu disputat.

Priuilegium regium signatum est d. 24. Mart. a. 1579. Obseruari autem meretur, quod de prima hac Pithei editione iam Baluzius commemorat, eam ob raritatem suam manuscripto codice comparari posse ac nuspiam prostare uenalem.


1589. Parisiis; in-fol. Saluiani Massiliensis episcopi de uero Iudicio et Prouidentia Dei libri uIII. Eiusd. ad Ecclesiam catholicam toto orbe diffusam libri Iu. In secunda Bibl. PP. Bign. ed. tomo u, p. 161 seqq.


1594. Parisiis, apud Hieronymum de Marnef, et uiduam Guilielmi Cauellat, sub Pelicano, Monte D. Hilarii; in-12. D. Saluiani Massyliensis episcopi de uero Iudicio et Prouidentia Dei ad S. Salonium episcopum uienhensem libri uIII. Cura Io. Alexandri Brassicani I. C. editi ac eruditis scholiis illustrati. Accessit eiusdem Epistolarum lib. I, nunc primum editus. Eiusdemque ad Ecclesiam catholicam sub Timothei nomine lib. IIII. Cum indice rerum ac uerborum locupletissimo.

Brassicani editio tota est recusa, eique additus index recens confectus, reliqua alterum quasi uolumen constituunt, non titulo quidem nouo, sed noua paginarum serie a priori secreta. Atque hec indice carent. uerba nunc primum editus ad Epistolarum librum in  titulo adiecta, absque dolo a Pithei editione transcripta uidentur.


SAECULO XuII.

1608. Parisiis; in-12. Saluiani episcopi Massiliensis de Gubernatione Dei lib. uIII, et Epistole; cum annotationibus Ioannis Brassicani ex Bibliotheca Pithei. Bibl. Barberin, t. II, p. 339. Si Pitheana editio hic representatur, non deesse potest opus tertium contra Auaritiam.

1609. Treuiris; in-4. Saluiani... Epistolares libri Iu, ad Ecclesiam catholicam, aduersus Auaritiam, cum Annot. I. Macherentii. Soc. I.

Contulit Baluzius ad editionem tertiam, sed non admodum magnum exinde fructum percepisse se testatur. Nullum enim uetustum codicem habuit, cum  quo libros istos conferret Macherentius, et pleraque correxit propria auctoritate.

1610. Parisiis in-fol. Saluiani episcopi Mass. de uero Iudicio, etc. In Bibl. PP. Bign. repetite editionis. Tomo u, pag. 123 seq.

1611. Altorfii, in Academia Reip. Norimbergensis apud Cunradum Agricolam; in-8o. Saluiani Massiliensis opera: ad Ludouicum XIII, Franc. et Nauarr. regem christianissimum. Curante Cunrado Rittershusio I. C. qui et Librum Commentarium adiecit.

Saluiani Operum tomus alter, in quo sunt libri quatuor aduersus Auaritiam. Ad illustriss. principem Philippum II, Stetini Pomeranie ducem, etc. Recensente et impressionem procurante Cunrado Rittershusio.


Cunradi Rittershusii I. C. Liber Commentarius in Saluianum Massiliensem: Ad Uniuersitates atque Academias Germanie.

Clarum quam maxime ab eruditione seculo XuI fuit nomen Rittershusii, atque nunc etiam pretio suo non carent docte eius, quas in uarios tam Grecos quam Latinos auctores scripsit, annotationes. Sed aptiores uix ullas, quam in Saluianum condidit, quippe qui scriptor, dum mores et ingenia suorum temporum describit, ex iis maxime auctoribus, quibus legendis se cum aliis seculi sui doctis hominibus per legum studium penitius dederat Rittershusius, atque ex ipsis adeo legibus per illam etatem scriptis frequenter lucem haurit et eodem refundit. Manuscripta  exemplaria non habuit, sed ingenii felicitate, sermonisque Latini, qualis seculo u fuit, peritia et lectionis copia non raro hanc penuriam compensauit. Certe Steph. Baluzius in prefatione editionis sue affirmat, Rittershusium aliquot in locis Saluianum satis feliciter emendasse, et in notis sepius coniecturas eius codicum uetustorum auctoritate firmari monet, eiusque interpretationes haud raro adoptat. uideamus ergo, qui editionis ipsius ordo sit ac distributio.

Primo tomo insunt de Prouidentia libri et Epistole, quibus proximo loco subiicitur index rerum et uerborum, mox Ioannis Trithemii tractatus de Prouidentia Dei ad Diuum Maximilianum I imperatorem, postremo Admonitio Conr. Rittershusii de confusione feda et  perturbatione aliquot locorum Saluiani lib. uII et uIII, a librariis commissa cum Catalogo aliquorum auctorum, qui de Prouidentia scripserunt. Precedit dissertatio de uita Saluiani, simulque generali argumento librorum uIII; de Prouidentia, Gubernatione ac Iudicio Dei; et Demonstratio, quod libri Iu, sub nomine Timothei editi, ipsius sint Saluiani. Per occasionem etiam de superioribus editoribus fit iudicium. Sequuntur Testimonia et Elogia de Saluiano, nimirum Gennadii , Chronologie Antissiodorensis, Addonis uiennensis, Hilarii Arelatensis, Io. Iou. Pontani, Ioannis Trithemii, Io. Alex. Brassicani, Ios. Scaligeri, Petri Pithei, quibus Brassicani uersus et prefatio, item prefatio Pithei interseruntur. Succedunt gratulationes in prosa ac  uersibus, pro more illorum temporum ad editorem scripte. Alter tomus complectitur post quatuor libros de Auaritia, Elenchum capitum, in que hosce quatuor libros satis commode distinxit auctor editionis Treuirensis, cui complende pagine causa Phedri aliquot uersiculi de Auaris subiecti sunt, indicem porro non minus ac in priori tomo copiosum, nec non Catalogum scriptorum qui uel de Auaritia uel eleemosyna uel diuitiis et paupertate commentati sunt cum epigrammatibus eius argumenti ex Anthologia Greca, itidem pagine complende causa ascriptis. Denique commentario in tertio tomo comprehenso addite sunt uarie aliquot Lectiones et Emendationes ex Pithei codice et Brassicani editione cum paucis Rittershusii coniecturis et index in eumdem amplissimus. Taceo epistolas dedicatorias,  quas uix summus quispiam Rittershusii admirator legerit, nedum principes aut amici principum illorum, ad quos spectant. Tertia ex his est ad omnes Academiarum Germanie professores eique adiungitur catalogus earumdem Academiarum secundum fundationis et temporis ordinem institutus. Denique ad Calcem totius operis  significat editor, in animo sibi fuisse subiicere Ioannis Weitzii, Tobie Adami et Theodori Sitzmanni in Saluianum notas ipsi inscriptas donatasque, nec non Brassicani aliorumque annotationes. Sed quia prelum imprimendis uacare non potuisset, per aliam occasionem ista se daturum promittit.


Circa eumd. tempus. Francofurti, apud Nic. Rothium; in-8o. Eadem editio recusa. Benedictini in Hist. Gallie Litt. sponsore Boldiano in Bibl. Hisp. p. 52, cuius tamen testimonium parum fidum arguit Fabricius et proinde inter fabulas hanc editionem reponit. Sed fortasse non tam Rittershusiana, quam Pitheana editio hic recusa est.

1618. Colonie Agripp., apud Ant. Hierat; in-fol. Saluiani presbyteri, et postea episcopi Massiliensis libri uIII; de Gubernatione Dei; Item Epistole ad diuersos; Et Timotheus siue libri Iu ad Ecclesiam. In. Bibl. PP. tomi u part. III, pag. 323 seqq.

1623. Norimberge, apud Simonem Halbmeyerum, in-8o; Saluiani Massiliensis opera ex editione et cum Commentario Conradi Rittershusii; editio secunda,  cui prefixa est eiusdem Rittershusii uita, descripta per Georgium F. C. R. Rittershusii, Cat. Bibl. Reg. Paris.

In Cat. Bibl. Bodlei, sicuti in Bibl. Barberiniana laudatur huius loci et anni editio cum Commentario Rittershusii et aliorum. Unde colligo, duobus uoluminibus constare hanc editionem, quorum prius Saluiani textum cum Rittershusii commentario, posterius uariorum, puto Weitzii, Adami, Sitzmanni et Brassicani notas, uti in Bremensi mox indicanda representantur, exhibent. Indeque enatum putem Fabricii errorem, confidenter affirmantis, Norimbergensem Saluiani a. 1623 editionem esse nullam. Scilicet seorsim illi  obtigerat uolumen posterius, sicuti in Bibl. Reg. Parisiensi non  nisi prius occurrit. Ceterum piget me opere impense ad inuestigandam peculiarem notarum illarum, quam sibi inscriptam donatamque fassus est Rittershusius editionem: presertim cum per se leuioris momenti sint et a nemine facile desiderentur. Certe Weitzii notule meram locorum similiumque undique decerptorum farraginem prebent.

1624. Parisiis in-fol. Saluiani de Gubernatione Dei l. uIII, etc. In Bibl. PP. tomo u.

1627. Rothomagi apud Ioannem Osmont; in-12. Saluiani episcopi Massiliensis de uero Iudicio et Prouidentia Dei ad Salonium episcopum libri uIII, cum scholiis Brassicani; Epistole et libri Iu ad Ecclesiam catholicam.

Laudant hanc editionem Auctores Historie Litt.  Gallie. uidetur ad ed. Parisiensem a. 1594 esse descripta.

1633. Oxonie; in-8o. Saluiani..... de uero Iudicio et Prouidentia Dei libri uIII; Epistole et libri Iu ad Ecclesiam catholicam. Cat. Bibl. Bodlei.

1635. Colonie Agripp.; in-4o. Saluiani de Gubernatione Dei l. uIII..... In Iacobi Merlonis Horstii  septem Tubis orbis Christiani loco septimo.

Integer libri titulus est: Septem Tube Orbis Christiani ad reformationem Ecclesiastice discipline toto orbe presertim in Germania ad presentium et grauiorum malorum remedium necessario instituendam excitantes. Continet autem, teste Harzhemio in Bibliotheca  Coloniensi, septem pia opuscula ex S. Bernardo, Gregorio, M. Chrysostomo, Prospero, Petro Damiani, Blesensi, Saluiano, nouis sectionibus, proemiis et annotationibus illustrata, cum appendice questionum uariarum. Fabricius quasi totum Saluianum in eo recusum significat. Sed in Cat. Bibl. Barberin. l. l. tantum libri uIII de Gubernatione ex eo landantur.

1644. Parisiis; in-fol. Saluiani Massiliensis episcopi de Gubernatione Dei libri uIII. Eiusdem ad Ecclesiam catholicam toto orbe diffusam libri Iu. In Bibl. PP. tomo u, que editio post nouo titulo ornata est a. 1654, apud tres bibliopolas.

1645. Parisiis, apud Edmund. Pepingue; in-8o. Saluiani Massiliensis presbyteri de Prouidentia et Gubernatione  Dei, et de iusto presentique eius iudicio libri uIII. Item Epistolarum liber unus et Timothei ad Ecclesiam catholicam libri Iu, cum notis Ioannis Alexandri. Sic Cat. Bibl. Chig.

Textus ex editione Pitheana est recusus, sed adeo infelici euentu, Baluzio iudice, ut innumeris propemodum mendis hec editio scateat.

1647. Lugduni; in-4o. Saluiani..... de Gubernatione Dei libri uIII, sub hoc titulo: Censoria de presentibus Europe calamitatibus, eorumque causis Preloquia ab Osiandro Stuano in lucem edita.

Certe refertur hic titulus inter Saluiani opera in Cat. Bibl. Barberin. t. II, p. 340; indeque eumdem recitant Gallie litterarie Auctores. Sed mihi ex ipsa Catalogi istius inspectione non magis liquere fateor,  utrum libros de Gubernatione Dei, an illos contra Auaritiam, quorum editio proximo loco ante proponitur, in eo contineri significare uoluerit.

1648. Parisiis, apud Edm. Pepingue; in-8o. Iteratio Pitheane. Benedd. in Hist. litt. Gallie.

1663. Parisiis, apud Franciscum Muguet; in-8o. Sanctorum presbyterorum Saluiani Massiliensis et uincentii Lirinensis Opera. STEPHANUS BALUZIUS Tutelensis ad fidem codicum mss. emendauit, notisque illustrauit.

Pitheanam editionem, quanquam in multis illa laboraret, optimam tamen ex superioribus censere solebat Baluzius eamque noue huius recensionis fundamentum esse uoluit, ita ut ubicumque hec ab illa discrepet, id totum quod mutatum sit, ex fide codicum  manuscriptorum, quorum aliquot uetustissimos librorum de Prouidentia et ad Ecclesiam catholicam acceperat, factum esse existimari iubeat. Quippe nichil coniecturis datum esse affirmat, nisi in epistolis uno et altero loco. Nullius enim epistole uetustum exemplar nactus erat. preterquam duarum postremarum, in quibus emendandis omnino secutus est codices manuscriptos. Notarum suarum precipuum scopum esse profitetur, indicare uariantes lectiones. »Quod si quando, inquit, hos limites egredior, affirmare possum, id non omnino frustra contigisse. Quanquam id raro accidit. Has enim Notas, ut hoc quoque dicam, festinanter scripsi, et quasi aliud agens. Quod ideo uisum est admonere, ne quis hic syllabas ad uiuum  excutiat, aut Notas illas ad Polycleti normam directas non esse pronuntiet.« Accedit huic editioni miro characterum chartarumque nitore ac elegantia prestanti Stephani Baluzii Dissertatio de episcopatu Egarensi ad Philippum Labbeum in formam epistole  scripta.

1669. Parisiis, apud Franc. Muguet; in-8o. Sanctorum presbyterorum Saluiani Massiliensis et uincentii Lirinensis Opera. Steph. Baluzius Tutelensis ad fidem ueterum codicum mss. emendauit Notisque illustrauit. Editio secunda.

Non solum textus huius editionis a superiore in nonnullis discrepat, sed accessit ei etiam non exiguus notarum doctissimarum cumulus. Nam primum editor uariantes lectiones, quas in margine editionis  Pitheane descripserat, rursus diligenter excussit. Tum libros de Gubernatione Dei contulit cum editione Brassicani a. 1530 et Galesinii 1564, et si quid melius in illis esset, quam in Pitheana, aut in codice Corbeiensi, quocum Pitheanam antea contenderat, in textum transtulit. Si quid uero dubium esset, aut quod admonitione indigeret, id affirmat se in Notis reposuisse, nec quidquam dissimulasse, aut propria auctoritate mutasse, de quo non admonuerit. Addidit preterea Appendicem actorum ueterum, quorum in Notis facta est mentio, quo continentur: I. Castoris Aptensis episcopi epistola ad Ioannem Cassianum ex ueteri codice ms. bibliothece Regie. II. Acta imperatorum aduersus Pelagium et Celestium itidem ex codd. mss., nempe 1o Rescriptum Honorii et Theodosii  Impp. ad Palladium Pref. Pretorio. 2o Edictum Palladii. 3o Rescriptum Honorii ad Aurelium episc. Carthag. 4o Aurelii Epistola ad episcopos Byzacene et Argizitane  prouincie. 5o Sacra epistola Constantii imperatoris patris ualentiniani Augusti iunioris, ad uolusianum prefectum Urbi, aduersus Celestium. 6o Edictum uolusiani pro publicatione superioris. Rescripti. III. Traditio Petri de Sancto  ad Canonicam Cadurcensem. Iu. Traditio Guillelmi de Carbonarias ad monasterium Tutelense. u. Traditio Elie de Nauis ad idem monasterium ex Chartulariis istarum ecclesiarum et monasteriorum.

1677. Lugduni, apud Anissonios; in-fol. Saluiani Massiliensis libri uIII de Gubernatione Dei; eiusdem Epistole ad diuersos; item Timotheus, siue libri Iu ad  Ecclesiam, omnia ad emendationem Steph. Baluzii. In Bibl. Max. Patrum t. uIII, pagg. 339-401.

1684. Parisiis, apud Franciscum Muguet; in-8o. Sanctorum Presbyterorum Saluiani Massil. et uincentii Lir. Opera. Stephanus Baluzius Tutelensis ad fidem ueterum codicum mss. emendauit et Notis illustrauit. Editio tertia. »Cum et secunda quoque editio, inquit Baluzius, distracta fuisset, typographus autem eosdem libros sub incudem, ut ita dicam, reuocare uellet, et interim nactus essem exemplar manuscriptum, quo Pitheus usus est in emendandis libris de Gubernatione Dei, tum etiam illud, cum quo idem contulit libros quatuor aduersus Auaritiam, que nunc exstant in bibliotheca Colbertina, putaui debere  me hanc curam elegantissimo huic scriptori, ut lucubrationes eius conferrem cum iisdem codicibus antiquis: quod puto me fecisse cum aliqua utilitate horum studiorum.« Ex actis per appendicem in superiore adiectis resecta sunt in hac tertia num. I et II. Ceterum quamuis et ipsa satis sit nitida hec impressio, prime tamen elegantia longissime cedit. Inscripta est Iacobo Nicolao Colberto archiep. Carthaginensi et coadiutori Rothomagensi . Abest dissertatio de episcopatu Egarensi.

1688. Breme, sumptibus Hermanni Braueri; in-4o. S. Presbyterorum Saluiani Massiliensis.... Opera. Cum libro Commentario Conradi Rittershusii, ac notis integris, Ioannis Weitzii, Tobie Adami, Theodori Sitzmanni, Ioannis Alexandri Brassicani, Stephani  Baluzii, et uincentii Lirinensis Commonitorium ab eodem Baluzio Tutelensi ad fidem ueterum codicum mss. emendatum et illustratum. Premissa Dissertatione G. Calixti in uincent. Lir. Cum indicibus copiosissimis, tam ad auctores, quam ad notas. Iuxta Noribergensium partim ann. MDCXXIII et Parisiensium ann. MDCLXIX exemplaria.

Que ex Norimbergensi editione in hanc transumpta fuerint ex superioribus intelligitur. De uincentio Lir. suo loco dictum est. Series uirorum doctorum, quorum note hic exhibentur, alia est in ipso uolumine, alia in titulo, neutra curiose instituta. Nimirum Baluziana editio tota est recusa, adeoque proxime post textum utriusque auctoris note sunt Baluziane cum indice eiusdem editionis. Dein succedunt, Rittershusii  commentarius, Weitzii, Adami, Sitzmanni et postremo loco Brassicani note, cum indice in eosdem peculiariter concinnato. Mirum uero cur editionem secundam Baluzii potius, quam tertiam, exscribendam typis dederit bibliopola, qui minime solius questus gratia hanc curam suscepisse uideri uoluit.


SAECULO XuIII.

1728. uenetiis; in-8o. Saluiani Massiliensis presbyteri Opera emendata cum notis a Steph. Baluzio. Cat. Bibl. Firm. t. I, p. 53.

1729. Pisauri, e typographia Gauellia; in-4o mai. Saluiani Massiliensis episcopi Concordantie Operibus eius annexe [i. e. Opera Saluiani cum Concordantiis] alphabetice disposite studio ac labore Patris Demetrii Barbulii Soc. Iesu, et Eminentiss. ac Reuerendiss.  principi cardinali Fabio de Abbatibus Oliuerio humillime dicate. Opus omnibus sacrarum disciplinarum studiosis, sed potissimum asceticis magistris, atque concionatoribus uerbi Dei summopere proficuum.

Immo opus ineptum et in chartarum, utinam minus nitidarum, iacturam impressum. Unum forte est, quod in hunc censum non ueniat, uita seu potius Elogium Saluiani a Larino Amatio nouissime edita, ab eiusdem Saluiani Epistolis potissimum enucleata.

1774. uenetiis, ex Typogr. Io. Bapt. Albritii, Hieron. fil.; in-fol. Saluiani presbyteri Massiliensis Opera que exstant omnia. Accessit uincentii Lirinensis Commonitorium. Ex tertia editione Stephani Baluzii  u. C. In Bibl. PP. et SS. uet. Eccl. ANDREAE GALLANDII tomo X, pagg. 1---102.

Note Baluziane, non ut alias solet hic editor, textui statim, sed ad calcem subiecte sunt, adeo ut in omnibus tertie editionis Baluziane forma constet, nisi quod de suo loca Biblica in inferiori margine adiecerit. De Saluiano disserit in Prolegg. cap. I, pag. III, Iu.


uersiones.

Omnia Saluiani opera haud semel in linguam Gallicam traducta sunt a Gorseo, Bonneto et aliis. Preter ea de Prouidentia libri non solum a Gallis sed Italis etiam conuersi exstant, ut sequentia testantur.

Gallice.---1575. Lyon, chez Guil. Rouille; in-8o. S. Saluian eueque de Marseille du uray iugement et  prouidence de Dieu, traduit en françois par B. B. D. S.

1655. Paris, chez Caspar Meturas; in-4o. Les euures de Saluian, éuêque de Marseille, contenant les huit liures de la Prouidence, les quatre liures contre I'Auarice auec plusieurs epistres traduites auec des notes par Pierre Gorse.

1700. Paris, chez Guill. ualleyre; in-12. II tomis. Les euures de Saluien et le traité de uincent de Lerins contre les Hérésies, traduits en françois par le P. Bonnet, prestre de I'Oratoire.

1701. Paris, chez Louis Guerin; in-8o. Saluien, de la Prouidence, traduit en françois par Iean Drouet de Maupertuis.

1734. Paris, chez Iean-Bapt. Delespine; in-12. Les  euures de Saluien, prestre de Marseille, contenant ses lettres et ses traitez sur l'esprit d'interest, et sur la Prouidence, traduites en françois par un P. Iésuite.

Italice.---1579. In Milano, appresso Michel Tini; in-12. Libro di Saluiano uescouo di Marsiglia contra gli Spettacoli e altre uanità del mondo, tradotto da S. Carlo Borromeo, una cum Memoriale di monsignor illustrissimo e reuerendissimo cardinale di S. Prasede arciuescouo, al suo diletto popolo della Città, e diocese di Milano. Argelati Bibl. degli uolgarizz. T. III (Milano 1767, in-4o, pag. 329. Nescio tamen, unus, an omnes de Gubernatione Dei libri hoc titulo comprehendantur.

1703. In Auignone, appresso Gio. Robby; in-4o.  Trattato di Saluiano Marsiliense della Prouidenza, in Latino, in Italiano, ed in Francese. Argelati I. I. uersio Gallica est Malpertuisiana, Italice auctor fuit Guido Ronsartus sacerdos.


Codices.

I. Librorum de Auaritia: 1o Codex, unde primum editi fuerunt, Io. Sichardi, de quo non constat. 2o Exemplar, ex quo eos castigauit Pitheus, migrauerat in bibliothecam Colbertinam, ubi illud nactus est Baluzius et in tertiis curis adhibuit. Sed describere non sustinuit. 3o Codices Baluzii, quos in prima statim editione adhibuit et cum Pitheana contulit, duo Regii, a Nic. Colberto, Lucionensi ac dein Antissiodorensi episcopo ac bibliothece Regie prefecto, ann. 1660, ipsi communicati, alter peruetustus, modo Corbeiensi  librorum de Gubernatione Dei, quem statim commemorabimus, posterior; alter quadringentorum ferme annorum. Ac in priori illo erat epistola Saluiani ad Salonium, que prefigi solet libris aduersus auaritiam, quam tamen in uetusto suo exemplari defecisse monuerat Pitheus. Eamdem uero etiam in recentiori Regio deprehensurus fuisset Baluzius ni priora eius folia periissent.

II. Librorum de Gubernatione Dei: 1o Codex princeps, id est ex quo libros illos extulit Io. Alex. Brassicanus, fuit olim bibliothece Regie Budensis in Hungaria et ante eius excidium Ludouici regis munificentia ad Brassicanum peruenit. Satis emendate scriptus fuit, ut ex collatione textus cum sequentibus editionibus comparet. 2o Pithei exemplar uetustissimum, quod  ille accuratissime exscribi curauit. Idem postea in bibliotheca Colbertina reperit Baluzius et ad curas tertias adhibuit. 3o Baluzii codex, monasterii Corbeiensis fuit, uetustissimus et optime note. Quippe a sexcentis inde annis scriptum existimabat et exaratum dicit ab erudita manu, que diligentiam et industriam inter alia eo argumento probauerit, quod interpunctiones fere ubique prorsus bene collocate essent. Non integros tamen octo libros continebat. Subministrauerat eum ex bibl. S. Germani de Pratis Lucas Dacherius Maurine congregationis socius.

III. Epistolarum: 1o de Pithei codice non constat. 2o Baluzii exemplaria non nisi duas priores et duas posteriores continebant.




 [4Kb] [a 6Kb]
SANCTI SALuIANI MASSILIENSIS PRESBYTERI DE GUBERNATIONE DEI OCTO LIBRI DATI AD S. SALONIUM EPISCOPUM 
[b 1Kb]


Prefatio.


1 Sancto episcopo Salonio Saluianus salutem in Domino. Omnes admodum homines, qui pertinere  ad humani officii culturam existimarunt, ut aliquod linguarum opus studio ingeniorum excuderent; id  speciali cura elaborarunt, ut siue utiles res ac probas, siue inutiles atque improbas [a 1Kb] stylo texerent, seriem tantum rerum nitore uerborum illustrarent, causisque ipsis quas loqui uellent loquendo lucem accenderent. Itaque ad hanc se partem ex utroque genere litterarum scriptores [b 1Kb] mundialium negotiorum plurimi contulerunt, non satis considerantes quam probabilius materiis 2 se impenderent, dummodo ea quecumque dicerent, aut compto et blando carmine canerent, aut luculenta oratione narrarent. Omnes enim in scriptis suis causas tantum egerunt suas; et propriis magis laudibus quam aliorum utilitatibus consulentes, non id facere adnisi sunt ut salubres ac salutiferi, sed ut [c 2Kb] scholastici ac diserti haberentur. Itaque scripta eorum aut [d 1Kb] uanitate sunt  tumida, aut falsitate infamia, aut uerborum feditatibus  sordida, aut rerum obscenitate uitiosa; ut uere cum ingeniorum tantum laudem aucupantes, tam indignis rebus curam impenderent, non tam illustrasse mihi ipsa ingenia quam damnasse uideantur. Nos autem, qui [e 1Kb] rerum magis quam uerborum amatores, utilia potius quam plausibilia sectamur, neque id querimus ut in nobis inania seculorum ornamenta, sed ut salubria rerum emolumenta laudentur; in scriptiunculis nostris non lenocinia esse uolumus, sed remedia, que scilicet non tam otiosorum auribus placeant quam egrotorum mentibus prosint, magnum ex utraque re celestibus donis fructum reportaturi. Si enim hec salus nostra sanauerit quorumdam non bonam de Deo nostro opinionem, fructus non paruus erit quod multis profui. [f 1Kb] Sin autem id non prouenerit;  et hoc ipsum [g 1Kb] infructuosum saltem non  erit, quod prodesse tentaui. Mens enim boni studii ac pii uoti, etiamsi effectum non inuenerit cepti  operis, habet tamen premium uoluntatis. Hinc ergo exordiar.



LIBER [a 1Kb] PRIMUS.

3I. Incuriosus a quibusdam et quasi negligens humanorum actuum Deus dicitur, utpote nec bonos custodiens, nec cercens malos; et ideo in hoc seculo bonos plerumque miseros, malos beatos esse. Sufficere quidem ad refellenda hec, quia cum Christianis agimus, solus deberet sermo diuinus. Sed quia multi incredulitatis paganice aliquid in se habent, etiam paganorum forsitan electorum atque sapientum testimoniis delectentur. Probamus igitur ne  illos quidem de incuriositate ac negligentia ista sensisse qui uere religionis expertes nequaquam utique Deum nosse potuerunt, quia legem per quam Deus agnoscitur nescierunt. Pythagoras philosophus, quem quasi magistrum suum philosophia ipsa [b 1Kb] suspexit, de natura ac beneficiis Dei disserens, sic locutus est: [c 1Kb] Animus per omnes mundi partes commeans atque diffusus, ex quo omnia que nascuntur animalia uitam capiunt. Quomodo igitur mundum negligere Deus dicitur, quem hoc ipso scilicet 4 satis diligit quod ipsum se per totum mundi corpus intendit? Plato et omnes Platonicorum schole moderatorem rerum omnium confitentur Deum. [d 1Kb] Stoici eum gubernatoris uice intra id quod regat semper manere testantur. Quid potuerunt de affectu ac diligentia  Dei rectius religiosiusque sentire, quam ut eum gubernatori similem esse dicerent? hoc utique intelligentes quod sicut nauigans gubernator nunquam manum suam a gubernaculo, sic nunquam penitus curam suam Deus tollit a mundo; ac sicut ille et auras captans, et saxa uitans, et astra suspiciens, totus sit simul tam corporis quam cordis officio operi suo deditus, ita scilicet Deum nostrum ab uniuersitate omnium rerum nec munus dignantissime uisionis auertere, nec regimen prouidentie sue tollere, nec indulgentiam benignissime pietatis auferre. Unde etiam illud mystice auctoritatis exemplum, quo se non minus philosophum Maro probare uoluit quam petam dicens :


   Deum namque ire per omnes.
Terrasque tractusque maris celumque profundum.

Tullius quoque: »Nec uero Deus ipse, inquit , qui intelligitur a nobis, alio modo intelligi potest quam mens soluta quedam et libera et segregata ab omni concretione mortali, omnia sentiens et mouens.« Alibi quoque: Nihil enim, inquit, prestantius Deo. Ab eo igitur mundum regi necesse est. Nulli igitur nature obediens aut  subiectus Deus. Omnem ergo regit ipse naturam Nisi forte nos uidelicet sapientissimi ita sentiamus, ut eum a quo omnia regi dicimus, et regere simul et negligere credamus. Cum ergo omnes, etiam religionis expertes, ui ipsa et quadam necessitate compulsi, et sentiri omnia a Deo et moueri et regi dixerint; quomodo nunc eum incuriosum quidam ac negligentem putant, 5 qui et sentiat omnia per subtilitatem, et moueat per fortitudinem, et regat per potestatem, et custodiat per benignitatem? Dixi quid de maiestate ac moderamine summi Dei principes et philosophie simul et eloquentie iudicarint. Ideo autem nobilissimos utriusque excellentissime artis magistros protuli, quo facilius uel omnes alios idem sensisse uel certe sine auctoritate aliqua dissensisse  monstrarem. Et sane inuenire aliquos qui ab istorum iudicio discrepauerint, preter [e 1Kb] Epicureorum uel quorumdam Epicurizantium deliramenta, non possum: qui sicut uoluptatem cum uirtute, sic Deum cum incuria ac torpore iunxerunt; ut appareat eos qui ita sentiunt, sicut sensum Epicureorum atque sententiam ita etiam uitia sectari.

II. Non puto quod ad probandum nunc rem tam perspicuam etiam diuinis uti hoc loco testimoniis debeamus; maxime quia sermones sacri ita abunde et euidenter cunctis impiorum propositionibus contradicunt, ut dum sequentibus eorum calumniis satisfacimus, etiam ea que supra dicta sunt plenius refutare possimus. Aiunt igitur a Deo omnia pretermitti,  quia nec cerceat malos nec tueatur bonos, et ideo in hoc seculo deteriorem admodum statum esse meliorum; bonos quippe esse in paupertate, malos in abundantia; bonos in infirmitate, malos in fortitudine; bonos semper in luctu, malos semper in gaudio; bonos in miseria et abiectione, malos in prosperitate et dignitate. Primum igitur ab iis qui hoc ita esse uel dolent uel accusant, illud requiro, de sanctis hoc, id est, de ueris ac fidelibus Christianis, an de falsis et impostoribus doleant. Si de falsis; superfluus dolor, qui malos doleat non beatos esse; cum utique quicumque mali sunt, successu rerum deteriores fiant, gaudentes sibi 6 nequitie studium bene cedere; et ideo uel ob hoc ipsum miserrimi esse debent ut mali esse desistant, uindicantes  improbissimis [a 1Kb] questionibus nomen religionis, et preferentes ad sordidissimas negotiationes [b 1Kb] titulum sanctitatis: quorum scilicet nequitiis si miserie comparentur, minus sunt miseri quam merentur: quia in quibuslibet miseriis constituti, non sunt tamen tam miseri quam sunt mali. Nequaquam ergo pro his dolendum quod non sunt diuites ac beati; multo autem pro sanctis minus: quia quamlibet uideantur ignorantibus esse miseri, non possunt tamen esse aliud quam beati. Superfluum autem est ut eos quispiam uel infirmitate uel paupertate uel aliis istiusmodi rebus existimet esse miseros, quibus se illi confidunt esse felices. Nemo enim aliorum sensu miser est, sed suo. Et ideo non possunt cuiusquam falso iudicio esse miseri, qui sunt uere sua conscientia  beati. Nulli enim, ut opinor, beatiores sunt quam qui ex sententia sua atque ex uoto agunt. Humiles sunt religiosi, hoc uolunt: [c 1Kb] pauperes sunt, pauperie delectantur: sine ambitione sunt, ambitum respuunt: inhonori sunt, [d 1Kb] honorem fugiunt: lugent,  lugere gestiunt: infirmi sunt, infirmitate letantur. Cum enim, inquit Apostolus, infirmor, tunc potens sum . Nec immerito sic arbitratur, ad quem Deus ipse sic loquitur: Sufficit tibi gratia mea: nam uirtus in infirmitate perficitur . Nequaquam ergo nobis dolenda est hec afflictio infirmitatum, quam intelligimus matrem esse uirtutum. Itaque quidquid illud fuerit, quicumque uere religiosi sunt, beati esse dicendi sunt: quia inter quamlibet dura; quamlibet aspera, nulli beatiores sunt quam qui hoc sunt quod uolunt. Soleant quamuis esse nonnulli qui turpia atque obscena sectantes, etsi iuxta 7 opinionem suam beati sunt, quia adipiscuntur quod uolunt; re tamen ipsa beati non sunt, quia quod uolunt, nolle debuerant. Religiosi autem  hoc cunctis beatiores sunt, quia et habent que uolunt, et meliora quam que habent omnino habere non possunt. Labor itaque, et ieiunium, et paupertas, et humilitas, et infirmitas non omnibus sunt onerosa tolerantibus, sed tolerare nolentibus. [e 1Kb] Siue enim grauia hec, siue leuia, animus tolerantis facit. Nam sicut nichil est tam leue quod ei non graue sit [f 1Kb] qui inuitus facit, sic nichil est tam graue quod non ei qui id libenter exsequitur, leue esse uideatur. Nisi forte antiquis illis prisce uirtutis uiris, Fabiis, Fabriciis, Cincinnatis, graue fuisse existimamus quod pauperes erant, qui diuites esse nolebant; cum omnia scilicet studia, omnes conatus suos ad communia emolumenta conferrent, et crescentes reipublice uires priuata paupertate ditarent. Numquid parcam  illam tunc agrestemque uitam cum gemitu et dolore tolerabant, cum uiles ac [g 1Kb] rusticos cibos ante ipsos quibus coxerant focos sumerent, eosque ipsos capere nisi ad uesperam non liceret? Numquid egre ferebant quod [h 1Kb] auara ac diuite conscientia auri talenta  non premerent, cum etiam argenti usum legibus cercerent? Numquid illecebre et cupiditatis penam putabant quod distenta aureis nummis marsupia non haberent, cum [a 1Kb] patricium hominem, quod usque ad decem argenti libras diues esse uoluisset, indignum curia iudicarent? Non despiciebant tunc, puto, pauperes cultus, cum uestem hirtam ac breuem sumerent, cum ab aratro arcesserentur ad fasces, et illustrandi habitu consulari, illis fortasse ipsis quas assumpturi erant imperialibus togis madidum sudore puluerem detergerent. Itaque tunc illi pauperes magistratus opulentam rempublicam habebant; 8 nunc autem [b 2Kb] diues potestas pauperem facit esse rempublicam. Et que, rogo, insania est, aut que cecitas, ut egestuosa ac mendicante republica diuitias posse credant stare priuatas? Tales ergo tunc  ueteres Romani erant; et sic illi tunc contemnebant diuitias, nescientes Deum, sicut nunc spernunt sequentes Dominum. Quanquam quid ego de illis loquor qui cura imperii propagandi, contemptum proprie facultatis ad publicas opes conferebant, et licet priuatim pauperes essent, diuitiis tamen communibus abundabant; cum etiam Greci quidam sapientie sectatores sine ullo publice utilitatis affectu prope omni se rei familiaris usu, assequende glorie auiditate, nudauerint; nec solum hoc, sed etiam usque ad contemptum doloris ac mortis doctrine sue culmen erexerint, dicentes scilicet etiam in catenis atque suppliciis beatum esse sapientem? Tantam uirtutis uim esse uoluerunt, ut non possit esse unquam uir  bonus non beatus. Si ergo illi a quibusdam nunc etiam sapientibus uiris miseri non putantur, qui nullos laboris sui fructus nisi ex presenti tantum laude capiebant; quanto magis religiosi ac sancti uiri miseri non putandi sunt, qui et presentis fidei oblectamenta  capiunt, et beatitudinis future premia consequentur?

III. Dixit quidam ex istis de quibus querimur cuidam sancto uiro secundum ueritatis regulam sentienti, id est, quod Deus omnia regeret ac [c 1Kb] pro humano genere necessariam nosset moderationem suam et gubernaculum temperaret, Quare ergo, inquam, tu ipse infirmus es? hoc utique eo sensu atque iudicio, hoc est: Si Deus, ut putas, in hac presenti uita omnia regit, si Deus cuncta dispensat; qua ratione fortis ac sanus est homo quem peccatorem scio, et tu infirmus, quem sanctum esse non 9 ambigo? Quis tam profundi cordis uirum non admiretur, qui merita religiosorum atque uirtutes tam magnis retributionibus dignas putat, ut in presenti hac uita carnes  atque fortitudines corporum premia putet debere esse sanctorum? Respondeo igitur, non unius tantum religiosi nomine, sed uniuersorum. Queris igitur, quisquis ille es, qua ratione infirmi sint sancti uiri. Respondeo breuiter, quia ideo sancti uiri infirmiores se esse faciunt; quia si fortes fuerint, sancti esse uix possunt. Opinor enim omnes omnino homines cibis ac poculis fortes esse; infirmos autem abstinentia, ariditate, ieiuniis. Non ergo mirum est quod infirmi sunt qui usum earum rerum respuunt per quas alii fortes fiunt. Et est ratio cur respuant, dicente Paulo apostolo de se ipso: Castigo corpus meum, et seruituti subiicio; ne forte cum aliis predicauerim, ipse reprobus efficiar . Si infirmitatem corporis appetendam sibi etiam Apostolus putat, quis sapienter  euitat? Si fortitudinem carnis Apostolus metuit, quis rationabiliter fortis esse presumit? Hec ergo ratio est, qua homines Christo dediti et infirmi sunt et uolunt esse. Absit autem ut hoc argumento religiosos putemus a Deo negligi, per quod confidimus plus amari. Legimus [d 1Kb] Timotheum apostolum carne  infirmissimum fuisse. Numquid negligebatur a Domino, aut ob infirmitatem Christo non placuit, qui ad hoc infirmus esse uoluit ut placeret? quemque etiam ipse apostolus Paulus , licet nimiis iam infirmitatibus laborantem, non tamen nisi pauxillulum uini sumere ac delibare permisit; hoc est, ita eum uoluit infirmitati sue consulere quod noluit tamen ad fortitudinem peruenire? Et hoc cur ita? Cur absque dubio, nisi quia, ut ipse dicit: Caro concupiscit aduersus spiritum, spiritus autem aduersus carnem. 10 Hec enim, inquit, inuicem sibi aduersantur, ut non quecumque uultis, illa faciatis , Non imprudenter [a 1Kb] quidam hoc loco dixit quod si repugnante corporis fortitudine, que optamus facere non possumus: infirmandum nobis carne sit ut optata faciamus.  »Infirmitas enim carnis, inquit , uigorem mentis exacuit, [b 1Kb] et affectis artubus, uires corporum in uirtutes transferuntur animorum; non turpibus flammis medulle estuant, non male sanam mentem latentia incentiua succendunt, non uagi sensus per uaria oblectamenta lasciuiunt; sed sola exsultat anima, leta corpore affecto, quasi aduersario subiugato. «Hec ergo, ut dixi, religiosis uiris causa infirmitatis est; eamque esse nec tu, ut arbitror, iam negas.

Iu. Sed sunt fortasse, inquis, alia maiora: id est, quod multa in uita ista aspera atque acerba patiuntur, quod capiuntur, quod torquentur, quod trucidantur. uerum est. Sed quid facimus quod et prophete in captiuitatem abducti sunt et apostoli etiam  tormenta tolerarunt? Et certe dubitare non possumus, quod tunc Deo maxime cure erant, cum pro Deo ista paterentur. At forsitan hoc ipso magis probare te dicis quod Deus in seculo isto omnia negligat, et futuro totum iudicio reseruet, quia semper et boni omnia mala passi sunt, et fecerunt mali. Non infidelis quidem uidetur assertio, maxime quia futurum Dei iudicium confitetur. Sed nos ita iudicandum humanum genus a Christo dicimus, ut tamen etiam nunc omnia Deum, prout rationabile putat, regere ac dispensare credamus; et ita in futuro iudicio iudicaturum affirmamus, ut tamen semper etiam in hoc seculo iudicasse doceamus. Dum enim semper gubernat Deus, semper iudicat: quia gubernatio ipsa iudicium est. 11 Quot modis hoc uis probemus?  ratione, an exemplis, an testimoniis? Si ratione; quis tam expers humane intelligentie est et huius ipsius de qua loquimur, ueritatis alienus, qui  non agnoscat ac uideat pulcherrimum mundi opus et inestimabilem supernarum infernarumque rerum magnificentiam ab eodem regi a quo creata sit, quemque elementorum fabricatorem, eumdem etiam gubernatorem fore? qui cuneta scilicet qua potestate ac maiestate condiderit, eadem etiam prouidentia ac ratione moderetur; presertim cum etiam in his que humano actu administrantur, nichil penitus sine ratione consistat, omniaque ita a prouidentia incolumitatem, quasi corpus ab anima uitam, trahant; ideoque in hoc mundo non solum imperia et prouincias, atque rem ciuilem ac militarem, sed etiam minora officia et priuatas domos, pecudes denique ipsas, et minutissima queque domesticorum animantium genera, non nisi humana ordinatione atque consilio,  quasi quadam manu et gubernaculo, contineri. Et hec omnia sine dubio uoluntate ac iudicio summi Dei: scilicet ut eo exemplo omne genus humanum particulas rerum et membra regeret, quo ipse summam totius mundani corporis gubernaret. Sed in principio, inquis, creaturarum hec sunt a Deo statuta atque disposita; ceterum patrata uniuersitate rerum atque perfecta, remouit a se cunctam terrestrium rerum curam [c 1Kb] et ablegauit; laborem uidelicet forte fugiens, a suo loco amandauit, et molestiam fatigationis euitans, aut occupatus negotiis aliis, partem rerum reliquit, quia totum obire non possit.

u. Remouet igitur a se, inquit, curam mortalium Deus. Et que ergo nobis diuine religionis est ratio? que uel causa Christum colendi, uel spes propitiandi?  12 Si enim neglig it Deus in hoc seculo genus hominum, cur ad celum quotidie manus tendimus, cur orationibus crebris misericordiam Dei querimus, cur ad ecclesiasticas domos currimus, cur ante altaria supplicamus? Nulla est enim nobis ratio precandi, si spes tollitur impetrandi. uides ergo quam stulta atque inanis sit huius persuasionis assertio: que utique si recipitur, nichil penitus de religione seruatur. Sed ad illud forte confugies ut dicas nos metu futuri iudicii Deum colere, et id omni presentium officiorum cultu elaborare ut in die futuri seculi mereamur absolui. Quid ergo sibi uult apostolus Paulus precipiens quotidie in Ecclesia ac iubens ut offeramus iugiter Deo nostro orationes, obsecrationes, postulationes, gratiarum actiones ? Et hec omnia quam  ob causam? quam utique, nisi, ut ipse dicit, ut quietam et tranquillam uitam agamus in omni castitate . Pro presentibus, ut uidemus, Domino supplicari  iubet et orare: quod utique non iuberet, nisi exorare posse confideret. Quomodo ergo aliquis pro obtinendis futuri temporis bonis apertas Dei aures, pro presentibus autem clausas atque obstructas putat? Aut quomodo nos in ecclesia supplicantes presentem nobis salutem a Deo poscimus, si audiendos nos penitus non putamus? Nulla ergo nobis pro incolumitatibus ac prosperitatibus nostris uota facienda sunt. Quin potius ut modestia supplicationis uocem conciliet postulantis, dicendum fortasse nobis est: Domine, non prosperitatem uite istius petimus, nec pro bonis presentibus supplicamus; scimus enim aures tuas his obsecrationibus clausas esse et auditum te ad preces istiusmodi non habere, sed pro his tantummodo petimus que sunt futura post mortem. Esto  igitur, postulatio talis utilitate non careat; 13 quomodo ratione subsistit? Si enim Deus a respectu huius seculi curam remouit, et postulantium precibus aures suas clausit; absque dubio qui non audit nos pro presentibus, non audit etiam pro futuris: nisi forte credimus pro precum diuersitate aures suas Christum uel tribuere uel negare, id est, ut claudat eas cum rogantur presentia. aperiat cum futura. Sed de his dicendum amplius non est. Tam stulta enim sunt et tam friuola, ut cauendum sit ne id ipsum quod pro honore Dei dicitur, iniuria Dei esse uideatur. Tanta quippe est maiestatis sacre et tam tremenda reuerentia, ut non solum ea que ab illis contra religionem dicuntur horrere, sed etiam que pro religione nos ipsi dicimus cum grandi metu ac disciplina dicere  debeamus. Igitur si stulte atque impie creditur quod curam humanarum rerum pietas diuina despiciat, ergo non despicit. Si autem non despicit, regit. Si autem regit, hoc ipso quod regit iudicat: quia regimen esse non potest, nisi fuerit iugiter in rectore iudicium.

uI. Sed parum esse fortasse quispiam putet quod hoc ratio declarat, nisi probetur exemplis. uideamus qualiter mundum a principio Deus rexerit; et ita eum omnia semper gubernasse monstrabimus, ut simul etiam iudicasse doceamus. Quid enim Scriptura dicit: Formauit igitur Deus hominem de limo terre, et inspirauit in eum spiraculum uite . Et quid postea? Posuit, inquit, eum in paradiso uoluptatis . Quid deinceps? Dedit scilicet legem, preceptis  imbuit, institutione formauit. Quid autem post hec secutum est? Preteriit homo mandatum sacrum, sententiam subiit, paradisum perdidit, penam damnationis excepit. Quis non in iis omnibus et gubernatorem Deum uideat et iudicem? 14 Constituit enim Adam in paradiso innocentem, expulit reum. In constitutione ordinatio est, in expulsione iudicium. Quando enim eum in loco uoluptatis posuit, ordinauit: quando autem reum de regno expulit, iudicauit.  Ergo hoc de primo homine, id est, de patre. Quid de secundo, id est, de filio? Factum est, inquit Scriptura sacra, post multos dies ut offerret Cain de fructibus terre munera Domino. Abel quoque obtulit de primitiis gregis sui et de adipibus eius. Et respexit Dominus ad Abel et ad munera eius: ad Cain uero et ad munera eius non respexit . Priusquam de euidentiore iudicio Dei dicam, puto quod etiam in his que iam diximus, quedam censura iudicii est. In hoc enim quod unius sacrificium Deus suscipit, alterius excludit, euidentissime utique et de unius iustitia et de iniquitate alterius iudicauit. Sed hoc parum est. Cum igitur futuro facinori uiam sternens fratrem in solitudinem trahit, secretis patrocinantibus scelus peragit, impiissimus pariter et stultissimus,  qui ad perpetrandum maximum nefas sufficere sibi credidit si aspectus uitaret hominum, fratricidium Deo teste facturus. Unde puto quod hec in illo iam tunc opinio fuerit que nunc in multis est, Deum scilicet terrestria non respicere et actus sceleratorum hominum non uidere. Nec dubium est, cum post facinus admissum, Dei sermone conuentus, nichil se de cede fratris [a 1Kb] scire responderit. Adeo inscium facti sui Deum arbitrabatur ut crederet feralissimum nefas tegi posse mendacio. At aliter expertus est quam putabat. Nam Deum, a quo non existimauit uideri scelera cum occideret, sensit uidere cum damnaretur. Hic nunc requirere ab illis uolo qui negant res nunc humanas uel respici a Deo, uel regi, uel iudicari; an cuncta in his que diximus e diuerso sint. 15 Puto  enim quod presens est qui sacrificio interest, et regit qui Cain post sacrificia castigat, et sollicitus est qui ab interfectore interfectum requirit, et iudicat qui percussorem impium iusta animaduersione condemnat. In quo quidem etiam illud non incommode: [b 1Kb] uerum ne miremur nunc sanctos homines quedam aspera pati, cum uideamus quod iam tunc Deus etiam per maximum nefas [c 1Kb] primum sanctorum siuit occidi. Que quidem qua ratione patiatur, neque humane imbecillitatis est plena indagine cognoscere, neque tunc temporis disputare. Interim probare satis est omnia istiusmodi non negligentia aut incuria Dei fieri, sed consilio ac dispensatione permitti. Nequaquam autem iniustum possumus dicere, in quo diuinum esse iudicium non possumus denegare: quia  summa iustitia est, uoluntas Dei. Neque enim ideo non iustum est quod diuinitas agit, quia capere uim diuine iustitie homo non ualet. Sed ad propositum reuertamur.

uII. uidemus ergo in his que dicta sunt nichil incuria Dei actum, sed quia quedam ex his dispositio diuina ita ordinauit, quedam patientia sustinuit, quedam sententia [d 1Kb] iudicauit. Sed non satis quidam forte existimant hec que dicimus nos probasse per  paucos. uideamus an id ipsum manifestare possimus etiam per uniuersos. Aucta igitur ac multiplicata humani generis multitudine simul et iniquitate, uidens Deus, inquit Scriptura sacra, quod multa malitia hominum esset in terra, et cuncta cogitatio cordis intenta esset ad malum omni tempore, penituit eum quod hominem fecisset in terra; et tactus dolore cordis intrinsecus, Delebo, inquit, hominem quem creaui, a facie terre . Consideremus quemadmodum in his omnibus et sollicitudo Domini pariter et seueritas indicetur. Primum enim ait: 16 uidens autem Deus; secundo, Tactus dolore cordis intrinsecus; tertio, Delebo, inquit, hominem quem creaui. In hoc siquidem quod uidere omnia Deus dicitur, cura eius ostenditur; in hoc quod dolet, terror irati; in hoc quod punit,  seueritas iudicantis. Penituit ergo, inquit Scriptura sacra, Deum quod hominem fecisset in terra; non quod Deus sit obnoxius huic motui aut ulli subiaceat [a 1Kb] passioni; sed sermo diuinus ad insinuandam plenius nobis rerum scriptarum intelligentiam, quasi humano nobiscum affectu loquens, sub nomine penitentis [b 1Kb] Dei uim demonstrauit irati. Ira est autem Diuinitatis, pena peccantis. Quid ergo post hec secutum est? Cum, inquit, uidisset Deus terram esse corruptam, dixit ad Ne: Finis uniuerse carnis uenit coram me: repleta est terra iniquitate a facie eorum, et ego disperdam eos cum terra . Et quid postea? Rupti sunt, inquit, omnes fontes abyssi magne, et cataracte celi aperte sunt: factaque est pluuia super terram quadraginta diebus et quadraginta noctibus . Et paulo post: Consumpta est omnis caro que mouebatur super terram . Et deinceps: Remansit autem solus Ne, et qui cum eo erant in arca . Hic nunc requirere ab illis uolo qui incuriosum rerum humanarum appellant Deum, an illo tempore uel curasse eum terrestria credant uel iudicasse. Puto enim non iudicauit tantum, sed etiam dupliciter iudicauit. Nam dum seruabat bonos, pium se retributorem, et dum condemnat malos, se uerum iudicem comprobauit. Sed hec forsitan apud stultos, quia ante diluuium, id est, quasi alio quodam seculo gesta sunt, minus auctoritatis habere uideantur. Quasi uero aut tunc alius Deus fuerit, aut postea eamdem mundi curam habere noluerit. Possum quidem diuino munere per singulas 17 post diluuium generationes  probare que dico; sed et enormitas uetat, et tamen certa quedam et maiora sufficiunt: quia cum idem sit absque dubio maiorum pariter ac minorum Deus, id  profecto intelligendum est in minoribus quod in maioribus comprobatur.

uIII. Igitur cum post diluuium generationi hominum benedixisset Deus, immensamque hominum multitudinem benedictio ipsa generasset, loquitur ad Abraham Dominus e celo , iubens ut deserat terram suam, inquirat alienam. uocatur, sequitur, adducitur, collocatur; fit de paupere locuples, de ignoto potens, infimus peregrinatione, excellentissimus dignitate. Sed ne hec tamen que ei [c 1Kb] data a Deo fuerant, muneris tantum uiderentur fuisse, non meriti, qui letabatur prosperis, probatur aduersis. Sequitur quippe labor, periculum, timor. uexatur commigratione, fatigatur exsilio, contumelia afficitur, uxore priuatur; immolari sibi Deus  filium iussit, pater obtulit; et quantum ad [d 1Kb] defunctionem cordis pertinet, immolauit. Rursum exsilia, rursum metus, Philistinorum inuidia, Abimelech rapina: multa quidem mala, sed tamen paria solatia. Nam etsi a plurimis afficitur, tamen de omnibus uindicatur. Quid igitur in cunctis istis que memorauimus? num Deus non est et inspector, et inuitator, et ductor, et sollicitus, et sponsor, et protector, et munerator, et probator, et sublimator, et ultor, et iudex? Inspector quippe est, dum ex omnibus unum elegit quem meliorem uidit; inuitator, dum uocat; ductor, dum ad ignota perducit; sollicitus, dum ad ilicem uisitat; sponsor, dum futura promittit; protector, quia inter gentes barbaras protexit; munerator, quia locupletauit; probator, quia tentari asperis  uoluit; sublimator, quia potentiorem omnibus 18 fecit; ultor, quia eum de aduersariis ultus est; iudex, quia dum ulciscitur, iudicauit. Subiungit autem statim huic historie Deus dicens: Clamor Sodomorum et Gomorrhe multiplicatus est, et peccatum eorum aggrauatum est nimis . Clamor, inquit, Sodomorum et Gomorrhe multiplicatus est. Pulchre clamorem dixit in se habere peccata. Grandis enim absque dubio peccantium clamor est, qui a terra ascendit ad celum. Quare autem peccata hominum quasi clamare testatur? Scilicet quia cedi aures suas Deus dicit clamoribus peccatorum, ne differatur pena peccantium. Et uere clamor, et grandis clamor est, quando pietas Dei peccatorum clamoribus uincitur ut peccantes punire cogatur. Ostendit ergo  Dominus quam inuitus puniat etiam grauissimos peccatores, dicens quod clamor Sodomorum ad se ascenderit. Hoc est dicere: Misericordia quidem mea  mihi suadet ut parcam, sed tamen peccatorum clamor cogit ut puniam. Cum ergo ista dixisset, quid consecutum est? Mittuntur angeli Sodomam , proficiscuntur, intreunt, bonorum fouentur officio, malorum uexantur iniuria; cecantur improbi, saluantur probi. [a 1Kb] Loth cum affectibus piis urbe educitur: urbs cum habitatoribus impiis concrematur. Interrogo hic utrumnam Deus ex iudicio malos, an sine iudicio concremarit? Qui sine iudicio Sodomitas punitos a Deo dicit, iniquum Deum arguit. Si autem cum iudicio malos perdidit, iudicauit. [b 1Kb] Iudicauit utique; et quidem iam quasi ad instar futuri iudicii iudicauit. Cum enim ad supplicium malorum gehennam in futurum arsuram esse manifestum sit, Sodomam et uicinas ei urbes celestis flamma consumpserit.  In presenti autem illud quod futurum est, Deus uoluit declarare iudicium, quando super impium populum gehennam misit e celo; 19 sicut etiam apostolus dicit  quod Deus ciuitates Sodomam et Gomorrham euersione damnarit, exemplum ponens impie acturis: quamuis id ipsum quod ibi actum est, plus habuerit misericordie quam seueritatis. Quod enim penam eorum tam diu distulit, misericordie fuit; iustitie, quod aliquando puniuit. Et ideo cum angelos Sodomam Deus mitteret, hoc nobis probare uoluit, quod etiam malos puniret inuitus. Scilicet ut cum legeremus que a Sodomitis angeli pertulissent, et uideremus scelerum immanitatem, criminum turpitudinem, libidinum obscenitatem; probaret utique nobis Deus quod ipse eos noluerit  perdere, sed ipsi extorserint ut perirent.

IX. Possum innumera proferre. Sed uereor ne dum satis [c 1Kb] rem probare nitimur, historiam texuisse uideamur. Moyses in deserto positus gregem pascit , rubum ardere conspicit, Deum ex rubo audit, precepta accipit, potestate exaltatur, ad Pharaonem mittitur, uenit, loquitur, contemnitur, uincit. Aegyptus percutitur, Pharaonis inobedientia uerberatur, et quidem non uno modo; scilicet [d 1Kb] ut plus  sacrilegus torqueatur diuersitate supplicii. [e 1Kb] Et quid postremo? decies rebellat, decies uerberatur. Quid ergo dicimus? Puto quod in his omnibus et curare pariter res humanas Deum et iudicare cognoscas. [f 1Kb] In Aegypto quippe tunc enim non simplex tantum, sed multiplex constat Dei fuisse iudicium. Quotiescunque enim rebellantes Aegyptios percussit, toties iudicauit. Sed post ista que diximus, quid secutum est? Isrel dimittitur, pascha [g 1Kb] celebrat, Aegyptios spoliat, diues abscedit, Pharaonem penitet, exercitum contrahit, ad fugientes peruenit, castris iungitur, tenebris separatur, siccatur pelagus, Isrel graditur, officiosa undarum patientia liberatur. Pharao sequitur, 20 mare super eum [h 1Kb] uoluitur, fluctu operiente deletur. Puto iam non obscurum in his que  acta sunt Dei esse iudicium, et quidem non iudicium tantum, sed etiam moderationem atque patientiam. Patientie enim fuit quod [i 1Kb] Aegyptii rebellantes sepe percussi sunt; iudicii, quod [i 1Kb] contumacie pertinaces morte damnati. Igitur post hunc rerum gestarum ordinem ingreditur eremum uictrix sine bello gens Hebreorum. Agit iter sine itinere, uiatrix sine uia, preuio Deo, diuino commilitio honorabilis, ductu celesti potens, sequens mobilem columnam, nubilam die, igneam nocte, congruas colorum diuersitates pro temporum diuersitate sumentem; scilicet ut et diei [k 1Kb] lucem lutea obscuritate distingueret, et caliginem noctis flammeo splendore claritatis radiaret. Adde huc fontes repente natos, adde medicatas aquas uel datas uel [l 1Kb] immutatas, speciem seruantes,  naturam relinquentes. Adde aperta erumpentibus riuis montium capita, adde scaturientia nouis puluerulenta arua torrentibus, adde inlatos itinerantium castris alitum greges Dei pietate indulgentissima [m 1Kb] , non usibus tantum hominum, sed etiam inlecebris seruientes, datum per quadraginta annos astris quotidie famulantibus cibum, rorantes iugiter escis dulcibus polos, non ad uictum tantum, sed etiam ad delicias profluentes. Adde homines in nullis membrorum  suorum partibus accessus et decessus humanorum corporum nescientes, ungues non auctos, dentes non imminutos, capillos semper equales, non attritos pedes, non [a 1Kb] scissas uestes, calciamenta non rupta, redundantem hominum honorem usque ad induuiarum uilium dignitatem. Adde huc erudiende gentis officio descendentem ad terras Deum, accommodantem se terrenis uisibus [b 1Kb] Deum filium, innumere 21 multitudinis plebem in consortium diuine familiaritatis admissam, sacre amicitie honore pollentem. Adde huc tonitrua, adde fulgura, terribiles buccinarum celestium sonos, tremendum undique totius eris fragorem, polos sacris clangoribus mugientes, ignes, caligines, nebulas Deo plenas, loquentem cominus Dominum, legem diuino ore resonantem,  incisas digito Dei litteras, [c 1Kb] rupices paginas, saxeum uolumen, discentem populum, et docentem Deum, ac mixtis pene hominibus atque angelis unam celi ac terre scholam. Sic enim scriptum est, quod cum retulisset Moyses uerba populi ad Dominum, dixerit ei Dominus: Iam nunc ueniam ad te in caligine nubis, ut audiat me populus loquentem ad te . Et paulo post: Ecce, inquit, ceperunt audiri tonitrua, ac micare fulgura et nubes densissima operire mentem . Et iterum: Descenditque  super montem Sina in ipso montis uertice . Ac deinceps: Loquebaturque cum Moyse, uidentibus uniuersis quod columna nubis staret ad ostium tabernaculi; stabantque et ipsi, et adorabant per fores tabernaculorum suorum. Loquebatur Dominus ad Moysen  facie ad faciem, sicut loqui solet homo ad amicum suum . Que cum ita sint, uideturne habere hominis curam Deus, hec tanta tribuens, hec tanta prestans, participem sermonis sui uilem homunculum faciens, et quasi in consortium sacre sodalitatis admittens, aperiens ei plenas diuitiis immortalibus palmas suas, alens eos nectaris poculo, pascens celesti cibo? Quam, rogo, maiorem eis gubernaculi sui prestare curam, quem maiorem prestare potuit affectum, quam ut cum presentis seculi uitam agerent, speciem iam future beatitudinis possiderent?

X. Sed respondeatur forte hoc loco, habuisse quondam hanc hominum curam Deum; 22 ceterum nunc penitus non habere. Unde hoc ita credimus?  forsitan quia, ut illi tunc, mannam quotidie non comedimus, cum agros triticeos plenos messibus demetamus; quia coturnices humanis se manibus ingerentes non apprehendimus, cum omnia auium, pecudum, bestiarum genera deuoremus; quod salientes rupibus aquas apertis oribus non [d 1Kb] excipimus, cum uinarias domos uinearum fructibus inrigemus? Addo ego amplius aliquid, quod nos ipsi, qui illos tunc Deo cure fuisse et nos a Deo negligi dicimus, si accipere pro presentibus bonis preterita possemus, respueremus penitus conditionis istius optionem. Nollemus enim hec que nunc habemus amittere, ut possemus ea quibus tunc illi usi sunt possidere; non quod nos meliora nunc habeamus quam gens illa tunc habuit, sed quia et illi qui quotidiano tunc celi  ac Dei ministerio pascebantur, antiquam uentris ingluuiem bonis presentibus preferebant, turpissima scilicet ciborum carnalium recordatione mesti, et fetidissimo ceparum atque alliorum amore egrescentes : non quod potiora essent quibus antea usi erant, sed quia, quod nunc a nobis fit, hoc tunc ab illis. Illi horrebant que erant, et que non erant desiderabant. Nos magis laudamus illa que tunc fuerunt quam ista que nunc sunt, non quia si eligendi facultas esset, semper habere illa mallemus, sed quia usitatum hoc humane mentis est uitium, [e 1Kb] illa magis semper uelle que desunt. Et quia, ut [f 1Kb] ille ait, aliena nobis, nostra plus aliis placent, [g 1Kb] accidit quoque illud quod generale ferme est omni homini, ut Deo semper ingratus sit; insitoque hoc et quasi natiuo  malo se cuncti inuicem uincunt, ut beneficiis Dei detrahant, ne debitores se esse cognoscant. Sed hec hactenus. Nunc ad negotii dudum cepti ordinem 23 reuertamur; quamuis, ut reor, non mediocriter iam probauerimus que proposuimus; sed addamus tamen adhuc, si placet, quippiam: quia melius est plus probare aliquid quam necesse est, quam minus forsitan quam negotio debeatur.

XI. Liberatus quondam de Pharaonis iugo populus Hebreorum, ad Sina montem preuaricatus est, et statim a Domino pro errore percussus. Sic enim scriptum est: Percussit ergo Dominus populum pro errore uituli quem fecerat Aaron . Quod potuit maius et euidentius de peccatoribus Deus ferre iudicium, quam ut statim [h 1Kb] consequeretur  pena peccantes? Et tamen cum omnis populus reus fuerit, cur non est in omnes missa damnatio? Quia pius scilicet Dominus partem percussit sententie sue gladio, ut partem corrigeret exemplo, preberetque omnibus simul et cercendo censuram et indulgendo pietatem. Censura enim fuit quod castigauit, pietas quod pepercit: quamuis utrumque impari modo. Plus siquidem tunc pietati datum est quam seueritati. Ideo utique, quia cum indulgentissimus Dominus propensiorem se semper miserationi prestet quam ultioni, licet in cercenda tunc Iudaici exercitus parte iudicio ac seueritati censura diuina aliquid attribuerit, maiorem tamen sibi populi portionem pietas uindicauit: specialiter quidem hoc, et peculiari tunc innumere plebis misericordia; ne  omnes scilicet quos reatus complectebatur, pena consumeret. Ceterum erga quasdam personas, ut legimus, ac familias censura Dei inexorabilis est; sicut illud, ubi otiante sabbatis populo, is qui colligere ligna usurparat, occidi iubetur : quamuis enim opus ipsum hominis uideretur innoxium, faciebat tamen eum diei obseruatio criminosum. uel cum duobus lite certantibus, unus qui blasphemarat, morte multatur. 24 Sic enim scriptum est: Ecce autem filius mulieris Isrelitidis quem pepererat de uiro Aegyptio inter filios Isrel, iurgatus est in castris cum uiro Isrelite. Cumque blasphemasset nomen Domini, et maledixisset ei, adductus est ad Moysen . Et paulo post: Miserunt, inquit, eum in carcerem, donec uiderent quid iuberet Dominus. Qui  locutus est ad Moysen, dicens: Educ blasphemum extra castra, et ponant omnes qui audierunt manus super caput eius, et lapidet eum populus uniuersus . Nunquid non presens Dei est manifestumque iudicium, et prolata quasi iuxta humani examinis formam celesti disceptatione sententia? Primum, qui peccauerat comprehensus est; secundo, quasi ad tribunal adductus; tertio, accusatus; deinde in carcerem missus; postremo, celestis iudicii auctoritate punitus. Porro autem non punitus tantum, sed punitus sub testimonio; ut damnare scilicet uideretur reum iustitia, non potestas: exemplo scilicet ad [a 1Kb] cunctorum emendationem proficiente, ut ne quis postea admitteret quod omnis in uno populus uindicasset. Hac igitur ratione atque iudicio omnia Deus  et nunc agit et semper egit, scilicet ut correctioni omnium proficeret quidquid singuli pertulissent. Sicut etiam et illud fuit, cum Abiu et Nadab, sacerdotalis sanguinis uiri, celesti igne consumpti sunt ; in quibus utique non iudicium tantum, sed presens Deus ostendere uoluit impendensque iudicium. Sic enim scriptum est quod cum egressus ignis a Domino deuorasset holocaustum , arreptis Nadab  et Abiu filii Aaron thuribulis, posuerunt ignem et incensum desuper, offerentes coram Domino ignem alienum: quod eis preceptum non erat. Egressusque ignis a Domino, deuorauit eos, et mortui sunt coram Domino . Quid enim aliud quam extentam 25 super nos dexteram suam et imminentem iugiter gladium uoluit ostendere, qui errorem supradictorum statim in ipso opere puniuit, nec pene prius peractum est facinus peccantium, quam ulcisceretur pena peccatum? Quamuis non id tantum in hac re actum sit, sed etiam multa alia. Cum enim in illis tunc non mens impia, sed facilitas nimium inconsulta punita sit, declarauit profecto Dominus quo supplicio digni essent qui contemptu Diuinitatis aliquid admitterent, quando etiam illi percussi a Deo essent qui sola mentis inconsideratione  peccassent, aut quam rei essent qui contra iussionem Domini sui facerent, cum etiam illi taliter plecterentur qui iniussa fecissent. Porro autem etiam ex hoc consulere Deus uoluit nostre correctioni per censuram salubris exempli, ut omnes laici intelligerent quantum iram Dei timere deberent, cum a presenti pena filios sacerdotis nec meritum parentis eriperet, nec ministerii sacri priuilegium uindicaret. Sed quid ego de his dico quorum inconsiderantia quodammodo Deum tetigit et ad celestem iniuriam redundauit? Maria contra Moysen loquitur, et punitur; nec punitur tantum, sed iudicii more punitur. Primum enim ad iudicium uocatur, deinde arguitur, tertio uerberatur. In obiurgatione excipit uim sententie, in lepra autem patitur piaculum criminose:  quamuis cercitio istiusmodi non Mariam tantum, sed etiam Aaronem humiliauerit, quia etsi deformari lepra summum antistitem non oportuit, et ipsum tamen Domini castigatio flagellauit: nec solum hoc, sed in penam quam Maria patitur, Aaron etiam quasi culpe particeps cercetur. Maria enim supplicio afficitur, ut Aaron confusione mulctetur. Porro autem ut inexorabilem in quibusdam agnosceremus formam diuini esse iudicii, 26 ne illius quidem intercessu qui lesus fuerat indulsit. Sic enim legimus ad Aaronem et Mariam dixisse Dominum: Quare igitur non timuisti detrahere seruo meo Moysi? iratusque abiit. Et ecce Maria apparuit candens lepra quasi nix; clamauitque Moyses ad Dominum dicens: Obsecro, Domine, sana eam. Cui respondit Dominus: Si pater eius  spuisset in faciem illius, non debuerat saltem decem dierum rubore suffundi? Separetur septem diebus extra castra, et postea reuocabitur . Sufficiant igitur de hoc genere diuisionis et de hac parte sermonis ista que diximus. Infinitum enim est de omnibus disputare, que nimis longum est etiam sine disputatione numerare. Sed adhuc tamen aliquid addamus.

XII. Penitet gentem Hebreorum de Aegypto recessisse  , percutitur; dolet deinde fatigari se labore itineris, affligitur; carnes desiderat, uerberatur. Et quia quotidie mannam edens explere inlecebris cupit uentris ingluuiem, optata quidem cupiditate saturatur, sed in ipsa tamen saturitate torquetur. Adhuc enim, inquit Scriptura, esca erat in ore ipsorum, et ira Dei ascendit in eos. Et occidit plurimos eorum, et electos Isrel impediuit . Og contra Moysen rebellat, exstinguitur . Core conuiciatur, obruitur. Dathan et Abiron murmurant, deuorantur . Aperta est enim, inquit, terra, et deglutiuit Dathan, et operuit synagogam Abiron . Ducenti quoque et quinquaginta, ut sacer sermo testatur, principes uiri qui tempore concilii per nomina uocabantur, surrexerunt  contra Moysen: Cumque stetissent contra Moysen et Aaron, dixerunt: Sufficiat uobis, quia omnis multitudo sanctorum est, et in ipsis est Dominus. Cur eleuamini super populum Domini ? Et quid post hec? Ignis, inquit, egressus a Domino interfecit ducentos quinquaginta uiros qui offerebant in censum . 27 Sed cum hec tanta fierent, celestis cura non profuit. Adhibita est sepissime cercitio, sed emendatio non est secuta. Sicut enim nos, cum flagellamur assidue, non corrigimur, ita et illi cum cederentur sepissime, non emendabantur. Quid enim scriptum est? Murmurauit autem omnis multitudo filiorum Isrel sequenti die contra Moysen et Aaron, dicens: uos interfecistis populum Domini . Et quid postea? Percussa sunt statim et diuino  igne consumpta quatuordecim millia hominum et septingenti. Cum omnis ergo tunc populi multitudo peccauerit, cur non est in omnibus uindicatum? presertim cum ex illa quam supra dixi seditione Core nullus euaserit. Cur ibi cunctum peccantum cetum  interfici Deus uoluit, hic tantummodo portionem? Scilicet quia plenus et [a 1Kb] iustitie et misericordie Dominus, et pietati sue multa donat per indulgentiam, et [b 1Kb] seueritate punit per disciplinam. Et ideo ibi prestitit discipline, ut proficeret cunctorum emendationi penam omnium noxiorum; hic autem misericordie sue tribuit, ne uniuersus populus deperiret. Et tamen cum tam misericorditer egerit, quia in parte plebis castigatio toties repetita non profuit, ad ultimum omnes morte damnauit. Que res et timori et emendationi nostre simul proficere deberet, scilicet ne qui illorum exemplo penitus non corrigimur, illorum fortasse exitu puniamur. Non enim dubium est quid actum de eis fuerit. Nam cum uniuersa gens Hebreorum ad hoc de Aegypto exierit ut terram  repromissionis intraret, preter duos tantum sanctos nullus intrauit. Sic enim scriptum est: Locutus est Dominus ad Moysen et Aaron, dicens: Usquequo multitudo hec pessima murmurat contra me? uiuo ego, ait Dominus: sicut locuti estis ante me hodie, sic faciam uobis. 28 In solitudine hac iacebunt cadauera uestra . Et quid postea? Paruulos, inquit, uestros de quibus dixistis quod prede hostibus forent, introducam ut uideant terram que uobis displicuit. uestra cadauera iacebunt in solitudine . Et quid deinde? Omnes, inquit, mortui sunt atque percussi in conspectu Domini . Quid est quod in his omnibus non sit? uis uidere rectorem? Ecce et presentia corrigit, et futura disponit. [c 1Kb] uis uidere seuerum iudicem? Ecce  noxios punit. uis uidere iustum et pium? Ecce innocentibus parcit. uis uidere in omnibus iudicem? Ecce ubique iudicium est. Nam et ut iudex arguit, et ut iudex regit. Iudex promit sententiam, iudex noxios perimit, iudex innoxios muneratur [d 1Kb] .



LIBER SECUNDUS.


28 1. Sufficiunt igitur de exemplis ista que diximus; quibus utique iugiter Deus noster et contemplator sollicitissimus, et gubernator piissimus, et iudex iustissimus comprobatur. Sed cogitat de imperitioribus forte aliquis: Si sic aguntur nunc a Deo omnia ut tunc acta sunt, quid est quod mali preualent, affliguntur boni, et cum tunc iram mali senserint, et misericordiam boni, nunc uidentur sentire quodammodo boni iram et mali gratiam? Paulo post ad ista respondeam.  Nunc quia tria hec, id est, presentiam Dei, gubernationem atque iudicium, tribus his me probaturum esse promisi, hoc est, ratione, exemplis ac testimoniis, quia ratione et exemplis iam satisfecimus, superest ut testimoniis declaremus: 29 quamuis exempla ipsa que diximus, haberi pro testimoniis debeant, quia recte testimonium esse dicitur quo rerum ueritas approbatur. Quid igitur ex illis tribus que supra dicta sunt, per testimonia sacra primum  probari debet, presentia, an gubernatio, anne iudicium? Presentia, opinor: [a 1Kb] quia qui uel recturus est uel iudicaturus, presens absque dubio esse debet, ut uel regere quidquid illud est uel iudicare possit. Loquens in uoluminibus suis sermo diuinus sic ait: In omni loco oculi Domini contemplantur bonos et malos . Ecce habes presentem, ecce intuentem, ecce in omni loco cura ac prouisione uigilantem. Idcirco enim et bonos ab eo considerari et malos dixit, ut probaret scilicet nichil ab eo negligi, quem ostenderet uniuersa rimari. Quod ut plenius capias, audi quid in alio Scripturarum loco idem testatur Spiritus sanctus: Oculi, inquit, Domini super timentes eum, ut eripiat a morte animas eorum, et alat eos in fame . Ecce cur aspicere iustos homines  Deus dicitur; utique ut conseruet, ut protegat. [b 1Kb] Aspectus enim Diuinitatis propitie, munus est conseruationis humane. Nam et alibi idem diuinus Spiritus: Oculi, inquit, Domini super iustos, et aures eius in preces eorum . uide qua benignitate agere cum suis Deum Scriptura dicit. In hoc siquidem quod ait oculos Domini super iustos esse, affectus aspicientis ostenditur; in hoc autem quod aures in precibus paratas, semper exaudientis largitas demonstratur. Quamuis per id quod dicit, diuinas aures in precibus semper esse iustorum, non audientia tantum Dei, sed quedam quasi obedientia Dei designetur. Quomodo enim in precibus iustorum diuine aures sunt? Quomodo, nisi ut semper audiant, nisi ut semper exaudiant, nisi ut prompte audita tribuant,  nisi ut illico exaudita concedant? 30 Semper ergo ad audiendas sanctorum preces parate Domini nostri aures, semper attente sunt. Quam beati essemus omnes, si quam promptam erga nos Dei audientiam legimus, tam prompte ipsi Deum audire uellemus! Sed forsitan dicis, hoc quod iustos aspicere Deus legitur, parum prodesse cause, quia non sit generalis Diuinitatis intuitus qui iustis tantum speciali benignitate tribuatur. Iam quidem superius sacer sermo testatus est quia oculi Domini contemplantur bonos et malos. Sed si hoc etiam nunc uis plenius probari, respice quid sequatur. Hoc enim subditur:  uultus autem Domini super facientes mala, ut perdat de terra memoriam eorum . uide absque dubio quia non potes queri quod non aspiciat etiam iniustos Deus, quia intelligis generalem quidem esse in omnes Domini uisionem, sed meritorum fieri disparilitatem diuersam. Boni quippe aspiciuntur ut conseruentur, mali ut disperdantur: cum quibus utique partem et ipse habens, qui hominem a Deo aspici negas, non solum uideri te a Domino euidenter intellige, sed periturum quoque indubitanter agnosce. Nam cum ad hoc sit uultus Dei super facientes mala, ut perdat de terra [c 2Kb] memoriam eorum, necesse est ut qui aspicere Dei uultum per fidem negas, aspicientis iram perditione cognoscas. Igitur de presentia ac de aspectu Dei ista sufficiunt.


DE GUBERNATIONE DEI.

II. uideamus nunc an qui respicit regat, cum utique ipsa ratio aspiciendi causam in se habeat gubernandi: quia non ad hoc respicit ut cum aspexerit negligat, qui scilicet per id ipsum non negligere intelligitur quia respicere dignatur; presertim cum superius sacer sermo 31 testatus sit malos ad perditionem a Deo aspici, bonos ad salutem. Hoc ipso utique dispensatio diuini gubernaculi demonstratur. Hoc est enim iusta gubernatione regere et singulos quosque homines pro meritorum diuersitate tractare. Sed accipe tamen de hac re plenius testimonium. Dicit ad Deum Patrem in psalmo Spiritus sanctus: Qui regis Isrel, intende . Isrel, uidens Deum interpretatur: quem utique cum Christiani fide et  corde uideant qui fideliter credunt, licet gubernator omnium Deus sit, illis tamen peculiariter regimen prestari a Deo dicitur, qui regi peculiariter a Diuinitate mereantur. Unde et tu, quicunque ille es, si Christianus es, necesse est ut regi te a Deo credas. Si autem gubernari te a Deo cum ceteris Christianis omnino non putas, necesse est extra omnes Christianos te esse cognoscas. Sed si illud, ut supra iam diximus, magis queris quod ad omnes homines, non quod ad solos pertinet Christianos, ecce euidenter dicit uolumen sacrum cuncta quotidie nutu Diuinitatis regi et incessabiliter a Deo omnia gubernari. [d 1Kb] Ipse enim,  inquit, diligit consilium et disciplinam . Nec enim est aliud Deus, cuius cura est de omnibus. Cum sis ergo, inquit, iustus, iuste omnia disponis, et cum magna reuerentia disponis nos . Ecce habes iugiter disponentem Deum, iugiter gubernantem: quamuis in isto Scripture loco non gubernatio tantum sacra, sed etiam dignitas declaretur humana. In hoc enim quod ait, disponis nos, uis diuine gubernationis; in hoc autem quod cum magna reuerentia, culmen humane ostenditur dignitatis. Alibi quoque in propheta: Nunquid non celum, inquit, et terram ego impleo ? Cur autem cuncta impleat, ipse declarat: Quia uobiscum sum, Inquit, ut saluos faciam uos . Ecce enim 32 non modo regimen suum Dominus et impletionem,  sed etiam uim ac beneficium ipsius adimpletionis ostendit. Hunc enim fructum in se habet Diuinitatis impletio, ut saluet ea que adimplentur. Et ideo in apostolorum Actibus beatissimus Paulus, In ipso, inquit, et uiuimus, et mouemur, et sumus . Plus absque dubio quam gubernator est uite, in quo motus ipse uiuentis est. Non enim dixit ab ipso nos, sed in ipso moueri, docens scilicet insitam intra uirtutes sacras omnium nostrum esse substantiam; quia in ipso profecto uiuimus a quo hoc ipsum ducimus quod sumus. Sed et Saluator ipse in Euangelio: Ecce ego, inquit, uobiscum sum omnibus diebus usque ad consummationem seculi . Non solum nobiscum se esse dixit, sed etiam omnibus diebus esse nobiscum. Tu eum, o ingratissime homo, qui  sine cessatione nobiscum est, nec curam nec respectum nostri habere dicis? Quid ergo facit nobiscum? Nunquid ad hoc nobiscum est, ut non respiciat, ut negligat? Et quomodo sibi utrumque conuenit, ut qui pietati prestat presentiam, impietati tribuat incuriam? Ecce enim, inquit, uobiscum sum omnibus diebus usque ad consummationem seculi. Preclare uidelicet affectum Dei interpretamur, si nos calumniamur ab eo iugiter negligi, cum ille nos a se testetur iugiter non relinqui. Ille per hoc ostendere uoluit quod a nobis affectu et protectione iugiter non discederet, qui a nobis etiam presentia non abesset. Nos in contemptum nostri diuinam uertimus caritatem, nos amoris testimonia in odii argumenta mutamus. Hoc enim quod presentem se esse dicit, odii magis testimonium  esse uolumus quam amoris. Nam si absentem se Dominus futurum esse dixisset, minus causari forsitan de incuria poteramus absentis. Maioris contemptus res est 33 atque fastidii, si nos iugiter negligit qui a nobis iugiter non recedit, et plus in se odii nostri habet, si ad hoc semper nobiscum permanet ut qui nos presentia nunquam deserit, semper repudiet affectu. Sed absit hoc de piissimo ac misericordissimo Deo credi, ut ad hoc semper nobis uoluerit assistere ut nos maiore fastidio negligere uideretur assistens. Absit hoc scelus dici. Nemo enim, puto, uel in toto  humano genere tam malus est qui ideo cum ullo hominum uelit esse quia non amet, et ad hoc tantum uti presentia sua cupiat ut maiore odii fructu possit despicere presentem. Ipsa nos uel doceat humana natura, uel uincat, si non ideo cum quocunque homine esse cupimus quia eum cum quo esse cupimus diligimus. Et quia utique diligimus, prodesse ei presentiam nostram cupimus quem amamus. Quod ergo etiam malo homini auferre non possumus, Deo tollimus, et peiorem pessimis hominibus Deum facimus, qui ad hoc futurum nobiscum se esse dixerit ut fastidiosius nos negligeret, cum fuisset. Sed hec hactenus.

III. Superest ut quia testimoniis sacris et respici ac regi a Deo omnia iam probauimus, etiam iudicari  plurima in hoc seculo a Diuinitate doceamus. Dauid sanctus cum a Nabale Carmelo contumelie pertulisset iniuriam, quia se ipse ulcisci distulit, ultionem statim Deo exsecutore percepit. Exstincto itaque paulo post aduersario suo et manu celesti obruto, sic locutus est: Benedictus Dominus, qui iudicauit causam opprobrii mei de manu Nabal . Eumdem quoque cum fugasset e regno filius persecutor, iudex in breui Dominus uindicauit, nec uindicauit tantum, sed cumulatius uindicauit quam ipse uoluit qui uindicabatur. Ut ostenderet scilicet Deus grauiorem sibi esse iniuriam 34 iniusta tolerantium quam tolerantibus suam. Nam qui supra uotum eius uindicat qui uindicatur, quid aliud uult intelligi quam se ipsum in eo quem sic ulciscitur uindicare? Acto itaque in crucem  non manu factam filio parricida, uindictam ei diuinitus attributam sic nuntiatam refert sermo diuinus: Bonum apporto nuntium, domine mi rex. Iudicauit enim pro te hodie Dominus de manu omnium qui surrexerunt contra te .

Iu. uides quomodo non rebus tantum, ut supra diximus, et exemplis, sed ipso nomine atque appellatione iudicii, Deum etiam presenti seculo iudicare diuine per sacros testes littere probant. Sed forsitan dices id specialiter sancto uiro a Deo prestitum, ut de aduersariis eius protinus iudicaret. Dies me deficiet, si de presentibus in hoc mundo sententiis Dei atque iudiciis dicere uelim. Sed tamen ut euidenter agnoscas censuram suam et examen sacrum non tam personis prestare quam causis, audi quomodo iudex  Deus, qui pro Dauid seruo suo sententiam assidue euidentem dedit, contra Dauid ipsum sepius [a 1Kb] iudicarit. Et quidem hoc non in multorum hominum negotio, aut, quod forsitan potuisset Deum magis mouere, sanctorum, sed in causa et unius hominis et [b 1Kb] barbari, et ubi tantum uirum persona penitus non grauauerat, nisi causa mulctasset. Interfecto Uria Etheo, homine gentis impie et nationis inimice, statim fit ad Dauid sermo diuinus: Uriam Etheum percussisti gladio et uxorem illius accepisti uxorem, et interfecisti eum gladio filiorum Ammon.  Quamobrem non recedet gladius de domo tua usque in sempiternum. Itaque hec dicit Dominus: Ecce ego suscitabo super te malum de domo tua, et tollam uxores tuas in oculis tuis, et dabo proximo tuo. Tu enim fecisti 35 abscondite; ego uero faciam uerbum istud in conspectu omnis Isrel, et in conspectu solis . Quid dicis tu, qui non solum noniudicari quecunque agimus, sed nec respici omnino a Deo credis? uidesne etiam a secreto illo quo Dauid semel lapsus est, nequaquam Dei oculos abfuisse? Unde et tu, qui, ad solatium arbitror peccatorum tuorum, considerari actus nostros a Deo non putas, ex hoc ipso et aspici te a Christo semper intellige, et puniendum forsitan propediem esse cognosce; quia etiam Dauid sanctum uides unum errorem suum nec  secreto occultorum penetralium potuisse contegere, nec a presentibus penis priuilegio saltem [a 1Kb] magnorum operum uindicare. Quid enim ait ad eum Dominus? Tollam uxores tuas in conspectu tuo; et gladius non recedet a domo tua usque in sempiternum. uides quam presens excipiat tantus uir pro uno statim errore iudicium. Protinus culpam secuta damnatio est, et damnatio statim puniens nichilque reseruans, atque illico cercens reum, non in futurum differens reatum. Et ideo non dixit, Quia fecisti hoc, uenturum iudicium Dei senties, et futuro gehenne igne torquebere; sed, presentia, inquit, tormenta senties, atque imminentem iam ceruicibus tuis diuine seueritatis gladium sustinebis. Et quid post hec? Agnoscit scilicet reus culpam, humiliatur, compungitur, confitetur, luget,  penitet, deprecatur, gemmas regias abdicat, crispantia auro textili indumenta deponit, purpura exuitur, diademate [b 1Kb] exhonoratur, cultu et corde mutatur, totum regem cum ornatibus suis abiicit, prouidum penitentem cum patrocinio ambitiosi squaloris assumit, ieiunio exigitur, ariditate siccatur, fletu effunditur, solitudine carceratur. Et tamen rex tanti nominis, sanctitate maior quam potestate, prerogatiuis 36 meritorum antecedentium supereminens, cum tanto ambitu supplicet, non euadit. Et hic tantum tam grandis penitentie fructus est, quod eternis quidem piaculis non addicitur, sed in presenti tamen ueniam non meretur. Denique quid penitenti propheta ait? Quia blasphemare fecisti inimicos Domini, filius qui ex te natus est morietur . Preter penam acerbe  orbitatis, etiam hunc addi piissimo patri intellectum summi supplicii Deus uoluit ut dilectissimo filio causa mortis pater ipse existeret qui doleret, cum utique natum ex crimine puerum crimen ipsum occideret quod creasset.


u. Hoc ergo primum est diuine animaduersionis exordium. Primum utique, non solum. Secuta namque est erumnarum ingentium longa series, atque a domo eius iugis admodum malorum continuatio non recessit. Thamar Amnonis furore corrumpitur; Amnon ab Absalone iugulatur . Scelus quidem grande [c 1Kb] ab uno fratre committitur, sed peius tamen ab alio uindicatur. Inter hec tamen Dauid pater facinore utriusque punitur. Duo filii peccant, sed tres duorum scelere perduntur. In Thamar enim uirginitas amittitur; in Amnone etiam Absalonis perditio lugetur. Et quidem nescias quem de filiis duobus tam bonus pater grauius amiserit, illum qui manu fratris occisus est in hoc seculo, an illum qui sua periit in futuro. Iam uero hinc iuxta uerbum  Dei inestimabilis mali cumulus. Insidias diu pater a filio patitur, regno pellitur, et ne occidatur, profugus abscedit. Impurior nescias, an cruentior filius. Quia interficere patrem non potest parricidio, fedat incestu; et quidem incestu, preter incesti nefas, per industriam accumulandi sceleris elato; cum utique facinus, quod etiam secreta abominabile facerent, persecutor parentis publice 37 perpetraret; scilicet ut feralissimo crimine non pater tantum absens deformaretur quam oculi etiam totius orbis publico fedarentur incestu. Iam si addenda est et ipsius fuge facies, quale illud fuit cum tantus rex, tanti nominis, cunctis regibus altior, mundo maior, omnes admodum suos cum paucissimis suis fugeret, in comparatione dudum sui egestuosus, in comparatione sui  solus, fugiens cum metu, cum dedecore, cum luctu, operto, inquit Scriptura, capite, et nudis pedibus incedens , [d 1Kb] superstes prioris status a se ipso exsulans, pene iam post se uiuens, deiectus usque in seruorum suorum uel, quod graue est, contumeliam, uel, quod grauius, misericordiam; ut uel Siba eum pasceret, uel maledicere Semei publice non timeret ; ita Dei iudicio a se alter effectus, ut ei quem [e 1Kb] timuerat [f 1Kb] totus orbis, unus in faciem insultaret inimicus.

uI. Ubi sunt qui a Deo respici res humanas negant? Ecce quoties testes sacri in persona unius hominis non respexisse tantummodo Deum, uerum etiam iudicasse docuerunt. Et cur hec omnia? Cur utique, nisi ut intelligeremus eamdem futuram semper in  mundo censuram et cercitionem Dei que fuisset. Et ideo etiam sanctos homines castigatos quondam iudicio Dei legimus, ut iudicandos nos Deo iudice etiam presenti seculo nosceremus. Quia sicut Deus est semper, sic iustitia Dei semper; sicut omnipotentia  Domini indeficiens, sic censura indemutabilis; sicut Deus iure perpetuus, sic iustitia perseuerans. Et ideo omnes admodum sancti in libris sacris inter discriminum imminentium motus et persecutorum gladios constituti presens iudicium Dei postulant. Sic enim iustus dicit in psalmo: Iudica me, Deus, et discerne causam meam de gente non sancta . Quod ne ad futurum Dei 38 iudicium trahi possit, subdit statim: Ab homine iniquo et doloso eripe me . Presens utique iudicium Dei postulat, qui liberari se de manu persecutoris implorat. Et bene pro conscientia bone cause non tam suffragium Domini quam iudicium deprecatur: quia bone cause optimum semper suffragium tribuitur, si cum iustitia iudicetur. Alibi quoque hoc euidentissime: Iudica, Domine, nocentes  me, expugna impugnantes me. Apprehende arma et scutum, et exsurge in adiutorium mihi . uides etiam hoc loco non futuri examinis seueritatem, sed censuram presentis iudicii postulari. Hoc est enim illud quod ait: Apprehende scutum, et arripe gladium; scutum scilicet ad protectionem, gladium ad ultionem: non quia hoc iudicans Deus egeat apparatu, sed quia in hoc seculo hec terribilium rerum  nomina terribilium iudiciorum sunt instrumenta, ad humanam intelligentiam humanarum rerum significationibus loquens; quia iudicari ac uindicari se de aduersariis precabatur, per instrumenta terrene istius ultionis uim diuine animaduersionis expressit. Denique alibi propheta idem quid inter presens et futurum iudicium Dei esset ostendit. Quid enim de censura presentis examinis dicit ad Dominum? Sedes super thronum qui iudicas equitatem . Quid autem de futuro Dei eternoque iudicio? Iudicabit, inquit, orbem terre in equitate . Et iterum: Iudicabit populos cum iustitia. Ipsis scilicet uerbis presentis temporis et futuri tempus iudicii utriusque distinxit. Ut autem futurum distingueret a presenti,  subiecit postea Iudicabit. Hec igitur de cura erga nos Dei et gubernaculo et iudicio, ratione, exemplis, testimoniis probasse satis est, maxime quia etiam que post hoc secutura sunt, ad id ipsum omnia pertinebunt. Nunc si a Deo cuius negotium agimus, uires ad agendum acceperimus, ea que contra hec ab aduersariis dici solent, et proferre simul et refutare tentabimus.



LIBER TERTIUS.

39 I. [a 1Kb] Bene se res habet. Iacta sunt fundamenta operis pia molitione cepti et diuini officii amore suscepti. Et ideo non sunt solubili luto posita, nec temporali lapide constructa, sed sacrarum expensarum confectione ualida, et diuini magisterii arte firmata:  que, ut ipse in Euangelio Deus dicit, nec uentis possint furentibus concuti, nec alluuione fluminum subrui, uel pluuiarum infusione dissolui . Cum enim opus hoc manus quodammodo diuinorum uoluminum instruxerit, et celestium Scripturarum compago solidarit, necesse est tam firma hec per Dominum Iesum Christum esse que facta sunt, quam firma illa sunt que fecerunt. [b 1Kb] Aedificium itaque hoc naturam status sui de stirpe sumit, et labefactari saluis auctoribus suis non potest. Sicut enim in terrenis edificiis deiicere parietes nullus potest, nisi prius lapides et cementa deiecerit, sic edificium quod construximus dissoluere nullus ualet, nisi id unde structum est et consummatum ante dissoluerit: quod quia labefactari utique nequaquam potest,  recte etiam a nobis incolumitas edificii presumitur, cuius status subsidiis immortalibus continetur. Queritur itaque, cum hec ita sint, si totum quod in hoc mundo est, cura et gubernaculo 40 et iudicio Dei agitur; cur et melior multo sit [c 1Kb] barbarorum conditio quam nostra; cur inter nos quoque ipsos [d 1Kb] sors bonorum durior quam malorum; cur probi iaceant, improbi conualescant; cur iniquis, et maxime potestatibus, uniuersa succumbant? Possum quidem rationabiliter  et satis constanter dicere: [e 1Kb] Nescio. Secretum enim et consilium Diuinitatis ignoro. Sufficit mihi ad cause huius probationem dicti celestis oraculum. Deus a se, ut libellis superioribus iam probauimus, omnia dicit aspici, omnia regi, omnia iudicari. Si scire uis quid tenendum sit, habes litteras sacras. Perfecta ratio est, hoc tenere quod legeris. Qua causa autem Deus hec de quibus loquimur ita faciat, nolo a me requiras. Homo sum; non intelligo, secreta Dei inuestigare non audeo, et ideo etiam attentare formido: quia et hoc ipsum genus quasi sacrilege temeritatis est, si plus scire cupias quam sinaris. Sufficiat tibi quod Deus a se agi ac dispensari cuncta testatur. Quid me interrogas, quare alter maior sit, alter minor; alter miser, alter beatus; alter  fortis, alter infirmus? Qua causa quidem hec Deus faciat, non intelligo; sed ad plenissimam rationem abunde sufficit quod a Deo agi ista demonstro. Sicut enim plus est Deus quam omnis humana ratio, sic  plus mihi debet esse quam ratio, quod a Deo agi cuncta cognosco. Nihil ergo in hac re opus est nouum aliquid audire; satis sit pro uniuersis rationibus auctor Deus. Nec licet ut de his que diuino aguntur arbitrio, aliud dicas iustum, aliud iniustum: quia quidquid a Deo agi uides atque conuinceris, necesse est plus quam iustum esse fatearis. Hec ergo de gubernaculo Dei atque iudicio expeditissime ac fortissime dici possunt. Neque enim necesse est ut argumentis a me probetur 41 quod hoc ipso quia a Deo dicitur comprobatur. Itaque cum legimus dictum a Deo quia aspiciat iugiter omnem terram, hoc ipso probamus quod aspicit quia aspicere se dicit; cum legimus quod regat cuncta que fecit, hoc ipso approbamus quod regit, quia se regere testatur; cum  legimus quod presenti iudicio uniuersa dispenset, hoc ipso est euidens quod iudicat quia se iudicare confirmat. Alia enim omnia, id est, humana dicta, argumentis ac testibus egent. Dei autem sermo ipse sibi testis est, quia necesse est quidquid incorrupta ueritas loquitur, incorruptum sit testimonium ueritatis. Sed tamen cum per Scripturas sacras scire nos quasi de arcano animi ac mentis sue quedam uoluerit Deus noster, quia ipsum quodammodo Scripture sacre oraculum Dei mens est; quidquid uel agnosci per suos uel predicari Deus uoluit, non tacebo. Unum quamuis priusquam loqui ordiar, scire cupiam, cum Christianis mihi loquendum an cum paganis sit. Si enim cum Christianis, probaturum me quod ago esse non dubito; si autem cum paganis, probare  contemno: non quia deficiam in probatione, sed quia profuturum quod loquor esse despero. Infructuosus quippe est et inanis labor, ubi non recipit probationem prauus auditor. Sed tamen quia esse nullum omnino arbitror Christiani nominis hominem qui non se Christianum uideri uelit, ego cum Christiano agam. Quamuis enim quis impie ac paganice infidelitatis sit, mihi tamen satis est a Christiano probari quod dico.

II. Causaris igitur quid si istud quod Christiani qui Deum credimus, miseriores omnibus sumus. Sufficere quidem mihi ad respondendum hoc loco poterat quod Apostolus ad Ecclesias dicit: Nemo moueatur in tribulationibus. Ipsi enim scitis 42 quia in hoc positi sumus . Et ideo cum in hoc  positos nos esse a Deo Apostolus dicat, ut erumnas, ut miserias, ut tristitias perferamus, quid mirum est si mala cuncta perferimus, qui ad toleranda aduersa omnia militamus? Sed quia multi ista non sapiunt, et putant homines Christianos hec quasi stipendia fidei sue a Deo capere debere, ut quia sint cunctis gentibus religiosiores, sint cunctis etiam fortiores, acquiescamus opinioni eorum atque sententie. Sed uideamus tamen quid sit Deum fideliter credi. Qui enim  tam magnam credulitatis et fidei mercedem in hoc seculo esse uolumus, qualis credulitas aut fides ipsa esse debeat considerare debemus. Quid est igitur credulitas aut fides? Opinor, [a 1Kb] hominem fideliter Christo credere, id est, fideliter Dei mandata seruare. Sicut enim serui hominum diuitum aut procuratores, quibus uel supellectilis copiosa uel cellaria opulenta creduntur, fideles absque dubio dici non queunt si res sibi traditas deuorarint, sic profecto etiam Christiani homines infideles sunt, si bona sibi a Deo assignata corruperint. Queritur forsitan que sint bona que Deus Christianis hominibus assignet. Que, nisi omnia per que credimus, id est, omnia per que Christiani sumus? Primum scilicet legem, deinde prophetas, tertio Euangelium, quarto apostolicas lectiones,  postremum generationis noue munus, sancti baptismatis gratiam, diuini chrismatis unctionem: scilicet ut sicut apud Hebreos quondam, id est, peculiarem ac propriam Dei gentem, cum iudiciarius honor in potestatem regiam transcendisset, probatissimos et lectissimos uiros per unguentum regium Deus uocauit in regnum, sic omnes homines Christiani, cum post chrisma ecclesiasticum omnia Dei mandata 43 fecissent, ad capiendum laboris premium uocarentur ad celum. Cum ergo ista sint omnia per que fides constat, uideamus quis tanta hec fidei sacramenta custodiat ut fidelis esse uideatur: quia infidelis, ut diximus, sit necesse est qui fidei commissa non seruat. Et quidem non quero ut cuncta faciat que testamenta duorum temporum iubent. Remitto  censuram legis antique, remitto omnes prophetarum minas; remitto etiam que remitti omnino non possunt, uel apostolicorum librorum seuerissimam institutionem, uel Euangelicorum uoluminum plenam omni perfectionis genere doctrinam. Paucis simis saltem preceptis Dei quis obsequatur interrogo. Nec illa dico que ita multi refugiunt, ut pene et exsecrentur. Tantum apud nos honor et reuerentia Dei proficit, ut que indeuotione non facimus, etiam odio digna esse ducamus. Deinde hoc quod Saluator cogitare nos de crastino prohibuit , quis audire dignatur? Quod contentos singulis tunicis iubet esse, quis recipit? Quod ambulare [b 1Kb] excalcios precipit, quis non modo faciendum, sed uel ferendum arbitratur? Itaque et ego ista pretereo. In hoc  enim fides per quam confidimus, recidit ut que Dominus nobis salutaria esse uoluit, nos superflua iudicemus.

Diligite, inquit Saluator, inimicos uestros, benefacite his qui oderunt uos, et orate pro persequentibus et calumniantibus uos . Quis hec omnia facit? Quis pro inimicis suis ista que Deus iussit, non dico uotis, sed uerbis saltem agere dignatur? Aut etiam si quis se cogit ut faciat, facit tamen ore, non mente. Prestat quidem uocis officium, sed animi  non mutat affectum. Ac per hoc etiamsi pro aduersario suo orare se cogit, loquitur, non precatur. Longum est de singulis dicere. Sed adhuc tamen aliquid addam, ut intelligamus nos non modo non omnibus 44 Dei obtemperare uerbis, sed nullis pene illius obedire mandatis. Et ideo Apostolus clamat: Nam qui se existimat esse aliquid, cum nichil sit, se ipsum seducit . Hoc enim ad crimina nostra addimus, ut cum in omnibus rei simus, etiam bonos nos et sanctos esse credamus, ac sic in nobis cumulentur iniquitatis offense etiam presumptione iustitie. Qui odit, inquit Apostolus, fratrem suum, homicida est . Intelligere ergo possumus multos esse homicidas qui se innoxios putant, quia, ut uidemus, homicidium non sola tantummodo  occidentis manu, sed etiam odientis animo perpetratur. Unde est quod Saluator mandati istius normam censura adhuc seueriore cumulauit dicens: Qui irascitur fratri suo sine causa, reus erit iudicio . Ira mater est odii. Et ideo Saluator excludere iram uoluit, ne ex ira odium nasceretur. Si ergo non solum odium, sed etiam ira nos in Dei iudicio reos faciet, euidenter agnoscimus quod sicut nullus omnino est immunis ab iracundia, sic nullus omnino immunis esse poterit a reatu. Prosequitur autem Dominus quasi fibras precepti istius, et omnes penitus frutices ac ramusculos secat dicens: Qui autem dixerit, fatue, reus erit gehenne ignis. Qui dixerit fratri suo, racha, reus erit concilio . [a 1Kb] Racha quod genus sit contumelie, multi nesciunt.  Fatuitas autem quam iniuriose obiiciatur, optime norunt. Et ideo scientia sua potius homines quam ignorantia utentes, malunt reatus suos per id conuicium quod sciunt, diuinis ignibus, quam per id quod nesciunt, humanis conciliis expiari.

III. Que cum ita sint, et cum hec omnia que iubentur a Domino, non modo a nobis omnino non fiant, sed pene in diuersum omnia fiant; quando maiora illa faciemus? Qui enim, inquit Saluator, non renuntiauerit omnibus 45 que possidet, non potest meus esse discipulus . Et qui non tulerit crucem suam, et secutus me fuerit, non est me  dignus . Et qui se Christianum dicit, debet, quemadmodum Christus ambulauit, sic et ipse ambulare : que non modo illos qui uoluptates et pompas seculi sequuntur, sed ne illos quidem implere certum est qui [b 1Kb] seculares amores derelinquunt. Nam et qui renuntiare diuitiis uidentur, non sic renuntiant ut penitus renuntiasse uideantur. Et qui putantur crucem portare, sic portant ut plus habeant [c 2Kb] , in crucis nomine dignitatis quam in passione supplicii. Et omnes tamen isti etiamsi aliquid horum bona fide adimplerent, illud absque dubio nullus efficeret ut per uiam uite istius sic incederet sicut Saluator incessit. Qui se enim, inquit Apostolus, dicit in Christo manere, debet, quemadmodum Christus ambulauit, sic et ipse ambulare .


Iu. Sed dura forsitan quidam putant apostolorum esse precepta. Dura plane existimanda sunt, si plus ab aliis officiorum exigunt quam sibi sumunt. Porro autem si multo minus ceteris imperarunt quam sibi, non modo non graues magistri, sed parentes indulgentissimi iudicandi sunt, qui onera que ceruicibus filiorum per amoris indulgentiam detrahunt, sibi per affectum religionis imponunt. Quid enim unus ex ipsis ad [d 1Kb] populos ecclesiasticos dicit? Filioli, inquit, mei, quos iterum parturio donec formetur Christus in uobis . Et rursum: Imitatores, inquit, mei estote, sicut et ego Christi . Nobis hoc imperat ut se imitemur, qui sibi hoc imperauerat ut Christi esset imitator. Et quidem quod ipse Christum imitatus sit, nulli dubium est. Christus enim se pro nobis  subdidit mundo, et se ipse pro Christo. Christus pro nobis tedia et labores grauissimos pertulit, et hoc ipse pro Christo. 46 Christus pro nobis contumelias passus est, et hoc ipse pro Christo. Christus pro nobis passionem mortemque tolerauit, et hoc ipse pro Christo. Et ideo non sine causa meritorum suorum conscius dicit: Certamen bonum certaui, fidem seruaui; de reliquo reposita est mihi corona iustitie . Itaque cum ille Christum sic imitatus sit, uideamus quis nostrum Apostoli imitator appareat. Scribit enim ipse de se primum quod nulli unquam dederit offensionem, sed in omnibus exhibuit se sicut Dei  ministrum, in patientia multa, in tribulationibus, in plagis, in carceribus, in lacerationibus . Et alibi, dum se aliis comparat, sic ait: In quo quis audet , audeo et ego; ut minus sapiens dico, magis ego: in laboribus plurimis, in carceribus abundantius, in plagis supra modum, in mortibus frequenter. A Iudeis quinquies quadragenas una minus accepi. Ter uirgis cesus sum, semel lapidatus sum, ter naufragium feci . Sane etsi de ceteris quas dixit uirtutibus apostolicis nichil facimus, in hoc tamen uno, ubi Apostolus ter naufragasse se dicit, etiam uincere possumus. Non enim ter tantummodo naufragauimus, quorum pene omnia uita naufragium est. In tantum quippe uitiose ab omnibus uiuitur, ut prope nullus Christianorum sit qui non  iugiter naufragare uideatur.

u. Sed dicit fortasse aliquis non id nunc esse temporis ut pro Christo nos perferamus que tunc apostoli pertulerunt. uerum est. Non enim sunt principes pagani, non tyranni persecutores; non sanguis sanctorum funditur, nec fides suppliciis comprobatur. Contentus est Deus noster ut ei pax nostra seruiat, ut sola ei immaculatorum actuum puritate et uite incontaminabilis sanctitate placeamus. Quo plus ei fides et deuotio nostra debet; 47 quia minora a nobis exigit, et maiora concessit. Et ideo cum et principes Christiani sint, et persecutio nulla sit, et religio non inquietetur, qui ad probandum fidem experimentis durioribus non compellimur, inferioribus saltem officiis Domino plus placere debemus. Probat enim etiam in  maioribus, si res exigat, exsecutorem se idoneum fore a quo minora complentur.

uI. Omittamus ergo illa que beatissimus Paulus pertulit, immo que in libris postea de religione conscriptis omnes admodum Christianos legimus pertulisse, qui ad celestis regie ianuam gradibus penarum suarum ascendentes, scalas sibi quodammodo de equuleis catastisque fecerunt. uideamus si in illis saltem religiose deuotionis obsequiis, que minora atque communia in summa quiete et omni tempore omnes Christiani obire possumus, preceptis Dominicis respondere tentamus. Iubet Christus ne litigemus. Quis iubenti obtemperat? Nec solum iubet, sed in tantum hoc iubet, ut ea ipsa nos de quibus lis est relinquere iubeat, dummodo litibus exuamur. Si quis  enim, inquit, uoluerit tecum iudicio contendere et tunicam tuam tollere, relinque ei et pallium . Interrogo qui sint qui spoliantibus aduersariis cedant, immo qui sint qui aduersarios suos non spoliare conentur? Tam procul enim abest ut cum tunicis etiam alia relinquamus, ut, si quo modo possumus, pallium simul aduersarii tunicasque tollamus. Tam deuote enim mandatis Dominicis obedimus, ut non sufficiat nobis quod aduersariis nostris etiam minima uestimentorum nostrorum parte non cedimus, nisi eis, quantum in nobis est, si res sinat, cuncta rapiamus. Iungitur autem precepto huic par et consimile mandatum, quo ait Dominus: Qui percusserit te in dexteram maxillam, prebe ei et alteram . 48  Quantos putamus esse qui dicto huic uel aures modeste prebeant, uel certe, etiam si id facere uidentur, animis acquiescant? Aut quotus quisque est qui si ictum unum acceperit, non multos pro uno reddat? Tantum ab illo abest ut cedenti maxillam prebeat alteram, ut tum se uincere putet, non quando aduersarium uapulando, sed quando cedendo superauerit. Que uultis, inquit Saluator, ut faciant uobis homines, eadem et uos facite illis similiter . Huius sententie partem tam bene nouimus ut nunquam pretereamus, partem sic pretermittimus quasi penitus nesciamus. Nam quid ab aliis prestari nobis uelimus, optime nouimus, quid autem ipsi aliis debeamus prestare, nescimus. Atque utinam nesciremus! Minor esset ignorantie reatus, secundum illud: Qui nescit  uoluntatem domini sui, uapulabit paucis. Qui autem scit, et non facit eam, uapulabit multis . Nunc autem maior in hoc offensa est quod partem sententie sacre pro commodorum nostrorum utilitate diligimus, partem pro Dei iniuria preterimus. Exaggerat quoque hoc Dei uerbum officio predicationis sue apostolus Paulus dicens: Nemo quod suum est querat, sed quod alterius . Et iterum: Non que sua sunt, inquit, singuli cogitantes, sed ea que aliorum . uides quam fideliter preceptum Christi fuerit exsecutus, ubi cum Saluator sic nos pro aliis sicut pro nobis iusserit cogitare, ille plus aliorum nos commodis iussit consulere quam nostris; boni scilicet domini bonus famulus, et singularis magistri preclarus imitator, qui in uestigiis  domini sui ambulans, patentiora quodammodo et expressiora pedibus suis fecit domini sui esse uestigia. Quid ergo horum facimus Christiani, quod Christus, an quod Apostolus iubet? Puto omnino quod neutrum. Nam tantum abest ut aliorum commodis 49 aliquid cum propria incommoditate prestemus, ut omnes uel maxime nostris commodis cum aliorum incommodo consulamus.

uII. Sed eligere forsitan maiora queque uidemur que nullus impleat, et, ut ipsi putant, implere omnino non possunt et preterire alia que et implere queant et ab omnibus impleantur. Sed primum illud considerandum est, quia nulli seruorum licet ex his que dominus suus imperat, eligere pro arbitrio quid uelit facere, quid nolit, et insolentissima abusione quod  placuerit assumere, quod displicuerit repudiare; maxime cum et terrestres domini nequaquam equo animo tolerandum putent si iussiones suas serui ex parte audiant et ex parte contemnant, et pro libidine sua que putauerint facienda faciant, que putauerint conculcanda conculcent. Si enim pro arbitrio suo serui dominis obtemperant, ne in iis quidem in quibus obtemperauerint obsequuntur. Quando enim seruus ex domini sui iussis ea facit tantummodo que uult facere, iam non dominicam uoluntatem implet, sed suam. Si ergo nos qui homunculi imbecilli sumus, contemni tamen a seruis nostris omnino nolumus, quos etsi nobis seruitutis conditio inferiores, humana tamen sors reddit equales, quam inique utique celestem  Dominum contemnimus, qui cum homines ipsi simus, contemnendos tamen nos a nostre conditionis hominibus non putamus. Nisi tanti fortasse consilii ac tam profunde intelligentie sumus, ut qui pati seruorum iniurias nolumus, subditum iniuriis nostris Deum esse uelimus, et que ipsi toleratu humano indigna credimus, Deum a nobis digne hec tolerare credamus. Ac per hoc si qui sunt, ut ad superiora redeamus, qui de maioribus nos Dei preceptis dicere existiment et minora 50 reticere, superflue queri intelligendi sunt. Neque enim iusta causatio est cur preferantur aliqua, ubi facienda sunt omnia. Sicut enim dominorum carnalium seruis eligere, ut iam dixi, omnino non licet que ex preceptis seruilibus faciant, que non faciant, sic nos qui serui Domini  nostri sumus, inlicitum omnino existimare debemus, ut uel illa que placent pro animi oblectatione sumamus, uel illa que displicent pro superbie abusione calcemus.

uIII. Sed acquiescamus tamen his qui ex preceptis Dominicis idcirco forsitan nos nolunt maiora dicere, quia se putant minora complere, non quia sufficiat ad salutem, si maioribus spretis minora faciamus, secundum illud: Quicunque totam legem seruauerit, offendit autem in uno, factus est omnium reus . Ac per hoc, licet nobis non sufficiat parua ac minima queque facere, acquiesco tamen ego minora dicere, ut ostendam maximam Christianorum omnium partem nec exigua saltem ac minima fecisse. Iussit Saluator noster ut Christiani homines non iurarent . Plures inuenias qui sepius peierent quam qui  omnino non iurent. Iussit quoque ut nemo malediceret. Cuius non sermo maledictio est? Prima enim semper irarum tela maledicta sunt, et quidquid non possumus imbecilli, optamus irati; ac sic in omni animorum indignantium motu, uotis malis pro armis utimur. Unde unusquisque hominum euidentissime probat, quidquid fieri aduersariis suis optat, totum se facere uelle, si possit. Sed uidelicet quia omnes hac improbitate linguarum facile utimur, qui iussis Dominicis non obtemperamus, idcirco etiam apud Deum facile hoc putamus esse qui iussit. Maledici, inquit sermo diuinus, regnum Dei non possidebunt . Hinc ergo intelligere possumus quam grauis sit et perniciosa 51 maledictio, quando etiamsi alia bona adfuerint, sola excludit a celo. Inuidiam procul esse  iussit Christus a nobis. At nos contra, non extraneis tantum, sed etiam proximis inuidemus; nec solum inimicos, sed etiam amicos nostros liuore perfundimus. Adeo prope in omnium sensu hoc malum regnat; adeo esuriendi libido terminum habet, detrahendi libido terminum non habet. Nam semper admodum cibo, nunquam detractione saturamur. Sed leuis forsitan pena istius labis est. Detrahens, inquit Scriptura sacra, eradicabitur. Grauis profecto et tremenda animaduersio, sed tamen nulla correctio. Dummodo enim unusquisque hominum alium lacerare non desinat, tanti putat ut etiam sibi ipse non parcat. Sed digna  plane mali istius retributio est, que solum persequitur auctorem. Illi enim nichil nocet penitus cui detrahit: tantummodo illum punit e cuius ore procedit. Sed delirare, opinor, uidemur ista repetendo, et fero ut nos delirare uideamur. Nunquid delirauit Dominus, qui precepit: Omnis enim, inquit per apostolum suum, clamor auferatur a uobis cum omni malitia . Utrumque quidem hoc in nobis iugiter perseuerat, sed magis tamen malitia quam clamor. Clamor quippe non semper est in oribus nostris, malitia autem semper est in cordibus nostris; ac per hoc puto quod etiam si in nobis clamor desineret, tamen malitia permaneret. Sine murmuratione quoque et querela nos Deus noster esse precepit . Quando hec in humano genere non fuerunt? Si estus  est, de ariditate causamur; si pluuia, de inundatione conquerimur: si infecundior annus est, accusamus sterilitatem; si fecundior, uilitatem. Adipisci abundantiam cupimus, et eamdem adepti accusamus. Quid dici hac re improbius, quid contumeliosius 52 potest? Etiam in hoc de misericordia Dei querimur, quia tribuat quod rogamus. Abesse a seruis suis omne omnino, etiam oculorum, scandalum Deus precepit. Et ideo si quis, inquit, uiderit mulierem ad concupiscendum, iam mechatus est eam in corde suo  Hinc intelligere plene possumus quam castos nos esse Saluator iusserit, qui etiam licentiam uisionis abscidit. Sciens enim fenestras quodammodo esse nostrarum mentium lumen oculorum, et omnes improbas cupiditates in cor per oculos, quasi per naturales  cuniculos, introire, exstinguere eas penitus foris uoluit, ne intus orirentur, et lethaliter crescentibus fibris conualescerent fortasse in animo, si germinassent in uisu. Idcirco itaque ait Dominus petulcos impudicorum hominum intuitus noxa adulterii non carere, scilicet ut qui bona fide fugeret adulterium, custodiret aspectum. Perfecte siquidem ac sincerissime sanctitatis uolens cultores suos facere Saluator, iussit ab his cautissime etiam minima uitari, scilicet ut quam pura est pupilla oculi, tam pura esset Christiani hominis uita, et sicut salua intuitus incolumitate pulueris labem in se oculus non reciperet, sic uita nostra labem in se penitus impudicitie non haberet. Unde est illud etiam quod in sequentibus ait Dominus: Si scandalizat te oculus tuus, erue eum. Et si scandalizat  te manus tua, abscinde eam. Expedit tibi ut pereat unum membrorum tuorum quam totum corpus tuum mittatur in gehennam . Si igitur iuxta Dei uerbum in gehennam scandalis trahimur, recte profecto, ut gehennam uitare possimus, etiam manibus nostris nos oculisque multamus: non quod membris suis quis priuare se debeat, sed quia tam necessarie nobis sunt quedam domesticorum obsequiorum necessitudines, ut his quasi 53 oculis, interdum autem quasi manibus utamur, recte nobis presentium ministeriorum officia subtrahimus, ne [a 2Kb] eterni ignis tormenta patiamur. Ubi enim de ministerio agitur et  uita, rectius profecto Christiano est ministerio carere quam uita.

IX. Itaque cum in omnibus his que diximus obedire nos sibi Dominus noster iusserit, ubi sunt qui aut in uniuersis mandatis Deo, aut certe uel in paucissimis obsequantur? Ubi sunt qui aut [a 1Kb] inimicos diligant, aut persequentibus benefaciant, aut malos in bono uincant, qui maxillas cedentibus prebeant, qui spoliantibus res suas sine lite concedant? Quis est apud quem [b 1Kb] delectationi penitus nichil liceat, qui conuicio suo neminem ledat, qui silentio os cerceat, ne in amaritudinem maledictionis erumpat? Quis est qui faciat hec minima? ut non dicam illa de quibus diximus paulo ante, maiora. Que cum ita sint, et cum a nobis nil penitus Dominice iussionis  fiat, quid est quod nos queramur de Deo, cum queri magis Deus de nobis omnibus possit? Que ratio est ut doleamus nos non audiri a Deo, cum ipsi Deum non audiamus et susurremus non respici a Deo terras, cum ipsi non respiciamus ad celum; ut molestum sit [c 1Kb] despici a Domino preces nostras, cum precepta eius despiciantur a nobis? Fac nos pares Domino nostro esse. Quis iuste querimonie locus est, hoc pati quemque quod fecerit? Saluo eo quod probare facile possum, nequaquam nos pati illa que facimus, et mitius multo nobiscum Deum agere quam nos cum Deo. Sed interim tamen hac agamus lege qua cepimus. Sic enim ipse etiam Dominus dicit: Clamaui ad uos, et non audistis me; et uos clamabitis ad me, et non exaudiam uos . Quid enim dignius, aut quid iustius? Non audiuimus, non audimur: 54 non respeximus, non respicimur. Quis, rogo, ex carnalibus dominis hac cum suis lege agere contentus est, ut contemnat tantummodo seruos suos, quia fuerit ab eis ipse contemptus? Quanquam nos non hac solum iniuria contemnamus Deum, qua contemni a seruis suis [d 1Kb] domini carnales solent, quia seruorum hic contemptus est maximus,  si non faciant quod iubentur. Porro autem nos omni studio, omni nisu, non solum iussa non facimus, sed contra id facimus quod iubemur. Iubet enim Deus ut omnes nobis inuicem cari simus: omnes autem nos mutua infestatione laceramus. Iubet Deus ut cuncti egentibus sua tribuant; cuncti admodum aliena peruadunt. Iubet Deus ut omnis qui Christianus est, etiam oculos castos habeat; quotus quisque est qui non se luto fornicationis inuoluat? Et quid plura? Graue et luctuosum est quod dicturus sum. Ipsa Ecclesia Dei, que in omnibus esse debet placatrix Dei, quid est aliud quam exacerbatrix Dei? aut preter paucissimos quosdam qui mala fugiunt, quid est aliud pene omnis cetus Christianorum quam sentina uitiorum? Quotum enim quemque inuenies in Ecclesia  non aut ebriosum, aut helluonem, aut adulterum, aut fornicatorem, aut raptorem, aut ganeonem, aut latronem, aut homicidam? et quod his omnibus peius est, prope hec cuncta sine fine. Interrogo enim Christianorum omnium conscientiam: ex his uel flagitiis uel sceleribus que nunc diximus, quotus quisque hominum non aliquid est horum, aut quotus quisque non totum? Facilius quippe inuenias qui totum sit quam qui nichil. Et quod diximus nichil, nimis forsitan grauis uideatur esse censure. Plus multo dicam. Facilius inuenias reos malorum omnium quam non omnium; facilius maiorum criminum quam minorum: 55 id est, facilius qui et maiora crimina cum minoribus, quam qui minora tantum sine maioribus perpetrarint. In hanc enim morum probrositatem  prope omnis ecclesiastica plebs redacta est, ut in cuncto populo Christiano genus quodammodo sanctitatis sit, [e 1Kb] minus esse uitiosum. Itaque ecclesias uel potius templa atque altaria Dei minoris reuerentie quidam habent quam cuiuslibet minimi ac municipalis iudicis domum. Siquidem intra ianuas non modo [f 1Kb] inlustrium potestatum, sed etiam presidum ac prepositorum, non omnes passim intrare  presumunt, nisi quos aut iudex uocauerit aut negotium traxerit aut ipsa honoris proprii dignitas introire permiserit; ita ut si quispiam fuerit insolenter ingressus, aut cedatur, aut propellatur, aut aliqua uerecundia atque existimationis sue labe multetur. In templa autem uel potius in altaria atque in sacraria Dei passim omnes sordidi ac flagitiosi sine ulla penitus reuerentia sacri honoris inrumpunt: non quia non omnes ad exorandum Deum currere debeant, sed quia qui ingreditur ad placandum, non debet egredi ad exacerbandum. Neque enim eiusdem officii est indulgentiam poscere et iracundiam prouocare. Nouum siquidem monstri genus est: eadem pene omnes iugiter faciunt que fecisse se [a 2Kb] plangunt, et qui intrant ecclesiasticam domum ut mala antiqua  defleant, [b 1Kb] exeunt; et quid dico, exeunt, in ipsis pene hoc orationibus suis ac supplicationibus moiuntur. Aliud quippe ora hominum, aliud corda agunt, et dum uerbis preterita mala plangunt, sensu futura meditantur; ac sic oratio eorum [c 1Kb] auctrix est magis criminum quam exoratrix: ut uere illa in eis Scripture maledictio compleatur , ut de oratione ipsa exeant condemnati, et oratio 56 eorum fiat in peccatum. Denique si uult quispiam scire quid in templo huiusmodi homines cogitauerint, uideat quid sequatur. Siquidem consummatis solemnibus sacris, statim ad consuetudinaria omnes studia discurrunt, alii scilicet ut furentur, alii ut inebrientur: ut euidenter appareat hoc eos esse meditatos, dum intra templum sunt, quod postquam egressi fuerint  exsequuntur.

X. Sed uidelicet cuncta hec mala et omnem uitiorum probrositatem quam supra dixi, ad seruos fortasse quidam aut abiectissimos quosque homines referendam putant; ceterum nomen ingenuum hac flagitiorum labe non pollui. Quid autem aliud est cunctorum negotiantium uita quam fraus atque periurium, quid aliud curialium quam iniquitas, quid aliud officialium quam calumnia, quid aliud [d 1Kb] militantium quam rapina? Sed putas forsitan quod hoc  etiam de personis istius modi ferri possit. Hic est enim, inquis, eorum actus que et professio; ac per hoc nichil mirum est si agunt quod profitentur. Quasi uero aut agere ullum Deus res malas uelit aut profiteri, aut nulla sit penitus sacre maiestatis offensa, si maximum scelus minores uideantur agere persone: presertim cum in hac hominum multitudine maior multo sit pars generis humani, et absque dubio ubi maior est peccantium turba, maior est Diuinitatis iniuria. Sed omnis, inquis, nobilitas ab his sceleribus immunis est. Parum est id quidem, quia non aliud uidetur nobilitas in omni mundo quam unus homo in grandi populo. Sed uideamus tamen si uel id ipsum parum sit carens crimine. Ac primum consideremus quid de huiusmodi hominibus dicat sermo  diuinus. Arguens quippe Apostolus Dei populum, sic ait: 57 Audite, fratres mei dilectissimi. Nonne Deus elegit pauperes in hoc mundo, diuites in fide et heredes regni quod repromisit Deus diligentibus se? uos autem exhonorastis pauperem. Nonne diuites per potentiam opprimunt uos? Nonne ipsi blasphemant bonum nomen quod inuocatum est super uos ? Graue hoc Apostoli testimonium est: nisi forte immunes se ab eo nobiles putent, quia sunt soli diuites nominati. Sed aut iidem sunt nobiles qui et diuites; aut si sunt diuites preter nobiles, et ipsi tamen iam quasi nobiles: quia tanta est miseria huius temporis, ut nullus habeatur magis nobilis quam qui est plurimum diues. Sed siue de alterutris siue de utrisque Apostolus dixerit, facile de hoc componi  potest. Non enim interest de qua hoc potissimum parte dictum sit, quod utrique certum est conuenire. Quis enim est uel nobilium omnino uel diuitum horrens crimina? Quamuis in hoc fefellerim: multi enim horrent, sed paucissimi euitant. In aliis quippe horrent quod in se semper admittunt, mirum in modum et accusatores eorumdem criminum et excusatores. Exsecrantur publice quod occulte agunt, ac per hoc dum damnare se ceteros putant, ipsos se magis propria animaduersione condemnant. Sed relinquamus  istos qua magis rei sunt. Quis est uel diues omnino uel nobilis aut innocentiam seruans aut a cunctis sceleribus manus abstinens? Quanquam superflue a cunctis dixerim: utinam uel a maximis, quia uolunt sibi id forte maiores quasi [a 1Kb] priuilegii uindicare, ut iure suo crimina uel minora committant! Itaque de peccatis facilioribus nichil dico. uideamus si uel a duobus illis quasi capitalibus malis ullus immunis est, id est, uel ab homicidio, uel a stupro. Quis enim est aut humano sanguine non cruentus, aut cenosa 58 impuritate non sordidus? Unum quidem ex his ad penam eternam sufficit; sed prope nullus diuitum non utrumque commisit.

XI. Sed cogitat forte aliquis de hoc numero: Ego iam ista non facio. Laudo, si non facis; sed tamen  forte ante fecisti, et non est nunquam omnino fecisse, facere cessasse. Quod si ita esset, quid [b 1Kb] proderat tamen unum a scelere desistere et multos in sceleribus permanere? Non sanat unius conuersio crimina plurimorum; nec sufficit ad placandum Deum quod unus peccata deserit, quem uniuersitas totius humani generis offendit; presertim cum is qui conuertitur ut mortem eternam possit euadere, magnos profecto conuersionis sue fructus capiat, si euadat, nedum contingere ei possit ut ab aliis penam damnationis auertat: quia et hoc intolerabilis superbie atque immanis piaculi crimen est, si tam bonum se aliquis esse credat, ut etiam malos existimet per se posse saluari. Loquens Deus de terra quadam uel de populo peccatore sic dicit: Si fuerint  tres uiri in medio eius, Ne, et Daniel, et Iob, non liberabunt filios et filias. Ipsi soli salui erunt . Neminem tamen reor tam impudentem fore qui se his talibus uiris audeat comparare, quia quamuis placere nunc aliquis Deo studeat, hoc ipsum tamen genus maxime iniustitie est si se iustum presumat; ac per hoc sublata est omnis spes false opinionis, qua credamus innumeram perditorum hominum multitudinem [c 1Kb] suffragio paucorum bonorum a presentibus malis posse defendi. Cum enim nullus illis quos supra diximus, par sit, que esse spes ullis potest quod liberari et extranei et innumeri et mali a paucissimis bonis possint, cum illi familiarissimi Deo sancti ne hoc quidem a Domino promeruerint, ut in filiis suis uel sua membra saluarent? Et recte. 59 Nam licet omnes admodum filii membra parentum esse uideantur, non putandi sunt tamen membra  eorum esse a quibus affectu ceperint discrepare: quia morum degenerantium prauitate pereunt in talibus beneficia nature. Quo fit ut etiam nos, qui [d 1Kb] Christiani esse dicimur, perdamus uim tanti nominis, uitio prauitatis. Nihil enim omnino prodest [e 1Kb] nomen sanctum habere sine moribus, quia uita a professione discordans abrogat inlustris tituli honorem per indignorum actuum uilitatem. Unde cum pene nullam Christianorum omnium partem, pene nullum Ecclesiarum omnium angulum non plenum omni offensione et omni lethalium peccatorum labe uideamus, quid est in quo nobis de Christiano nomine blandiamur, cum utique hoc ipso magis per nomen sacratissimum rei simus, quia a sancto nomine discrepamus? Nam et ideo plus sub religionis  titulo Deum ledimus, quia positi in religione peccamus.



LIBER QUARTUS.

 59 I. Disceditur itaque ab illa quam supra diximus Christiani nominis prerogatiua, ut putemus, quia simus cunctis gentibus religiosiores, debere nos esse etiam fortiores. Nam cum, ut diximus, hoc sit  hominis Christiani fides, fideliter [a 2Kb] Christum credere, et hoc sit Christum fideliter credere, Christi mandata seruare, fit absque dubio ut nec fidem habeat qui infidelis est, nec Christum credat qui Christi  mandata conculcat; ac per hoc totum in id reuoluitur, ut qui Christiani 60 nominis opus non agit, Christianus non esse uideatur. Nomen enim sine actu atque officio suo, nichil est. Nam, [a 1Kb] sicut ait quidam [b 1Kb] in scriptis suis, quid est aliud principatus sine meritorum sublimitate, nisi honoris titulus sine homine; aut quid est dignitas in indigno, nisi ornamentum in luto? Itaque ut iisdem uerbis etiam nos utamur, quid est aliud sanctum uocabulum sine merito, nisi ornamentum in luto? sicut etiam per diuinas litteras sacer sermo testatus est dicens: Circulus aureus in naribus suis, mulier pulchra et fatua . Et in nobis itaque Christianum uocabulum quasi aureum decus est: quo si indigne utimur, fit ut sues cum ornamento esse uideamur.  Denique qui uult plenus scire uocabula nichil esse sine rebus, respiciat quomodo innumerabiles populi, cessantibus meritis, etiam nomina perdiderunt. Duodecim Hebreorum tribus, cum electe quondam a Deo essent, duo nomina sacrosancta acceperunt. Populus enim Dei et Isrel appellate sunt. Sic quippe legimus: Audi, populus meus, et loquar; Isrel, et testificabor tibi . Ergo Iudei aliquando utrumque, nunc neutrum. Nam nec Dei populus dici potest qui cultum Dei iam olim reliquit, nec uidens Deum qui Dei Filium denegauit, sicut scriptum est: Isrel uero me non cognouit, et populus meus me non intellexit . Propter quod etiam alibi Deus noster de Iudeorum plebe loquitur ad prophetam dicens: uoca nomen eius,  Non dilecta . Et iterum ad Iudeos ipsos: uos non estis populus meus, et ego non sum Deus uester . Cur autem hoc de eis diceret, ipse alibi euidenter ostendit. Sic quippe ait: Dereliquerunt uenam aquarum uiuentium, Dominum . Et iterum: uerbum, inquit, Domini proiecerunt, et sapientia nulla est in illis. Quod quidem timeo 61 ne non magis tunc de eis dici potuerit, quam de nobis nunc dici possit: quia nec uerbis Dominicis obtemperamus, et qui uerbis Domini non obsequimur, sapientiam profecto in nobis penitus non habemus. Nisi fortasse credimus sapienter nos Deum spernere, et hoc ipsum quod Christi mandata contemnimus, summam prudentiam iudicamus. Est quidem causa cur hoc ita existimare credamur.  Nam tanto consensu omnes peccata sequimur, quasi summi consilii conspiratione peccemus. Que cum ita sint, que ratio est ut ipsi nos falsa opinione fallamus, existimantes scilicet quia Christiani esse dicamur, quod opitulari nobis inter mala que agimus nomen bonum possit, cum Spiritus sanctus nec fidem quidem dicat hominibus Christianis  sine operibus bonis posse prodesse. Et utique multo plus est fidem habere quam nomen: quia nomen est uocabulum hominis, fides autem fructus est mentis. Et tamen hunc ipsum fidei fructum infructuosum Apostolus sine operibus bonis esse testatur dicens: Fides sine operibus mortua est . Et iterum: Sicut enim corpus sine spiritu, sic fides sine ope ribus mortua est . Addit quoque asperiora quedam ad confundendos eos qui sibi presumptione Christiane fidei blandiuntur.

II. Sed dicet aliquis: Tu fidem habes, et ego opera habeo. Ostende mihi sine operibus fidem tuam, et ego ostendam tibi ex operibus fidem meam . Quo utique hoc indicat, actus bonos Christiane fidei quasi testes esse: quia Christianus nisi opera bona  fecerit, fidem suam penitus approbare non possit, ac per hoc quod probare non ualeat quia sit, sic omnino habendum esse quasi non sit. Nam quam pro nullo hoc habendum existimaret, in subditis statim ipse demonstrat dicens ad Christianum: Tu credis quia 62 unus est Deus. Bene facis. Et demones credunt, et contremiscunt . Consideremus quid uoluerit hoc loco Apostolus dicere; nec irascamur diuinis testimoniis, sed acquiescamus; nec contradicamus, sed proficiamus. Tu credis, inquit ad Christianum sermo diuinus, quod Deus unus est. Bene facis. Et demones credunt, et contremiscunt. Nunquid errauit Apostolus, ut hominis Christiani fidem demoni compararet? Non utique. Sed ostendere illud uolens quod supra dictum est, quia sine  operibus bonis nichil sibi per fidei supercilium usurpare deberet, [c 1Kb] idcirco ait et a demonibus Deum credi: scilicet ut sicut demones, cum Deum credant, tamen in peruersitate perdurant, ita et quosdam homines quasi credulitatem demoniacam habere, qui cum se Deum credere asserant, tamen a malo opere non cessant. Subiungit autem ad pudorem et condemnationem hominum peccatorum, non credere solum demones Dei nomen, sed etiam timere et contremiscere: hoc est dicere: Quid tibi blandiris, o homo, quisquis es, credulitate, que sine timore atque obsequio Dei nulla est? aliquid plus demones habent. Tu enim unam rem habes tantummodo, illi duas. Tu credulitatem habes, non habes timorem; illi credulitatem habent pariter et timorem. Quid miraris ergo  si cedimur? Quid miraris si castigamur, si in ius hostium tradimur, si infirmiores omnibus sumus? Siue miserie nostre, siue infirmitates, siue euersiones, siue captiuitates et pene improbe seruitutes, testimonia sunt mali serui et boni domini. Quomodo mali serui? quia patior, scilicet uel ex parte, quod mereor. Quomodo boni domini? quia ostendit quid mereamur,  etsi non inrogat que mereamur. Clementissima enim ac benignissima castigatione mauult 63 nos corrigere quam perire. Nos siquidem, quantum ad crimina nostra pertinet, lethalibus suppliciis digni sumus. Sed ille plus misericordie tribuens quam seueritati, mauult nos clementis censure temperamento emendare, quam plaga iuste [a 1Kb] cercitionis occidere. Ingratum nobis esse quod cedimur, satis certus sum; sed quid miramur si peccantes nos Deus uerberat, cum ipsi peccantes seruulos uerberemus? Iniusti iudices sumus: homunculos nos flagellari a Deo nolumus, cum ipsi conditionis nostre homines flagellemus. Sed nec miror quod tam iniqui in hac re sumus. Natura in nobis et nequitia seruilis est. uolumus delinquere, et nolumus uerberari. Ipsi in nobis mores sunt  qui in seruulis nostris: omnes uolumus impune peccare. Denique, si mentior, cunctos consulo. Nego ullum esse, quamlibet magni criminis reum, qui se acquiescat debere torqueri. Hinc ergo cognosci potest quam inique ac prauissime aliis seuerissimi sumus, nobis indulgentissimi; aliis asperi, nobis remissi. In eodem crimine punimus alios, nos absoluimus. Intolerabilis prorsus et contumacie et presumptionis. Nec agnoscere uolumus in nobis reatum, et audemus de aliis usurpare iudicium. Quid esse iniustius nobis aut quid peruersius potest? Id ipsum scelus in nobis probabile esse ducimus, quod in aliis seuerissime uindicamus. Et ideo non sine causa ad nos Apostolus clamat: Propter quod inexcusabilis es, o homo omnis qui iudicas. In quo enim alium iudicas, te ipsum [b 1Kb] condemnas;  eadem enim agis que iudicas .

III. Sed non eadem, inquit aliquis ex diuitibus, non eadem nos agimus que serui agunt. Ex seruis enim fures ac fugitiui sunt, ex seruis gule ac uentri iugiter seruientes. uerum est esse hec uitia 64 seruorum. Sed plura tamen sunt ac maiora dominorum, quamuis non omnium. Excipiendi enim quidam sunt, sed paucissimi: quos ideo non nomino, ne non tam eos nominando laudare, quam alios non nominando uidear publicare. Ac primum serui, si fures sunt, ad furandum forsitan egestate coguntur: quia etiamsi eis stipendia usitata prestentur, consuetudini hec magis quam sufficientie satisfaciunt; et ita [c 1Kb] implent canonem quod non explent satietatem; ac per hoc culpam ipsam inopia minus culpabilem facit, quia excusabilis  furti reus est qui ad furtum cogi uidetur inuitus. Nam et Scriptura ecclesiastica quasi subexcusare quodammodo miserorum omnium noxas uidetur dicens: Non grandis est culpe cum quis furatus fuerit: furatur enim ut esurientem impleat animam . [d 1Kb] In Salomone. Furatur ut expleat  animam suam, ac per hoc non satis a nobis accusandi sunt qui diuino sermone excusantur. Quod autem de furtis seruorum dicimus, hoc etiam de fuga; immo hoc rectius de fuga, quia ad fugam seruos non miserie tantum, sed etiam supplicia compellunt. Pauent quippe actores, pauent [e 1Kb] silentiarios, pauent procuratores: prope ut inter istos omnes nullorum minus serui sint quam dominorum suorum: ab omnibus ceduntur, ab omnibus conteruntur. Quid amplius dici potest? Multi seruorum [f 1Kb] ad dominos suos confugiunt, dum conseruos timent. Unde illorum fugam non tam ad eos debemus referre qui fugiunt, quam ad eos qui fugere compellunt. uim patiuntur infelicissimi. Famulari optant, et fugere coguntur. Discedere a seruitio dominorum suorum omnino nolunt,  et conseruorum suorum crudelitate non permittuntur ut seruiant. Mendaces quoque esse dicuntur. Ad mendacium nichilominus 65 atrocitate presentis supplicii coarctantur. Siquidem dum tormentis se uolunt eximere, mentiuntur. Quid autem mirum est si positus in metu seruus mentiri mauult quam flagellari? Accusantur etiam gule et uentris auidi. Nec hoc nouum est. Magis desiderat saturitatem, qui famem sepe tolerauit. Sed esto, non perferat famem panis. famem certe perfert deliciarum; et ideo ignoscendum est si auidius expetit quod ei iugiter deest. Tu uero nobilis, tu uero diues, qui [g 1Kb] immanibus bonis affluis, qui hoc ipso Deum sanctis operibus honorare plus debes quod beneficiis illius sine cessatione perfrueris; uideamus si actus, non dico sanctos, sed uel  innoxios habes. Et quis, ut superius dixi, diuitum, preter paucos, non cunctis criminibus infectus est? Et quod paucos excipio, utinam plures atque omnes excipi liceret. Salus erat omnium, innocentia plurimorum. Neque ego nunc de ullo dico, nisi de eo tantum qui in se id quod dico esse cognoscit. Si enim extra conscientiam suam sunt quecumque dico, nequaquam ad iniuriam eius spectant cuncta que dico. Si autem in se esse nouit que loquor, non a mea sibi hoc lingua dici estimet, sed a conscientia sua. Ac primum ut de uitiis seruilibus dicam, si fugitiuus est seruus, fugitiuus es etiam tu diues ac nobilis. Omnes enim Dominum suum fugiunt, qui legem Domini derelinquunt. Quid ergo, diues, culpas in seruo? hoc facis quod et ille. Ille fugitiuus est domini sui,  et tu tui. Sed hoc culpabilior tu quam ille, quia ille fugit forsitan malum dominum, et tu bonum. Incontinentiam quoque uentris in seruo arguis. In illo rara est per indigentiam, in te quotidiana per copiam. uides ergo apostolica sententia te potissimum uerberari, immo te solum, quia in quo alium iudicas,  temetipsum condemnas. 66 Eadem enim agis que iudicas: immo non eadem, sed maiora multo ac nequiora. In illo quippe etiam infrequentem uentris intemperantiam punis, et tu assidua cruditate distenderis. Furtum quoque, ut putas, seruile uitium est. Et tu furtum, diues, facis, quando a Deo uetita presumis: omnes siquidem furta faciunt, qui inlicita committunt.

Iu. Sed quid ego tam minute et quasi allegorice de hoc loquor, cum facinoribus apertissimis non furta tantum diuitum, sed latrocinia comprobentur? Quotus quisque enim iuxta diuitem non pauper [a 1Kb] aut actu aut statu est? Siquidem peruasionibus prepotentum aut sua homines imbecilli, aut etiam se ipsos cum suis pariter amittunt. Ut non immerito de utriusque personis sacer sermo testatus sit dicens: uenatio  leonis, onager in eremo: sic pascua sunt diuitum pauperes . Quamuis tyrannidem hanc non pauperes tantum, sed pene uniuersitas patiatur generis humani. Quid est enim aliud dignitas sublimium quam proscriptio ciuitatum, aut quid aliud quorumdam quos taceo, [b 1Kb] prefectura quam preda? Nulla siquidem maior pauperculorum est depopulatio, quam potestas. Ad hoc enim [c 1Kb] honor a paucis emitur, ut cunctorum uastatione soluatur. Quo quid esse indignius, quid iniquius potest? Reddunt miseri dignitatum pretia quas non emunt. Commercium nesciunt, et solutionem sciunt. Ut pauci illustrentur, mundus euertitur. Unius honor, orbis excidium est. Denique sciunt hoc Hispanie, quibus solum nomen relictum est. [d 1Kb] Sciunt Africe, que fuerunt. Sciunt  Gallie deuastate, sed non ab omnibus, et ideo in paucissimis adhuc angulis uel tenuem spiritum agentes, quia eas interdum paucorum integritas aluit, quas multorum rapina uacuauit.

u. Sed euagati longius sumus, 67 dolore compulsi. Ergo, ut ad superiora redeamus, quid est in quo non seruilibus uitiis etiam nobiles polluantur, nisi forte ideo quia illa que in seruis peccata puniunt, ipsi quasi licita committunt? Denique ad has peruasiones, quas, ut supra dixi, nobiles agunt, seruus nec aspirare permittitur. Quamuis mentiar. Quidam enim ex seruis nobiles facti, aut paria aut maiora fecerunt. Sed hoc tamen imputari seruis nequaquam potest, quod quibusdam seruilis conditio tam feliciter cessit. Homicidia quoque in seruis rara sunt, terrore  ac metu mortis; in diuitibus assidua, spe ac [e 1Kb] fiducia impunitatis. Nisi forte iniqui sumus, hoc quod diuites faciunt ad peccatum referendo, quia illi cum [f 1Kb] occidunt seruulos suos, ius putant esse, non crimen. Nec hoc solum, sed eodem priuilegio etiam in exercendo impudicitie ceno abutuntur. Quotus enim quisque est diuitum connubii sacramenta conseruans, quem non libidinis furor rapiat in preceps, cui non domus ac familia sua scortum sit, et qui non, in quamcumque personam cupiditatis improbe calor traxerit, mentis sequatur insaniam? secundum illud scilicet quod de talibus dicit sermo diuinus: Equi insanientes in feminas facti sunt . Quid enim aliud quam de se dictum hoc probat, qui totum peruadere uult concubitu quidquid concupierit aspectu? Nam de  concubinis quippiam dici forsitan etiam iniustum esse uideatur, quia hoc in comparatione supra dictorum flagitiorum quasi genus est castitatis, uxoribus paucis esse contentum, et intra certum coniugum numerum frenos libidinum continere. Coniugum dixi, quia ad tantam res impudentiam uenit, ut ancillas suas multi uxores putent. Atque utinam sicut putantur esse quasi coniuges, ita sole haberentur uxores! 68 Illud magis tetrum ac detestabile, quod quidam matrimonia honorata sortiti, alias sibi rursum seruilis status coniuges sumunt, deformantes sancti connubii honorem per degeneris contubernii uilitatem, non erubescentes maritos se fieri ancillarum suarum, precipitantes fastigia nobilium matrimoniorum in cubilia obscena seruarum: digni prorsus etiam illarum  statu, quarum se putant dignos esse consortio.

uI. Non dubito ex iis plurimos qui aut sunt nobiles, aut uideri nobiles uolunt, superbe et aspernanter accipere, quod dum consideramus hec talia que locuti sumus, minus flagitiosos diximus seruos quosdam esse quam dominos. Sed cum hoc ego non de omnibus, sed de his qui tales sunt predicauerim, nullus irasci omnino debet qui nequaquam se talem esse cognoscit; [g 1Kb] ne hoc ipso quod irascitur, de cetu ipsorum esse uideatur. Quin potius quicumque ex nobilibus hec male horrent, irasci talibus debent, quod facinoribus sordidissimis nobilitatis nomen infament: quia licet hi qui tales sunt omnem grauent populum Christianum, specialiter tamen illos sordibus suis polluunt, quorum pars esse dicuntur. Diximus itaque nobiles quosdam  esse seruis deteriores. Diximus utique et improbabiliter diximus, nisi quod diximus comprobamus. Ecce enim ab hoc scelere uel maximo prope omnis seruorum numerus immunis est. Numquid enim aliquid ex seruis turbas concubinarum habet, numquid multarum uxorum labe polluitur, et canum uel suum more tantas putat coniuges suas esse, quantas potuerit libidini subiugare? [a 1Kb] Sed responderi uidelicet ad hec potest, quod facere seruis ista non liceat. Nam profecto facerent, si liceret. Credo. Sed que fieri non uideo, quasi facta habere non possum. [b 1Kb] Quamlibet enim 69 in eis improbe mentes, quamlibet male cupidates sint, nullus pro eo quod non admittit scelere punitur. Malos esse seruos ac detestabiles satis certum est. Sed hoc utique ingenui ac nobiles magis exsecrandi,  si in statu honestiore peiores sunt. Quo fit ut ad illum perueniri exitum rei huius necesse sit, non ut serui sint a reatu nequitie sue absoluendi, sed ut plurimi diuites magis sint seruorum comparatione damnandi. Nam illud latrocinium ac scelus quis digne eloqui possit, quod cum Romana respublica uel iam mortua, uel certe extremum spiritum agens, in ea parte qua adhuc uiuere uidetur, tributorum uinculis quasi predonum manibus strangulata moriatur, inueniuntur tamen plurimi diuitum quorum tributa pauperes ferunt? hoc est, inueniuntur plurimi diuitum quorum tributa pauperes necant. Et quod inueniri dicimus plurimos, timeo ne uerius diceremus omnes. Tam pauci enim mali huius expertes sunt, si tamen ulli sunt, ut in ea parte qua multos diximus,  omnes pene diuites reperire possimus. Ecce enim remedia pridem nonnullis urbibus data quid aliud egerunt quam ut diuites cunctos immunes redderent, miserorum tributa cumularent; illis ut demerentur uectigalia uetera, istis ut adderentur noua; illos ut decessio etiam minimarum functionum locupletaret, istos ut accessio maximarum affligeret; illi ut eorum que leuiter ferebant imminutione ditescerent, isti ut eorum que iam ferre non poterant multiplicatione morerentur; ac sic remedium illud alios iniustissime erigeret, alios iniustissime necaret; aliis esset sceleratissimum premium, aliis sceleratissimum uenenum: Unde aduertimus quod nichil esse et diuitibus sceleratius potest, qui remediis suis pauperes perimunt, et nichil pauperibus infelicius quos 70 etiam illa que pro remedio  cunctis dantur occidunt.

uII. Iam uero illud quale, quam sanctum, quod si quis ex nobilibus conuerti ad Deum ceperit, statim honorem nobilitatis amittit? Aut quantus in Christiano populo honor Christi est, ubi religio ignobilem facit? Statim enim ut quis melior esse tentauerit, deterioris abiectione calcatur; ac per hoc omnes quodammodo  mali esse coguntur, ne uiles habeantur. Et ideo non sine causa Apostolus clamat: Seculum totum in malo positum est . Et uerum est. Merito enim totum esse in malo dicitur, ubi boni locum habere non possunt. Siquidem ita totum iniquitatibus plenum est, ut aut mali sint qui sunt in illo, aut qui boni sunt, multorum persecutione crucientur. Itaque, ut diximus, si honoratior quispiam religioni se applicuerit, illico honoratus esse desistit. Ubi enim quis [c 1Kb] mutauerit uestem, mutat protinus dignitatem; si fuerit sublimis, fit despicabilis; si fuerit splendidissimus, fit uilissimus; si fuerit totus honoris, fit totus iniurie. Et mirantur mundani quidam et infideles, si offensam Dei aut iracundiam perferunt, qui Deum [d 1Kb] in sanctis omnibus persequuntur? Peruersa enim sunt et in diuersum  cuncta mutata. Si bonus est quispiam, quasi malus spernitur, si malus est, quasi bonus honoratur. Nihil itaque mirum est si deteriora quotidie patimur, qui deteriores quotidie sumus. Et noua enim quotidie homines mala faciunt, et uetera non relinquunt. Surgunt recentia crimina, nec repudiantur antiqua.

uIII. Quis ergo est causationis locus? Quamlibet aspera et aduersa patiamur, minora patimur quam meremur. Quid querimur quod dure agat nobiscum Deus? Multo nos cum Deo durius agimus. Exacerbamus quippe eum impuritatibus nostris, et ad puniendos nos trahimus inuitum. 71 Cumque eius nature sit mens Dei atque maiestas, ut nulla iracundie passione moueatur, tanta tamen in nobis peccatorum exacerbatio  est, ut per nos cogatur irasci. uim, ut ita dixerim, facimus pietati sue, ac manus quodammodo afferimus misericordie sue. Cumque eius benignitatis sit ut uelit nobis iugiter parcere, cogitur malis nostris scelera que admittimus uindicare. Ac sicut illi solent qui munitissimas urbes obsident, aut firmissimas arces urbium capere et subruere conantur, omnibus absque dubio eas et telorum et machinarum generibus oppugnant, ita nos ad expugnandam misericordiam Dei omni peccatorum immanium scelere, quasi omni telorum genere pugnamus et iniuriosum nobis Deum existimamus, cum ipsi iniuriosissimi Deo simus. Omnis siquidem Christianorum omnium culpa, diuinitatis iniuria est. Nam cum illa que facere a Deo uetamur admittimus, uetantis iussa calcamus; ac  per hoc impie in calamitatibus nostris seueritatem diuinam accusamus. Nos quippe nobis accusandi sumus. Nam cum ea quibus torqueamur admittimus, ipsi tormentorum nostrorum auctores sumus. Quid ergo de penarum acerbitate querimur? Unusquisque nostrum ipse se punit. Et ideo illud propheticum ad nos dicitur: Ecce omnes uos ignem accenditis, et uires  prebetis flamme: ingredimini in lucem ignis uestri et flamme quam accendistis . Totum namque humanum genus hoc ordine in penam eternam ruit, quo Scriptura memorauit. Primum enim ignem accendit, postea uires ignibus prebet, postremo flammam ingreditur quam parauit. Quando igitur primum sibi homo eternum accendit ignem? Scilicet cum primum peccare incipit. Quando autem uires ignibus prebet? Cum utique peccatis 72 peccata cumularit. Quando uero ignem eternum introibit? Quando inremediabilem iam malorum omnium summam crescentium delictorum nimietate compleuerit, sicut Saluator noster ad Iudeorum principes ait: Implete mensuram patrum uestrorum, serpentes, progenies uiperarum . Non longe a  plenitudine peccatorum erant, quibus ipse dicebat Dominus ut peccata complerent. Ideo absque dubio, ut quia digni iam salute non essent, implerent iniquitatum numerum quo perirent. Unde etiam cum lex uetus peccata Amorrheorum completa esse memorasset, sic locutos esse ad sanctum Loth angelos refert: Omnes qui tui sunt, educ de urbe hac. Delebimus enim locum istum, eo quod increuerit clamor eorum coram Domino, qui misit nos ut perdamus illos . Diu profecto flagitiosissimus ille populus ignem illum accenderat quo peribat. Et ideo completis iniquitatibus suis, arsit flammis criminum suorum. Tam male enim de Deo meruit, ut gehennam que in futuro iudicio erit, etiam in hoc seculo sustineret.

IX. Sed nulli sunt, inquit aliquis, illorum exitu digni,  quia nulli illorum impuritatibus comparandi. uerum fortasse istud sit. Attamen quid facimus, quod Saluator ipse omnes qui Euangelium suum spreuerint, peiores esse memorauit? Denique ad Capharnaum sic ait: Si in Sodomis facte fuissent uirtutes que facte sunt in te, forsitan mansissent usque in hunc diem. uerumtamen dico uobis, quia terre Sodomorum remissius erit in die iudicii quam tibi . Si Sodomitas minus esse dicit damnabiles quam cunctos Euangelia negligentes, certissima ergo ratio est qua et nos, qui in plurimis Euangelia negligimus, peius timere aliquid debeamus; presertim cum usitatis iam et [a 1Kb] quasi familiaribus 73 malis contenti esse nolimus. Non sufficiunt enim multis consuetudinarii reatus, non sufficiunt lites, non calumnie,  non rapine, non sufficiunt uinolentie, non sufficiunt comessationes, non sufficiunt falsitates, non sufficiunt periuria, non sufficiunt adulteria, non sufficiunt homicidia, non sufficiunt denique cuncta ista, etsi atrocitate inhumanissima, re tamen ipsa ad humanas iniurias pertinentia, nisi blasphemas furiosarum  mentium manus iniiciant etiam in Deum. Posuerunt enim, sicut de impiis scriptum est, Posuerunt in celum os suum, et lingua eorum transiit supra terram, et dixerunt: Quomodo scibit Deus, et si est scientia in excelso ? Et illud: Non uidebit nec intelliget Deus Iacob . Ad quos utique tales rectissime propheticum illud referri potest: Dixit insipiens in corde suo: Non est Deus . Nam qui nichil aspici a Deo affirmant, prope est ut cui aspectum adimunt, etiam [b 1Kb] substantiam tollant, et quem dicunt omnino nil cernere, dicant etiam omnino non esse. Et quidem licet nullum admodum malum facinus ratione subsistat, quia rationi non possunt scelera coniungi, nullum tamen est, ut puto, uel inrationabilius uel insanius.  Quid enim tam furiosum est quam ut aliquis, cum Deum creatorem rerum omnium non neget, gubernatorem neget, et cum factorem esse fateatur, dicat negligere que fecit? Quasi uero hec ei faciendorum omnium cura fuerit, [c 1Kb] ut negligeret que fecisset. Ego autem in tantum eum curam creaturarum suarum habere dico, ut probem priusquam etiam crearet habuisse. Res quippe ipsa hoc euidenter ostendit. Nihil enim fecerat, nisi curam faciendi habuisset ante quam faceret, presertim cum etiam in ipso humano genere nullus sit ferme hominum tam hebes qui ad hoc aliquid agat atque 74 perficiat, ut perfecta non curet. Nam et qui agrum excolit, ad hoc colit ut culta conseruet. Et qui uineam plantat, ad hoc plantat ut plantata custodiat. Et qui initia gregum preparat, ad  hoc parat ut curam multiplicandis gregibus impendat. Et qui domum edificat uel fundamentum locat, etsi necdum habitationem paratam habet, iam tamen ipsa que adhuc facere molitur, spe future habitationis amplectitur. Et quid de homine hoc loquar, cum etiam minima animalium genera futurarum rerum affectu omnia agant? Formice in subterraneis latibulis uaria frugum genera condentes, ad hoc cuncta contrahunt ac reponunt, quia affectu uite sue diligunt que recondunt. Apes, cum fundamina [d 1Kb] fauis ponunt, uel cum e floribus natos legunt, qua causa uel thymum iam nisi studio et cupiditate mellis, uel flosculos quosdam nisi future sobolis caritate sectantur? Deus ergo, qui etiam minimis animantibus hunc affectum proprii operis inseruit, se tantummodo solum creaturarum  suarum amore priuauit, presertim cum omnis in nos rerum bonarum amor ex illius bono amore descenderit? Ipse est enim fons et origo cunctorum, et quia in in ipso, ut scriptum est, et uiuimus et mouemur et sumus , ab ipso utique affectum omnem quo [e 1Kb] pignora nostra amamus, accepimus.  Totus namque mundus et totum humanum genus pignus est Creatoris sui. Et ideo ex hoc ipso affectu quo amare nos fecit pignora nostra, intelligere nos uoluit quantum ipse amaret pignora sua. Sicut enim, ut legimus, inuisibilia eius per ea que facta sunt intellecta conspiciuntur , ita amorem erga nos suum per eum quem nobis erga nostros dedit amorem, uoluit intelligi. Et sicut omnem, ut scriptum est, paternitatem in celo et in terra a se ipso 75 uoluit nominari , sic a nobis patris in se affectum uoluit agnosci. Et quid dicam patris? immo potius plus quam patris. Probat quippe hoc uox Saluatoris in Euangelio dicentis: Sic enim dilexit Deus hunc mundum, ut Filium suum unicum daret pro mundi uita . Sed et Apostolus  dicit: Deus, inquit, Filio suo non pepercit, sed pro nobis omnibus tradidit illum. Quomodo non etiam cum illo nobis omnia donauit ?

X. Hoc est ergo illud quod supra dixi, quia plus nos amat Deus quam filium pater. Euidens quippe res est quod super affectum filiorum nos Deus diligit, qui propter nos filio suo non pepercit. Et quid plus? Addo, et hoc filio iusto, et hoc filio unigenito, et hoc filio Deo. Et quid dici amplius potest? Et hoc pro nobis, id est, pro malis, pro iniquis, pro impiissimis. Quis estimare hunc erga nos Dei amorem queat, nisi quod iustitia Dei tanta est, ut in eum aliquid iniustum cadere non possit? Nam quantum ad rationem humanam pertinet, iniustam rem homo quilibet fecerat, si pro pessimis seruis filium bonum [a 1Kb] fecisset occidi.  Sed utique hoc magis inestimabilis pietas et hoc magis mirabilis. Dei uirtus est, quod ita intelligi ab homine magnitudo iustitie sue non potest, ut quantum ad imbecillitatem humanam pertinet, pene iniustitie speciem magnitudo iustitie habere uideatur. Et ideo Apostolus, ad indicandam nobis aliquatenus diuine misericordie immensitatem, sic ait: Ut quid enim Christus, cum adhuc impii essemus, secundum tempus pro impiis mortuus est? uix enim pro iusto quis moritur . Ostendit profecto nobis una hac sententia pietatem Dei. Nam si uix ullus pro summa iustitia mortem suscipit, probauit Christus quantum prestiterit pro nostra iniquitate moriendo. Sed cur hoc fecerit Dominus, statim in subditis 76 docet dicens: Commendat autem suam  caritatem Deus in nobis. Nam si cum adhuc peccatores essemus, Christus pro nobis mortuus est, multo magis igitur iustificati nunc in sanguine ipsius, salui erimus ab ira per ipsum . Hoc ipso ergo commendat, [b 1Kb] quia pro impiis mortuus est. Maioris enim pretii est beneficium, quod prestatur indignis. Idcirco itaque ait: Commendat suam caritatem  Deus in nobis. Quomodo commendat? Scilicet quia non merentibus prestat. Si enim sanctis et bene meritis prestitisset, non uidebatur que non debuerat prestitisse, sed que debuerat reddidisse. Quid ergo nos pro his omnibus retribuimus, uel potius quid retribuere debemus? Primum scilicet illud quod beatissimus propheta ei debere se et redditurum esse testatur dicens: Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo . Prima ergo hec retributio est, ut mortem morte reddamus, ac pro eo qui mortuus est pro nobis, nos moriamur omnes; tametsi minoris multo pretii mors nostra est quam sua. Quo fit ut etiam si mortem suscipiamus, debitum tamen non exsoluamus. Sed tamen quia  maius referre non possumus, totum reddere uidemur, si totum quod possumus [c 1Kb] reddere curamus. Itaque prima, ut dixi, hec [d 1Kb] retributio est. Secunda autem, ut si debitum morte non soluimus, uel amore soluamus. Nam ipse Saluator ideo, ut ait Apostolus, moriendo pro nobis commendare uoluit omnibus caritatem suam, ut nos ad reddendam pietatem [e 1Kb] tante uicissitudinis pietatis sue traheret exemplo. Et sicut illas nature admirabiles gemmas ferunt, que ferro propius admote durissimum licet chalybem affectu quasi spirante suspendunt, ita etiam ille, id est, summa et clarissima 77 regnorum celestium gemma, hoc scilicet uoluit ut dum se licet durissimis nobis descendens de celo propius adiungeret, affectui suo nos quasi amoris sui manibus admoueret, ut  agnoscentes utique dona sua ac beneficia, intelligeremus quid nos pro Domino tam bono facere conueniret, cum ille pro malis seruis tanta fecisset, et compleretur hoc quod Apostolus dicit, ut mortificaremur caritate illius tota die, et neque tribulatio, neque angustia, neque persecutio, neque fames, neque nuditas, neque gladius posset nos separare a caritate [f 1Kb] Dei, que est in Christo Iesu Domino nostro .

XI. Cum ergo hec a nobis deberi Domino satis certum sit, uideamus quid pro his cunctis reddimus; queue demus. Quid scilicet nisi totum illud quod supra diximus, quidquid indecens, quidquid indignum, quidquid ad iniuriam Dei pertinens, actus improbos, mores flagitiosos, ebrietates, comessationes,  cruentas manus, feditates libidinis, [g 1Kb] rapidas cupiditates, et quidquid illud est quod plus potest conscientia habere quam sermo. Que enim, inquit Apostolus, in occulto fiunt ab eis, turpe est etiam dicere . Nec solum hoc. Nam hoc uetus est, et tam presentium temporum quam preteritorum: Illud grauius et lugubrius, quod peccatis ueteribus  noua addimus, nec solum noua, sed quedam paganica ac prodigiosa et in ecclesiis Dei ante non uisa; iactantes scilicet profanas in Deum uoces, et contumeliose blasphemantes, dicentes Deum incuriosum, Deum non intendentem, Deum negligentem, Deum non gubernantem, ac per hoc et immisericordem et imprestabilem, inhumanum, asperum, durum. Nam qui non respiciens et incuriosus et negligens esse dicitur, quid superest nisi ut asper 78 et durus et inhumanus esse dicatur? O cecam impudentiam! o sacrilegam temeritatem! Non sufficit enim nobis quod peccatis innumerabilibus inuoluti, rei in omnibus Deo sumus, nisi etiam accusatores Dei simus. Et que, rogo, homini spes erit, qui ipsum accusat iudicem iudicandus?


XII. Si ergo, inquiunt, respicit res humanas Deus, si curat, si diligit, si gubernat, cur nos infirmiores omnibus gentibus et miseriores esse permittit? Cur uinci a barbaris patitur? Cur iuri hostium subiugari? Breuissime, ut iam ante dixi, ideo nos perferre hec mala patitur, quia meremur ut ista patiamur. Respiciamus enim ad turpitudines, ad flagitia, ad scelera illa [a 1Kb] Romane plebis que supra diximus, et intelligemus si protectionem mereri possumus, cum in tanta impuritate uiuamus. Itaque quia hoc argumento plurimi non respici res humanas a Deo dicunt, quod miseri, quod imbecilles simus, quid meremur? Si enim in tantis uitiis, in tanta improbitate uiuentes, fortissimos, florentissimos beatissimosque esse pateretur, suspicio fortasse aliqua esse poterat quod non  respiceret scelera Romanorum Deus, qui tam malos, tam perditos, beatos esse pateretur. Cum uero tam uitiosos, tam improbos, infirmos et miserrimo esse iubeat, euidentissime patet, et aspici nos a Deo et iudicari, quia hoc patimur quod meremur. Sed mereri nos absque dubio non putamus; et hinc est quod magis rei et criminosi sumus, quia non agnoscimus quod meremur. Maxima quippe accusatrix hominum noxiorum est usurpatrix innocentie arrogantia. Inter multos siquidem eorumdem criminum reos nullus est criminosior quam qui se putat non criminosum. Itaque et nos hoc solum malis nostris addere possumus, ut nos innoxios iudicemus. 79 Sed esto  certe, quod negari non potest, meliores barbaris sumus;  et hoc utique ipso manifestum est quod non respicit res humanas Deus, quia cum meliores simus, deterioribus subiugamur. An meliores simus barbaris, iam uidebimus. Certe, quod non est dubium, meliores esse debemus. Et hoc ipso utique deteriores sumus, si meliores non sumus, qui meliores esse debemus. Criminosior enim culpa est, ubi honestior status. Si [c 1Kb] honoratior est persona peccantis, peccati quoque maior inuidia. Furtum in omni quidem est homine malum facinus; sed damnabilius absque dubio senator furatur aliqua quam infima persona Cunctis fornicatio interdicitur; sed grauius multo est [d 1Kb] si de clero aliquis quam si de populo fornicetur. Ita et nos qui Christiani et catholici esse dicimur, si simile aliquid barbarorum impuritatibus facimus,  grauius erramus. Atrocius enim sub sancti nominis professione peccamus. Ubi sublimior est prerogatiua, maior est culpa. Ipsa enim errores nostros religio quam profitemur, accusat. Criminosior est eius impudicitia, qui promiserit castitatem. [e 1Kb] Fedius inebriatur, sobrietatem fronte pretendens. Nihil est philosopho turpius uitia obscena sectanti, quia preter eam deformitatem quam uitia in se habent, sapientie [f 1Kb] nomine plus notatur. Et nos igitur in omni humano genere philosophiam Christianam professi sumus, ac per hoc deteriores nos cunctis gentibus credi atque haberi necesse est, quia sub tam magne professionis nomine uiuimus, et positi in religione peccamus.

XIII. Sed scio plurimis intolerabile uideri, si barbaris  deteriores esse dicamur. Et quid facimus quod cause nostre hoc nichil proficit, si intolerabile id nobis esse uideatur? 80 Immo causam nostram hoc magis aggrauat, si deteriores simus, et meliores nos esse credamus. Qui enim, inquit Apostolus, se existimat aliquid esse, cum nichil sit, se ipsum seducit. Opus autem suum probet homo . Operi ergo nostro debemus credere, non opinioni; rationi, non libidini; ueritati, non uoluntati. Igitur quia non ferendum quidam existimant, ut deteriores aut non multo etiam meliores barbaris iudicemur, uideamus aut quomodo meliores simus, aut quibus barbaris. Duo enim genera in omni gente omnium barbarorum sunt, id est, aut [g 1Kb] hereticorum, aut paganorum. His  ergo omnibus, quantum ad legem diuinam pertinet, dico nos sine comparatione meliores; quantum autem ad uitam et uite acta, doleo ac plango esse peiores. Quamuis id ipsum tamen, ut ante iam diximus, non de omni penitus [a 2Kb] Romani populi uniuersitate dicamus. Excipio enim primum omnes [b 2Kb] religiosos, deinde nonnullos etiam seculares religiosis pares, aut si id nimis grande est, aliqua tamen religiosis honestorum actuum probitate consimiles; ceteros uero aut omnes, aut pene omnes, magis reos esse quam barbaros. Hoc est autem deteriorem esse, magis reum esse. Itaque quia nonnulli inrationabile atque absurdum arbitrantur, ut aut deteriores aut non multum etiam meliores barbaris iudicemur, uideamus, ut dixi, aut quomodo, aut quibus barbaris.  Ego enim preter eos tantummodo Romanorum quos paulo ante nominaui, ceteros aut omnes, aut pene omnes, maioris reatus dico et criminosioris uite esse quam barbaros. Irasceris forsitan qui hec legis, et condemnas insuper que legis. Non refugio censuram tuam. Condemna, si mentior; condemna, si non probauero; condemna, si id quod assero, non etiam 81 Scripturas sacras dixisse monstrauero. Igitur qui meliores nos multo cunctis que sunt in mundo gentibus iudicamus, nec ipse, qui Romanos dico in plurimis deteriores, abnego in quibusdam esse meliores. uita enim, ut dixi, et peccatis sumus deteriores; lege autem catholica sine comparatione meliores. Sed illud considerandum est, quia quod lex bona est, nostrum non est; quod autem male uiuimus,  nostrum est. Et nichil utique nobis prodest quod lex est bona, si uita nostra et conuersatio non est bona. Lex enim bona, muneris est Christi; uita autem non bona, criminis nostri. Immo hoc magis culpabiles sumus, si legem bonam colimus, et mali cultores sumus. Quin potius nec cultores, si mali: quia  cultor dici non potest malus cultor. Neque enim colit qui rem sanctam sancte non colit, ac per hoc accusatrix nostri est lex ipsa quam colimus.

XIu. Remota ergo legis prerogatiua, que nos aut nichil omnino adiuuat, aut etiam iusta animaduersione condemnat, uitam barbarorum atque nostrorum, studia, mores, uitia comparemus. Iniusti sunt barbari, et nos hoc sumus; auari sunt barbari, et nos hoc sumus; infideles sunt barbari, et nos hoc sumus; cupidi sunt barbari, et hoc nos sumus; impudici sunt barbari, et nos hoc sumus; omnium denique improbitatum atque impuritatum pleni sunt barbari, et nos hoc sumus. [c 1Kb] Sed responderi fortasse possit: Ergo si pares uitiositate barbaris sumus, cur non sumus etiam uiribus pares? Cum enim similis sit improbitas atque  idem reatus, aut tam fortes deberemus esse nos quam sunt illi, aut certe tam inualidi quam nos sumus, illi esse deberent. uerum est, ac per hoc superest ut illi nocentiores sint qui infirmiores. Quomodo hoc probamus? Scilicet quia, 82 ut superius locuti sumus, omnia ex iudicio Deum facere monstrauimus. Si enim, ut scriptum est, in omni loco oculi Domini speculantur bonos et malos , et iuxta Apostolum, iudicium Dei est secundum ueritatem in omnes malos , uidemus nos qui non desinimus mala agere, ex iudicio iusti Dei penas malitie sustinere. Sed eadem, inquis, mala etiam barbari agunt, et tamen non sunt tam miseri quam nos sumus. Hoc ergo interest, quod etsi eadem agant barbari que nos agimus, nos tamen maiore offensione peccamus.  Possunt enim nostra et barbarorum uitia esse paria; sed in his tamen uitiis necesse est peccata nostra esse grauiora. Nam cum omnes, ut ante iam diximus, barbari aut pagani sint aut heretici, ut de paganis, quia prior illorum error est, prius dicam, gens Saxonum fera est, [d 1Kb] Francorum infidelis, Gepidarum inhumana,  [a 1Kb] Chunorum impudica; omnium denique gentium barbarorum [b 1Kb] uita, uitiositas. Sed numquid eumdem reatum habent illorum uitia quem nostra, numquid tam criminosa est Chunorum impudicitia quam nostra, numquid tam accusabilis Francorum perfidia quam nostra, aut tam reprehensibilis ebrietas Alani quam ebrietas Christiani, aut tam damnabilis rapacitas Albani quam rapacitas Christiani? Si fallat Chunus uel Gepida, quid mirum est, qui culpam penitus falsitatis ignorat? Si peieret Francus, quid noui faciet, qui periurium ipsum sermonis genus putat esse, non criminis? Et quid mirum si hoc barbari ita credunt, qui legem et Deum nesciunt, cum maior fere Romani nominis portio ita existimet, que peccare se nouit? Nam ut de alio hominum genere non  dicam, consideremus solas negotiatorum et [c 1Kb] siricorum omnium turbas, que maiorem ferme ciuitatum uniuersarum partem occupauerunt, si aliud 83 est uita istorum omnium quam meditatio doli et tritura mendacii, aut si non perire admodum uerba estimant que nichil loquentibus prosunt. Tantus apud hos Dei honor est prohibens etiam iusiurandum, ut singularem existiment fructum omnium periurium. Quid ergo mirum barbaros fallere, qui falsitatis crimen ignorant? Nihil enim contemptu agunt celestium preceptorum, precepta Domini nescientes, quia non facit aliquid contra legem legis ignarus. Noster ergo hic peculiariter reatus est qui legem diuinam legimus, et legalia semper scripta uiolamus, qui Deum nosse nos dicimus, et iussa illius ac precepta calcamus;  ac per hoc cum eum spernamus quem coli a nobis credimus atque iactamus, id ipsum quod cultus Dei uidetur, iniuria est.

Xu. Denique, ut de peccatis aliis nichil dicam, quis est omnino hominum secularium, preter paucos, qui non ad hoc semper Christi nomen in ore habeat ut peieret? Unde etiam peruulgatum hoc fere et apud nobiles et apud ignobiles [d 1Kb] sacramentum est: Per Christum quia hoc facio, Per Christum quia hoc ago, Per Christum quia nichil aliud dicturus sum, Per Christum quia nil aliud acturus sum. Et quid plura? In id penitus deducta res est ut, sicut de [e 1Kb] paganis barbaris prius diximus, Christi nomen non uideatur iam sacramentum esse, sed sermo. Nam in tantum apud plurimos nomen hoc parui penditur, ut  [f 1Kb] numquam minus cogitent quippiam facere quam  cum se iurant per Christum esse facturos. Et cum scriptum sit: Non nominabis nomen Domini Dei tui in uanum , in id reuerentia Christi decidit, ut inter ceteras seculi uanitates nichil iam pene uanius quam Christi nomen esse uideatur. Denique multi non otiosas tantummodo res et aniles, sed 84 etiam scelera quedam se iurant per Christi nomen esse facturos. Hic enim loquendi usus est talibus: Per Christum quia tollo illud, Per Christum quia cedo illum, Per Christum quia occido illum. Ad hoc res recidit, ut cum per Christi nomen iurauerint, putent se scelera etiam religiose esse facturos. Denique quid mihi ipsi euenerit dicam. Cum ante aliquantulum tempus, uictus prece cuiusdam pauperis, prepotentiori cuidam supplicarem, obsecrans ne homini  misero et egestuoso rem ac substantiam suam tolleret, ne subsidium et stipem quo paupertas illius nitebatur, auferret; tum ille, qui eius rebus siti rabida inhiauerat, ac predam iam spe et cupiditate [g 1Kb] ardentissima deuorauerat, respiciens ac uibrans in os meum truces oculos, utpote qui tolli sibi a me putaret [h 1Kb] quidquid ipse alteri non tulisset, nequaquam hoc quod peterem facere se posse respondit: quasi uero iussu aut scripto id sacro faceret quod penitus preterire non posset. Cumque ego causam qua hoc fieri non ualeret quererem, dixit rem uiolentissimam, et cui contradici penitus non deberet. [i 1Kb] Iuraui, inquit, [i 1Kb] per Christum res illius a me esse tollendas. uide ergo an possim uel debeam non efficere, quod etiam interposito Christi nomine me dixi esse facturum.  Tum ego,  audita religiosissimi sceleris ratione, discessi.

XuI. Hic nunc interrogo omnes qui sane mentis sunt: Quis umquam crederet usque in hanc contumeliam Dei progressuram esse humane cupiditatis audaciam, ut id ipsum in quo Christi iniuriam faciunt, dicant se ob Christi nomen esse facturos? O inestimabile facinus et prodigiosum! Quid non ause sint improbe mentes! Armant se ad latrocinandum 85 per Christi nomen, auctorem quodammodo sui sceleris Deum faciunt! et cum interdictor ac uindex malorum omnium Christus sit, dicunt se scelus quod agunt agere pro Christo. Et de hostili iniquitate conquerimur, et paganicam barbariem peierare causamur!  Quanto minore peccato illi per demonia peierant,  quam nos per Christum! Quanto minoris criminis res est Iouis nomen ludificare, quam Christi! Ibi homo est mortuus, per quem iuratur; hic Deus uiuus, qui peieratur. Ibi nec homo ullus; hic Deus summus. Hic cum maximi sacramenti sit deieratio, necesse est maximi sit reatus et peieratio; ibi cum prope nullum sit [a 1Kb] iuramentum, nullum constat esse periurium. Nam cum Deus non sit per quem iuratur, non est periurium cum peieratur. Denique qui uult scire quam uerum sit, audiat beatum apostolum Paulum ipsa hec que nos dicimus predicantem. Sic quippe ait: Scimus autem quoniam quecumque lex loquitur, his qui in lege sunt loquitur . Et iterum: Ubi, inquit, non est lex, nec preuaricatio . Duabus his sententiis duas euidenter exposuit partes  generis humani, extra legem positos, et in lege uiuentes. Qui sunt igitur nunc in lege positi? Qui scilicet nisi Christiani, sicut ipse Apostolus fuit, qui de se ait: Sine lege Dei non sum, sed in lege sum Christi . Qui igitur sine lege Christi? Qui nisi pagani homines, legem dominicam nescientes? Et ideo de his dicit: Ubi non est lex, nec preuaricatio. [b 1Kb] Quo uno utique ostendit Christianos tantum, cum peccauerint, legis preuaricatores esse; paganos autem qui legem nesciunt, sine preuaricatione peccare, quia nullus potest eius rei preuaricator esse quam nescit. Nos ergo tantum preuaricatores diuine legis, qui, ut scriptum est , legem legimus, et non facimus eam; 86 ac per hoc nichil est aliud scientia nostra quam culpa, qui ad hoc tantummodo legem  nouimus ut maiore offensione peccemus: quia quod lectione et corde nouimus, libidine ac despectione calcamus. Et ideo rectissime apostolicum illud ad omnem dicitur Christianum: Qui in lege gloriaris, per preuaricationem legis Deum inhonoras. Nomen enim Dei per uos blasphematur inter gentes . Cuius ergo criminis rei sint Christiani, ex hoc uno intelligi potest, quia Dei nomen infamant. Et cum scriptum sit nobis ut omnia faciamus in gloriam Dei , nos e diuerso cuncta in Dei facimus iniuriam. Cumque ipse Saluator noster ad nos quotidie clamet: Sic luceat lux uestra coram hominibus, ut uideant filii hominum opera uestra bona, et magnificent Patrem uestrum qui in celis est , nos ita uiuimus econtrario ut filii hominum uideant  opera nostra mala et blasphement Patrem nostrum qui est in celis.

XuII. Que cum ita sint, magna uidelicet nobis prerogatiua de nomine Christianitatis blandiri possumus, qui ita agimus ac uiuimus ut hoc ipsum quod Christianus populus esse dicimur, opprobrium Christi esse uideamur. At e diuerso in paganis quid horum  simile que dicimus? Numquid dici de Chunis potest: Ecce quales sunt qui Christiani esse dicuntur? Numquid de Saxonibus aut Francis: Ecce que faciunt qui se asserunt Christi esse cultores? Numquid propter Maurorum efferos mores lex sacrosancta culpatur? Numquid Scytharum aut Gepidarum inhumanissimi ritus in maledictum atque blasphemiam nomen Domini Saluatoris inducunt? Numquid dici de ullis istorum potest: Ubi est lex catholica quam credunt? Ubi sunt pietatis et castitatis precepta que discunt? Euangelia legunt, et impudici sunt; apostolos audiunt, 87 et inebriantur; Christum sequuntur, et rapiunt; uitam improbam agunt, et probam legem habere se dicunt. Numquid hec de ulla istarum gentium dici queunt? Non utique.  De nobis quippe omnia ista dicuntur. In nobis Christus patitur opprobium, in nobis patitur lex Christiana maledictum. De nobis enim dicitur illud quod supra diximus: Ecce quales sunt qui Christum colunt. Falsum plane illud est quod aiunt se bona discere, quod iactant se sancte legis precepta retinere. Si enim bona discerent, boni essent. Talis profecto secta est, quales et sectatores. Hoc sunt absque dubio quod docentur. Apparet itaque et prophetas quos habent impuritatem docere, et apostolos quos legunt nefaria sanxisse, et Euangelia quibus imbuuntur, hec que ipsi faciunt predicare. Postremo sancta a Christianis fierent, si Christus sancta docuisset. Aestimari itaque de cultoribus suis potest ille qui colitur. Quomodo enim bonus magister est, cuius tam malos uidemus  esse discipulos? [c 1Kb] Ex ipso enim Christiani sunt, ipsum audiunt, [d 1Kb] ipsum legunt. Promptum est omnibus Christi intelligere doctrinam. uide Christianos quid agant, et euidenter potes [e 1Kb] de Christo scire quid doceat. Denique quam praue ac nefarie pagani semper de sacris Dominicis opinati sint, docent persecutorum immanium cruentissime questiones, qui in sacrificiis Christianis nichil aliud quam impura quedam fieri atque abominanda credebant. Siquidem etiam initia ipsa nostre religionis non nisi a duobus maximis facinoribus oriri arbitrabantur: primum scilicet homicidio: deinde, quod homicidio est grauius, incestu; nec homicidio solum et incestu, sed, quod sceleratius quidem est, incestu ipso et homicidio; incestu matrum sacrosanctarum et homicidio 88 innocentium  paruulorum, quos non occidi tantum a Christianis, sed, quod magis abominandum est, etiam uorari existimabant; et hec omnia ad placandum Deum, quasi ullo facinore magis possit offendi; ad purgandum piaculum, quasi ullum aliud maius esset; ad commendandum sacrificium, quasi ullam rem Dominus magis possit horrere; ad promerendam uitam eternam,  quasi uero etiam si possit his rebus accipi, tanti esset ad eam per scelera tam immania perueniri.

XuIII. Intelligere ergo possumus aut quales esse pagani crediderint Christianos, qui talibus sacrificiis Deum colerent, aut qualem sollicitent Deum ipsum, qui hec sacra docuisset. Et hoc cur ita? Cur utique nisi ob eos qui Christiani esse dicuntur et non sunt, qui per flagitia ac turpitudines suas nomen religionis infamant, qui, ut scriptum est, ore fatentur se nosse Deum, factis autem negant, cum sint abominabiles et increduli, ad omne autem opus bonum reprobi , per quos, ut legimus, uia ueritatis blasphematur , et sacrosanctum Domini Dei nomen sacrilegorum hominum maledictione uiolatur. Quam grauis autem ac singularis piaculi malum sit nomen  Diuinitatis in blasphemiam gentium dare, etiam Dauid beatissimi edocemur exemplo, qui cum suffragio iustitiarum suarum eternam pro offensionibus suis penam per unam tantum confessionem meruerit euadere, huius tamen criminis ueniam nec per penitentiam patrocinantem potuit impetrare. Nam cum ei errores proprios confitenti Nathan propheta dixisset: Transtulit Deus peccatum tuum: non morieris, subdidit statim: uerumtamen quia blasphemare fecisti inimicos Domini propter uerbum hoc, filius qui ex te natus est morietur . Et quid post hec? Deposito scilicet diademate, proiectis 89 gemmis, exutis purpuris, [a 1Kb] remoto omni splendore regie dignitatis, cum pro his omnibus solitarius, gemens, clusus, sacco squalidus, fletu madidus, cinere sordidatus,  uitam paruuli sui tot lamentationum suffragiis peteret, et piissimum Deum tanta precum ambitione pulsaret, sic rogans et obsecrans obtinere non potuit; cum tamen, quod fortissimum petentibus adiumentum est, impetraturum se quod sic a Deo peteret credidisset. Ex quo intelligi potest quod nullum penitus maioris piaculi crimen est, quam blasphemandi causam gentibus dare. Quicumque enim sine blasphemia aliorum grauiter errauerit, sibi tantum affert damnationem. Qui autem alios blasphemare fecerit, multos secum precipitat in mortem, et necesse erit ut sit pro tantis reus quantos secum traxerit in reatum. Nec solum hoc, sed quicumque peccator ita peccat ut alios tamen peccato suo blasphemare non faciat, peccatum suum ipsi obest tantummodo quod  peccauerit, sacrosanctum autem Dei nomen sacrilega blasphemantium maledictione non ledit. Qui uero blasphemare alios peccans fecerit, necesse est peccatum huius supra criminis humani esse mensuram, quia per conuicia plurimorum inestimabilem Deo facit iniuriam.

XIX. Hoc autem, ut dixi, malum peculiariter tantum Christianorum est, quia per eos tantummodo blasphematur Deus, qui bona discunt et mala faciunt; qui, ut scriptum est, Deum uerbis confitentur et factis negant ; qui, ut idem apostolus ait,  acquiescunt legi et sciunt uoluntatem eius, et probant que potiora sunt; qui habent formam scientie et ueritatis in lege; qui predicant non furandum, et furantur; qui legunt non mechandum, et mechantur; qui in lege gloriantur, et per preuaricationem legis Deum 90 inhonorant . Et ideo hoc ipso Christiani deteriores sunt, qui meliores esse deberent. Non enim probant quod profitentur, et impugnant professionem suam moribus suis: magis enim damnabilis est malitia quam titulus bonitatis accusat, et reatus impii est pium nomen. Unde etiam Saluator in Apocalypsi ad tepidum Christianum ait: Utinam aut calidus esses aut frigidus! Nunc autem, quia tepidus es, incipiam te euomere ex ore meo . Omnem Christianum Dominus fide ac  spiritu iubet esse feruentem. Sic enim scriptum est: Ut simus spiritu feruentes, Domino seruientes : In hoc ergo feruore spiritus fidei religiose ardor ostenditur, de quo ardore qui plurimum habet, feruens esse agnoscitur fidelis; qui nichil omnino habet, frigidus esse intelligitur et paganus; qui uero inter utrumque uel neutrum est, tepidus atque exosus est Domino Christianus: et ideo ad eum dicitur: Utinam aut calidus esses aut frigidus! Nunc autem, quia tepidus es, incipiam te euomere ex ore meo; hoc est dicere: Utinam aut calorem et fidem haberes bonorum Christianorum, aut certe frigus et ignorantiam paganorum! Aut enim fides te calida Deo insinuaret, aut certe ad presens adhuc legis ignorantia aliquatenus excusaret. Nunc autem quia  Christum iam agnouisti, et negligis quem agnouisti, qui susceptus es quasi intra os Dei per fidei agnitionem, proiicieris per teporem; quod quidem etiam beatus apostolus Petrus euidenter exposuit dicens de uitiosis ac tepidis, id est, male uiuentibus Christianis: Melius erat illis non cognoscere ueritatem quam cognoscentibus retrorsum reflecti a tradito sibi mandato. Contigit illis res ueri prouerbii: Canis reuersus ad suum uomitum, et sus lota [b 1Kb] in uolutabro luti . Quod ut euidenter de his dictum 91 intelligamus qui sub Christiano nomine in sordibus mundi atque impuritatibus uiuunt, audi quid de eisdem in eodem loco dicat: Si enim, inquit, refugientes coinquinationes mundi in agnitionem Domini nostri et conseruatoris Iesu Christi, his rursus impliciti  superantur, facta sunt illis norissima peiora prioribus . Quod quidem et beatus apostolus Paulus in eumdem modum dicit: Circumcisio quidem prodest, si legem custodias. Si autem preuaricator legis sis, circumcisio tua preputium facta est . Circumcisionem autem Christianitatem intelligendam ipse euidentissime docet dicens: Nos enim sumus circumcisio, qui spiritu Deo seruimus, et non in carne confidimus . Ac per hoc uidemus quod malos Christianos paganis comparat; nec comparat tantum, sed pene postponit, dicens: Si autem  preputium iustitias legis custodiat, nonne preputium illius in circumcisionem reputabitur? Et iudicabit id quod ex natura est preputium, legem consummans, te qui per litteram et circumcisionem preuaricator legis es . Ac per hoc intelligimus, ut supra dixi, culpabiliores nos multo esse, qui legem Dei habemus et spernimus, quam illos qui nec habent omnino nec norunt. Nemo enim ignota contemnit. Concupiscentiam quippe nesciebam, Apostolus inquit,nisi lex diceret: Non concupisces . Neque enim preuaricantur a lege quam non habent: quia, ut scriptum est, Ubi non est lex, nec preuaricatio  . Ac per hoc si non preuaricantur a lege quam non habent, ergo nec contemnunt legis scita que non habent: quia nemo, ut dixi, potest despicere quod nescit. Nos ergo et contemptores pariter et preuaricatores sumus, ac per hoc paganis deteriores, quia illi non norunt Dei mandata, nos nouimus; illi ea non habent, nos habemus; illi inaudita non faciunt, nos lecta calcamus. Et ideo apud illos ignorantia est, apud nos preuaricatio; quia minoris criminis reatus est legem nescire quam spernere.



LIBER QUINTUS.

 92 I. Scio infidelissimos quosque et ueritatis diuine incapaces dicere aduersum hec posse que diximus: Si tantus sit Christianorum infidelium reatus ut plus peccent pretermittentes mandata Domini que sciant, quam pagane gentes que nesciant, salubriorem his fuisse ignorantiam quam agnitionem, et contra eos esse admodum quod agnouerint ueritatem. Quibus hoc respondendum est, non ueritatem his obesse, sed uitia; nec legem nocere, sed mores. [a 1Kb] Denique da mores bonos, et legis scita pro nobis sunt. Tolle uitia, lex prodest. Scimus enim, inquit Apostolus, quia lex bona est, si quis ea legitime utatur . Legitime itaque lege utere, et legem tibi bonam ipse fecisti. Scimus enim, inquit, quia lex bona est, si quis ea legitime utatur: sciens hoc, quod  iusto lex non est posita . Ac per hoc iustus esse incipe, et eris liber a lege: quia non potest lex uenire contra mores, que iam habetur in moribus. Scimus enim, inquit, quia lex bona est, si quis ea legitime utatur: sciens hoc, quod iusto lex non est posita, sed iniustis, et non subditis, sed sceleratis et impiis et peccatoribus; et si quod aliud sane doctrine aduersatur . Ac per hoc non tam lex tibi, o homo, quam tu legi aduersaris; nec lex contra te bene precipiendo, sed tu contra legem male uiuendo agis. 93Immo illa pro te est, tu contra illam. Illa enim tibi consulit sancta dicendo, tu contra illam uenis praua faciendo; nec contra illam tantum, sed etiam contra te; hoc ipso enim quod contra illam et contra te, quia in illa salus et uita  tua est: ac per hoc dum legem diuinam deseris, salutem propriam derelinquis. Non aliter ergo nos de  Dominica lege querimur quam queri de optimo medico impatiens egrotus solet: qui cum ingrauescere sibi morbos uitio suo fecerit, imperitiam medentis accusat. Quasi uero curare ullam infirmitatem precepta possint, si ei non obedierit infirmus; aut sanare quemquam obseruantia ualeat quam medicus ei imperat, si eam sibi egrotus ipse non prestat. Quid iuuant stomachum [b 2Kb] absinthia, si statim dulcia subsequantur? Quid conferunt phrenetico silentia circumstantium, quem suus clamor occidit? Aut quid prodesse poterit antidotum, cui superfunditur uenenum? Et nobis itaque lex est antidotum, sed uitiositas uenenum. Sanare nos non potest legis antidotum, quos occidunt uenena uitiorum. Sed iam de his et antea satis diximus; et si ita res postulauerit,  etiam post hec iuuante Deo aliqua dicemus.

II. Interim quia [c 1Kb] duo superius barbarorum genera uel sectas esse memorauimus, paganorum atque hereticorum, quia de paganis iam, ut arbitror, satisfecimus, de hereticis quoque, ut causa poscit, subiiciamus. Potest enim quispiam dicere: Etiamsi a paganis lex diuina non exigat ut mandata faciant que non sciunt, certe ab hereticis exigit qui sciunt: eadem enim etiam illos legere que nos legimus, eosdem apud illos prophetas Dei, eosdem apostolos, eosdem euangelistas esse; ac per hoc aut non minus ab illis legem negligi quam a nobis, aut etiam multo magis: 94 quia cum eadem legant scripta que nostri, multa faciunt deteriora quam nostri. Utrumque  ergo uideamus. Eadem, inquis, legunt illi que leguntur a nobis. Quomodo eadem, que [d 1Kb] ab auctoribus  quondam malis et male sunt interpolata et male tradita? ac per hoc iam non eadem, quia non possunt penitus dici ipsa que sunt in aliqua sui parte uitiata. Incolumitatem enim non habent que plenitudinem perdiderunt, nec statum suum omnino seruant que sacramentorum uirtute priuata sunt. Nos ergo tantum Scripturas sacras plenas, inuiolatas, integras habemus, qui eas uel in fonte suo bibimus, uel certe de purissimo fonte haustas per ministerium [a 1Kb] pure translationis haurimus. Nos tantummodo bene legimus. Atque utinam quam bene legimus, tam bene adimpleremus! Sed uereor quod qui non bene obseruamus, nec bene lectitemus: quia minor reatus est sancta non legere, quam lecta uiolare. Cetere quippe nationes aut non habent legem  Dei, aut debilem et conuulneratam habent; ac per hoc, ut diximus, non habent que sic habent. Nam etsi qui gentium barbararum sunt qui in libris suis minus uideantur Scripturam sacram interpolatam habere uel laceram, habent tamen ueterum magistrorum [b 1Kb] traditione corruptam, ac per hoc traditionem potius quam Scripturam habent, quia hoc non retinent quod ueritas legis suadet, sed quod prauitas male traditionis inseruit. Barbari quippe homines, Romane, immo potius humane eruditionis expertes, qui [c 2Kb] nichil omnino sciunt nisi quod a doctoribus suis audiunt; quod audiunt, hoc sequuntur: ac sic necesse est eos qui totius litterature ac scientie ignari, sacramentum diuine legis doctrina magis quam lectione cognoscunt, doctrinam potius retinere  quam legem. Itaque eis traditio magistrorum suorum 95 et doctrina inueterata quasi lex est, quia hoc sciunt tantummodo quod docentur. Heretici ergo sunt, sed non scientes. Denique apud nos sunt heretici, apud se non sunt. Nam in tantum se catholicos esse iudicant, ut nos ipsos titulo heretice appellationis infament. Quod ergo illi nobis sunt, hoc nos illis. Nos eos iniuriam diuine generationi facere certi sumus, quod minorem Patre Filium dicant. Illi nos iniuriosos Patri existimant, quia equales esse credamus. ueritas apud nos est, sed illi apud  se esse presumunt. Honor Dei apud nos est, sed illi hoc arbitrantur honorem diuinitatis esse quod credunt. Inofficiosi sunt, sed illis hoc est summum religionis officium. Impii sunt, sed hoc putant ueram esse pietatem. Errant ergo, sed bono animo errant, non odio, sed affectu Dei, honorare se Dominum atque amare credentes. Quamuis non habeant rectam fidem, illi tamen hoc perfectam Dei estimant caritatem. [d 1Kb] Qualiter pro hoc ipso false opinionis errore in die iudicii puniendi sint, nullus potest scire nisi iudex. Interim idcirco eis, ut reor, patientiam Deus commodat, quia uidet eos, etsi non recte credere, affectu tamen pie opinionis errare; maxime cum sciat eos ea facere que nesciunt, nostros autem negligere quod credunt: ac per hoc illos magistrorum  peccare uitio, nostros suo; illos ignorantes, nostros scientes; illos id facere quod putent rectum, nostros quod sciant esse peruersum. Et ideo iusto iudicio illos patientia Dei sustinet, et nos animaduersione castigat; quia ignosci aliquatenus ignorantie potest, contemptus ueniam non meretur. Sic enim scriptum est: Seruus qui nescit uoluntatem domini sui, et non facit eam, uapulabit paucis. Qui autem scit eam, et non facit eam, uapulabit multis .

III. Non ergo miremur 96 quod multis cedimur; quia non inscientia, sed rebellione peccamus. Scientes enim bona, non bene agimus, et discretionem recti ac praui intelligentes, praua sectamur; legem legimus, et legitima calcamus, et ad hoc tantum preceptorum sacrorum scita cognoscimus, ut grauius  post interdicta peccemus. Deum colere nos dicimus, et diabolo obtemperamus. Et post hec uolumus ut bona a Deo accipiamus, cum malis mala semper addamus; fieri uoluntatem nostram a Deo cupimus, cum Dei nos facere nolimus. Quasi superiores nos Deo agimus. uolumus ut uoluntati nostre Deus iugiter pareat, cum omnes nos uoluntati eius iugiter repugnemus. Sed ille iustus est, licet nos simus iniusti. Castigat enim quos castigandos putat, patitur quos putat esse patiendos. Utrumque ad unam rem uult proficere ut et castigatio in catholicis  peccandi refrenet libidinem, et quandoque hereticos patientia Dei faciat plenam fidei noscere ueritatem, maxime cum sciat eos forsitan catholica non indignos fide, quos uideat catholicis uite comparatione prestare. Omnes autem isti de quibus loquimur, aut uandali sunt aut Gothi. Nam de Romanis hereticis, quorum innumera multitudo est, nichil dicimus, neque aut Romanis eos aut barbaris comparamus, quia et infidelitate Romanis sunt deteriores, et feditate uite barbaris turpiores. Sed hoc nos non solum non iuuat, sed etiam supra id quod a nobis ipsis grauamur grauat, quia et ii quos tales causamur esse, Romani sunt. Unde intelligere possumus quid mereatur omnis Romana respublica, cum pars Romanorum offendat Deum uita, pars et  infidelitate pariter et uita. Saluo eo quod etiam ipse quondam hereses barbarorum [a 1Kb] de Romani magisterii prauitate fluxerunt, 97 ac perinde etiam hoc nostrum crimen est, quod populi barbarorum heretici esse ceperunt.

Iu. Porro autem quantum ad conuersatiem Gothorum aut uandalorum pertinet, quid est in quo eis aut preponere nos aut etiam comparare possimus? Ac primum ut de affectu et caritate dicam (quam precipuam Dominus docet esse uirtutem, et quam non solum per omnes Scripturas sacras, sed etiam per se ipse commendat dicens: In hoc scietur quod discipuli mei estis, si uos inuicem diligatis [Ioan. XIII, 35] omnes se fere barbari, qui modo sunt  unius gentis et regis, mutuo amant, omnes pene Romani se mutuo persequuntur. Quis enim ciuis non inuidet ciui? Quis enim plenam uicino exhibet caritatem? Omnes quippe a se, etsi loco non absunt, affectu absunt; etsi habitatione iunguntur, mente disiuncti sunt. Atque utinam hoc, licet sit pessimum malum, utinam ciues tantum atque uicini! Illud est grauius, quod nec propinqui quidem propinquitatis iura conseruant. Quis enim se proximis suis proximum reddit? Quis soluit caritati, quod se agnoscit debere uel nomini? Quis hoc est animo quod uocatur? Quis tam propinquus corde quam sanguine, in quo non luridus maleuolentie zelus ardet, cuius non sensum liuor inuasit, cui non prosperitas aliena supplicium est? Quis non bonum alterius,  malum suum credit? Cui ita sufficit felicitas sua, ut etiam alium uelit esse felicem? Nouum et inestimabile nunc in plurimis malum est. Parum alicui est si ipse sit felix, nisi alter fuerit infelix.  Iam uero illud quale, quam seuum, quam ex hac ipsa impietate descendens, quam alienum a barbaris, quam familiare Romanis, quod se inuicem exactione proscribunt: immo non inuicem: nam hoc tolerabilius ferme esset si pateretur quisque 98 quod fecerat; illud grauius est, quod plurimi proscribuntur a paucis, quibus exactio publica peculiaris est preda, qui fiscalis debiti titulos faciunt questus esse priuatos; et hoc non summi tantum, sed pene infimi; non iudices solum, sed etiam iudicibus obsequentes. Que enim sunt non modo urbes, sed etiam municipia atque uici; ubi non quot [b 1Kb] curiales fuerint, tot tyranni sint? [c 1Kb] Quanquam forte hoc nomine sibi gratulentur, quia potens et honoratus esse uideatur.  Nam et latrones ferme omnes gaudent et gloriantur, si atrociores admodum quam sunt esse dicantur. Quis ergo, ut dixi, locus est ubi non a principalibus ciuitatum uiduarum et pupillorum uiscera deuorentur, et cum his ferme sanctorum omnium? Nam et hos quasi uiduas ac pupillos habent, quia tueri se aut pro studio professionis sue nolunt, aut pro innocentia atque humilitate non possunt. Nemo itaque horum tutus est, neque ulli admodum preter summos a uastatione latrocinii populantis immunes, nisi qui fuerint ipsis latronibus pares in hac conditione; immo in hoc scelus res deuoluta est, ut nisi quis malus fuerit, saluus esse non possit.

u. Sed uidelicet cum tot sint qui bonos uastant, sunt fortasse aliqui qui in hac uastatione succurrant;  qui, ut scriptum est, eripiant egenum et pauperem de manu peccatoris . Non est qui faciat bonum, non est pene usque ad unum . Ideo dixit, pene usque ad unum quia tanta est raritas bonorum, ut pene unus esse uideatur. Quis enim uexatis atque laborantibus opem tribuat, cum improborum hominum uiolentie etiam [d 1Kb] sacerdotes Domini non resistant? Nam aut tacent plurimi eorum, aut similes sunt tacentibus, etiamsi loquantur; et hoc multi non inconstantia, sed consilio, ut putant, atque ratione. 99 Exsertam enim ueritatem proferre nolunt, quia eam aures improborum homines sustinere non possunt; nec solum refugiunt, sed etiam [e 1Kb] oderunt et exsecrantur, et non modo auditam non reuerentur aut metuunt, sed maiore etiam  superbientis peruicacie perduellione contemnunt. Et ideo tacent etiam qui loqui possunt, dum ipsis interdum [f 1Kb] malis parcunt; nec uolunt eis uim aperte promere ueritatis, ne faciant eos ingesta acrius ueritate  peiores. Inter hec uastantur pauperes, uidue gemunt, orphani proculcantur, in tantum ut multi eorum et non obscuris natalibus editi et liberaliter instituti ad hostes fugiant, ne persecutionis publice afflictione moriantur; querentes scilicet apud barbaros Romanam humanitatem, quia apud Romanos barbaram inhumanitatem ferre non possunt. Et quamuis ab his ad quos confugiunt discrepent ritu, discrepent lingua, ipso etiam, ut ita dicam, corporum atque induuiarum barbaricarum fetore dissentiant, malunt tamen in barbaris pati cultum dissimilem, quam in Romanis iniustitiam seuientem. Itaque passim uel ad Gothos, uel ad [a 1Kb] Bacaudas, uel ad alios ubique dominantes barbaros migrant, et commigrasse non penitet.  Malunt enim sub specie captiuitatis uiuere liberi, quam sub specie libertatis esse captiui. Itaque nomen ciuium Romanorum, aliquando non solum magno estimatum, sed magno emptum, nunc ultro repudiatur ac fugitur; nec uile tantum, sed etiam abominabile pene habetur. Et quod esse maius testimonium Romane iniquitatis potest, quam quod plerique et honesti et nobiles, et quibus Romanus status summo et splendori esse debuit et honori, ad hoc tamen Romane iniquitatis crudelitate compulsi sunt ut nolint esse Romani? Et hinc est quod etiam hi qui ad barbaros 100 non confugiunt, barbari tamen esse coguntur: scilicet ut est pars magna Hispanorum, et non minima Gallorum, omnes denique quos per uniuersum  Romanum orbem fecit Romana iniquitas iam non esse Romanos.

uI. De Bacaudis nunc mihi sermo est, qui per malos iudices et cruentos spoliati, afflicti, necati, postquam ius Romane libertatis amiserant, [b 1Kb] etiam honorem Romani nominis perdiderunt. Et imputatur his infelicitas sua, imputamus his nomen calamitatis sue, imputamus nomen quod ipsi fecimus. Et uocamus rebelles, uocamus perditos, quos esse compulimus criminosos. Quibus enim aliis rebus Bacaude facti sunt, nisi iniquitatibus nostris, nisi improbitatibus iudicum, nisi eorum proscriptionibus et rapinis, qui exactionis publice nomen in questus proprii emolumenta uerterunt, et indictiones tributarias predas suas esse fecerunt, qui in similitudinem immanium  bestiarum non rexerunt traditos sibi, sed deuorarunt, nec spoliis tantum hominum, ut plerique latrones solent, sed laceratione etiam et, ut ita dicam, sanguine pascebantur? Ac sic actum est ut latrociniis iudicum strangulati homines et necati inciperent esse quasi barbari, quia non permittebantur esse Romani: acquieuerunt enim esse quod non  erant, quia non permittebantur esse quod fuerant; coactique sunt uitam saltem defendere, quia se iam libertatem uidebant penitus perdidisse. Aut quid aliud etiam nunc agitur quam tunc actum est, id est, ut qui adhuc Bacaude non sunt, esse cogantur? Quantum enim ad uim atque iniurias pertinet, compelluntur ut uelint esse, sed imbecillitate impediuntur ut non sint. Sic sunt ergo quasi captiui iugo hostium pressi. Tolerant supplicium necessitate, non uoto. Animo desiderant libertatem, sed summam sustinent seruitutem.

101 uII. Ita ergo et cum omnibus ferme humilioribus agitur. Una enim re ad duas diuersissimas coarctantur. uis summa exigit ut [c 1Kb] aspirare ad libertatem  uelint, sed eadem uis posse non sinit que uelle compellit. Sed imputari his potest forsitan quod hoc uelint homines qui nichil magis cuperent quam ne cogerentur hoc uelle. Summa enim infelicitas est quod uolunt. Nam cum his multo melius agebatur si non compellerentur hoc uelle. Sed quid possunt aliud uelle miseri, qui assiduum, immo continuum exactionis publice patiuntur excidium, quibus imminet semper grauis et indefessa proscriptio, qui domos suas deserunt, ne in ipsis domibus torqueantur, exsilia petunt, ne supplicia sustineant? Leniores his hostes quam exactores sunt. Et res insa hoc indicat. Ad hostes fugiunt ut uim exactionis euadant. Et quidem hoc ipsum, quamuis durum et inhumanum, minus  tamen graue atque acerbum erat, si omnes equaliter atque in commune tolerarent. Illud indignius ac penalius, quod omnium onus non omnes sustinent, immo quod pauperculos homines tributa diuitum premunt, et infirmiores ferunt sarcinas fortiorum. Nec alia causa est quod sustinere non possunt, nisi quia maior est miserorum sarcina quam facultas. Res diuersissimas dissimillimasque patiuntur, inuidiam et egestatem. Inuidia est enim in solutione, egestas in facultate. Si respicias quod dependunt, abundare arbitreris; si respicias quod habent, egere reperies. Quis estimare rem huius iniquitatis potest? Solutionem sustinent diuitum et indigentiam mendicorum. Plus multo est quod dicturus sum. Adiectiones tributarias ipsi interdum diuites faciunt, pro quibus pauperes  soluunt. Sed dicis: Cum ipsorum maximus census sit, et ipsorum maxime pensiones, 102 quomodo id fieri potest, ut ipsi sibi augere debitum uelint? Neque ego id dico quod sibi augeant. Nam et ideo augent, quia non sibi augent. Dicam quomodo. ueniunt plerumque noui nuntii, noui epistolarii a summis sublimitatibus missi qui commendantur inlustribus  paucis ad exitia plurimorum. Decernuntur his noua munera, decernuntur noue indictiones. Decernunt potentes quod soluant pauperes, decernit gratia diuitum quod [a 1Kb] perdat turba miserorum. Ipsi enim in nullo sentiunt quod decernunt. Sed non possunt. inquis, non honorari et liberalius accipi qui fuerint a maioribus missi. Estote ergo uos diuites primi in conferendo, qui estis primi in decernendo. Estote primi in largitate rerum, qui primi estis in liberalitate uerborum. Qui das de meo, da et de tuo. Tametsi rectissime, quisquis ille es qui solus uis capere gratiam, solus patereris expensam. Sed acquiescimus pauperes uestre, diuites, uoluntati. Quod paucis iubetis, soluamus omnes. Quid tam iustum, quid tam humanum? Grauant nos nouis debitis decreta uestra.  Facite saltem debitum ipsum uobis nobiscum esse commune. Quid enim iniquius esse aut quid indignius potest, quam ut soli sitis immunes a debito, qui cunctos facitis debitores? Et quidem miserrimi pauperes sic totum hoc quod diximus soluunt, quod qua re uel qua ratione soluant penitus ignorant. Cui enim licet discutere cur soluat, aut cui permittitur explorare quid debeat? Sed tunc id euidentissime proditur, cum inuicem sibi diuites irascuntur, cum indignantur aliqui eorum quod sine consilio ac tractatu suo aliqua decreta sint. Tunc a quibusdam eorum audias dici: O facinus indignum! Duo aut tres statuunt quod multos [b 1Kb] necet: a paucis potentibus decernitur quod a multis miseris dependatur. 103 Honori  enim suo unusquisque diuitum prestat, ut nolit aliquid se absente decerni, non iustitie, ut iniqua nolit se presente constitui. Denique quod in aliis reprehenderant, ipsi postea aut pro contemptus preteriti ultione, aut pro potestatis presumptione constituunt. Ac per hoc infelicissimi pauperes sic sunt quasi inter concertantes procellas in medio mari positi. Nunc istorum scilicet, nunc illorum fluctibus obruuntur.

uIII. Sed uidelicet qui in hac parte iniqui sunt, in alia moderati inueniuntur et iusti, ac prauitatem unius rei alterius probitate compensant. Nam sicut in onere nouarum indictionum pauperes grauant, ita in nouorum remediorum opitulatione sustentant: sicut  tributis nouis minores maxime deprimuntur, sic remediis nouis maxime subleuantur. Immo par est iniquitas in utroque. Nam sicut sunt in aggrauatione pauperes primi, ita in releuatione postremi. Si quando enim, ut nuper factum est, defectis urbibus minuendas in aliquo tributarias functiones potestates summe existimauerint, illico remedium cunctis datum soli inter se diuites partiuntur. Quis tunc pauperum meminit? Quis ad communionem beneficii humiles et egestuosos uocant? Quis eum qui primus est semper in sarcina, uel ultimo esse loco patitur in  medela? Et quid plura? Tributarii omnino pauperes non putantur, nisi cum his tributi cumulus imponitur. Extra numerum autem tributariorum sunt, cum remedia diuiduntur. Et putamus quod pena diuine seueritatis indigni sumus, cum sic nos semper pauperes puniamus? aut credimus, cum iniqui nos iugiter simus, quod Deus iustus in nos omnino esse non debeat? Ubi enim aut in quibus sunt, nisi in Romanis tantum, hec mala? Quorum iniustitia tanta, nisi nostra? Franci enim hoc scelus nesciunt. 104 Chuni ab his sceleribus immunes sunt. Nihil horum est apud uandalos, nichil horum apud Gothos. Tam longe enim est ut hec inter Gothos barbari tolerent, ut ne Romani quidem qui inter eos uiuunt ista patiantur. Itaque unum illic Romanorum omnium uotum est,  ne umquam eos necesse sit in ius transire Romanorum. Una et consentiens illic Romane plebis oratio, ut liceat eis uitam quam agunt agere cum barbaris. Et miramur si non uincuntur a nostris partibus Gothi, cum malint apud eos esse quam [c 1Kb] apud nos Romani? Itaque non solum transfugere ab eis ad nos fratres nostri omnino nolunt, sed ut ad eos confugiant, nos relinquunt. Et quidem mirari possim quod hoc non omnes omnino facerent tributarii pauperes et egestuosi, nisi quod una tantum causa est quare non faciunt, quia transferre illuc resculas atque habitatiunculas suas familiasque non possunt. Nam cum plerique eorum agellos ac tabernacula sua deserant ut uim exactionis euadant, quomodo non que compelluntur  deserere uellent, sed secum, si possibilitas pateretur, auferrent? Ergo quia hoc non ualent quod forte mallent, faciunt quod unum ualent. Tradunt se ad tuendum protegendumque maioribus, dedititios se diuitum faciunt, et quasi in ius eorum ditionemque transcendunt. Nec tamen graue hoc aut indignum arbitrarer, immo potius gratularer hanc potentum magnitudinem quibus se pauperes dedunt, si patrocinia ista non uenderent, si quod se dicunt humiles defensare, humanitati tribuerent, non cupiditati. Illud graue ac peracerbum est, quod hac lege tueri pauperes uidentur ut spolient, hac lege defendunt miseros ut miseriores faciant defendendo. Omnes enim qui defendi uidentur, defensoribus suis omnem  fere substantiam suam 105 priusquam defendantur addicunt; ac sic, ut patres habeant defensionem, perdunt filii hereditatem. Tuitio parentum mendicitate pignorum comparatur. Ecce que sunt auxilia ac patrocinia maiorum. Nihil susceptis tribuunt, sed sibi. Hoc enim pacto aliquid parentibus temporarie attribuitur, ut in futuro totum filiis auferatur. uendunt itaque, et quidem grauissimo pretio uendunt maiores quidam cuncta que prestant. Et quod dixi uendunt, utinam uenderent usitato more atque communi! aliquid forsitan remaneret emptoribus. Nouum quippe  hoc genus uenditionis et emptionis est. uenditor nichil tradit, et totum accipit. Emptor nichil accipit, et totum penitus amittit. Cumque omnis ferme contractus hoc in se habeat ut inuidia penes emptorem, inopia penes uenditorem esse uideatur, quia emptor ad hoc emit ut substantiam suam augeat, uenditor ad hoc uendit ut minuat: inauditum hoc commercii genus est; uenditoribus crescit facultas, emptoribus nichil remanet nisi sola mendicitas. Nam illud quale, quam non ferendum, atque monstrigerum, et quod non dicam pati humane mentes, sed quod audire uix possunt; quod plerique pauperum atque miserorum spoliati resculis suis, et exterminati agellis suis, cum rem amiserint, amissarum tamen rerum tributa patiuntur, cum possessio ab his recesserit, capitatio  non recedit? Proprietatibus carent, et uectigalibus obruuntur. Quis estimare hoc malum possit? Rebus eorum incubant peruasores, et tributa miseri pro peruasoribus soluunt. [a 2Kb] Post mortem patris, nati obsequiis iuris sui agellos non habent, et [b 1Kb] agrorum munere enecantur. Ac per hoc nil aliud sceleribus tantis agitur, nisi ut qui priuata peruasione nudati sunt, publica afflictione moriantur, 106 et quibus rem depredatio tulit, uitam tollat exactio. Itaque nonnulli eorum de quibus loquimur, qui aut consultiores sunt, aut quos consultos necessitas fecit, cum domicilia atque agellos suos aut peruasionibus perdunt aut fugati ab exactoribus deserunt, quia tenere non possunt, fundos maiorum expetunt, et coloni diuitum  fiunt. Ac sicut solent aut hi qui hostium terrore compulsi ad castella se conferunt, aut hi qui perdito ingenue incolumitatis statu ad asylum aliquod desperatione confugiunt; ita et isti qui habere amplius uel sedem uel dignitatem suorum natalium non queunt, iugo se inquiline abiectionis addicunt, in hanc necessitatem redacti ut extorres non facultatis tantum, sed etiam conditionis sue, atque exsulantes non a rebus tantum suis, sed etiam a se ipsis, ac perdentes secum omnia sua, et rerum proprietate careant, et ius libertatis amittant.

IX. Et quidem, quia ita infelix necessitas cogit, ferenda utcumque erat extrema hec sors eorum, si non esset aliquid extremius. Illud grauius et acerbius,  quod additur huic malo seuius malum. Nam suscipiuntur ut aduene, fiunt preiudicio habitationis indigene; et exemplo quodam illius malefice prepotentis que transferre homines in bestias dicebatur, ita et isti omnes qui intra fundos diuitum recipiuntur, quasi Circei poculi transfiguratione mutantur. Nam quos suscipiunt ut extraneos et alienos, incipiunt habere quasi proprios; quos esse constat ingenuos, uertuntur in seruos. Et miramur si nos barbari capiunt, cum fratres nostros nos faciamus esse captiuos? Nil ergo mirum est quod uastationes sunt atque excidia ciuitatum. Diu id plurimorum oppressione elaborauimus ut captiuando alios, etiam ipsi inciperemus esse captiui. Sentimus enim, etsi tardius 107 multo quam merebamur, sentimus tandem illa  que fecimus, et, iuxta sermonem sacrum , labores manuum nostrarum manducamus, ac iusto iudice Deo soluimus que debemus. Miserti quippe exsulum non sumus; ecce ipsi exsules sumus. Peregrinos fraude cepimus; ecce ipsi peregrinamur [c 1Kb] atque fraudamur. Preiudiciis temporum ingenui status homines circumuenimus; ecce ipsi nuper quidem in alieno solo uiuere cepimus, sed preiudicia iam timemus. Et o quanta est infidelis malarum mentium cecitas! damnationem perferimus iudicantis Dei, et necdum nos agnoscimus iudicari. Et mirantur aliqui sanctorum, quod exemplo nostro ceteri non emendentur qui nichil adhuc tale tolerarunt, cum tormentis nostrarum iniquitatum nec ipsi quidem qui iam a  Deo plectimur, corrigamur. O superbiam non ferendam! Plurimi penas peccatorum suorum perferunt, et intelligere causas penarum nemo dignatur. Sed est causa euidens que hanc superbiam facit; scilicet, quia etsi aliqua iam patimur, nondum tamen patimur que meremur. Tanta est enim misericordia Dei ut etsi nos pati uult aliqua de piaculis nostris, nolit tamen cuncta tolerare: quia castigat malos, non reddit mala; et agnoscere nos peccata nostra mauult quam sustinere. Scilicet ut piis ac salubribus flagellis ostendat nobis que ferre mereamur, iuxta illud scilicet beati Apostoli dictum quo ait: Ignoras quoniam bonitas Dei ad penitentiam te adducit? Secundum duritiem autem tuam et cor impenitens thesaurizas  tibi iram in die ire . Et uere ita agimus, ut dicit Apostolus. Deus enim nos uocat ad penitentiam, sed nos thesaurizamus iram. Deus nos inuitat ad ueniam, sed nos quotidie cumulamus offensam. uim Deo facimus 108 iniquitatibus nostris, ipsi in nos iram Diuinitatis armamus. Cogimus ad ulciscendas criminum nostrorum immanitates nolentem Deum. Prope est ut eum non permittamus ut parcat. Nam cum in eum nullum unquam iniustitie signum cadere aut apparere possit, sic agimus ut si enormitates nostrorum scelerum non ulciscitur, iniustus esse uideatur.

X. Sed uidelicet peccator fuit aliquando aliquis, fortasse iam non est? An est ullus criminum modus, et non prius est ut de uita homines quam de iniquitate  discedant? Quis enim non cum ipsis iniquitatibus suis moritur, et cum ipsis admodum atque in ipsis sceleribus sepelitur? Ut uere de his propheticum illud rectissime dici possit: Sepulcra eorum, domus eorum in eternum; et comparati sunt iumentis insipientibus, et similes facti sunt illis . Atque utinam iumentis! Melius quippe fuerit belluina imprudentia deuiasse. Illud peius et criminosius, quia non ignorantia Dei, sed despectione peccarunt. Atque hoc uidelicet laici tantummodo, non quidam etiam clericorum? seculares tantummodo, non multi etiam religiosi? immo sub specie religionis uitiis secularibus mancipati: qui scilicet post ueterum flagitiorum probra et crimina titulo sibimet sanctitatis inscripto, non conuersatione alii, sed professione nomen tantum demutauere, non uitam [a 1Kb] et  summam diuini cultus habitum magis quam actum existimantes, uestem tantummodo exuere, non mentem. Unde illi se minore inuidia criminosos putant; qui cum penitentiam quasi egisse dicantur, sicut mores pristinos, ita etiam habitum non relinquunt. Nam taliter ferme omnia agunt, ut eos non tam putes antea penitentiam criminum egisse quam postea ipsius penitentie penitere, nec tam prius penituisse 109 quod male uixerint quam postea quod se promiserint bene esse uicturos. Sciunt me uerum loqui,  et testimonium mihi etiam conscientia sua dicunt, cum multi alii, tum precipue illi nouorum honorum religiosi ambitores, et post acceptum penitentie nomen, amplissime ac prius non habite potestatis emptores. Adeo non seculares tantum, sed plus etiam quam seculares esse uoluerunt; ut non sufficeret eis quod ante fuerant, nisi plus essent postea quam fuissent. Quomodo igitur tales isti penitentiam se egisse non penitent; sicut etiam illi de conuersione ac Deo aliquid cogitasse, qui a coniugibus propriis abstinentes, a rerum alienarum peruasione non abstinent, et cum profiteantur continentiam corporum, [b 1Kb] incontinentia debacchantur animorum. Nouum prorsus conuersionis genus. Licita non faciunt, et [c 1Kb] inlicita committunt. Temperant a concubitu, et non temperant  a rapina. Quid agis, stulta persuasio? Peccata interdixit Deus, [d 2Kb] non matrimonia. Non conueniunt uestris studiis facta uestra. Non debetis esse amici criminum, qui dicitis uos [e 1Kb] sectatores esse uirtutum. Preposterum est quod agitis. Non est hoc conuersio, sed auersio. Quia iam pridem, ut fama est, opus etiam honesti matrimonii reliquistis, tandem a scelere cessate. Et quidem iustum est, ut ab omni scelere. Sed tamen si non ab omni, quia hoc fortasse durum et impossibile esse creditis, certe uel a maximo et prodigioso. Esto, iuxta te, quicumque ille es, uicini stare non ualeant. Esto, pauperes habitare non possint. Esto, sis persecutor multorum inopum uastatorque miserorum. Esto afflictar omnium, dummodo extraneorum. Tandem, queso,  uel tuis parce; et si non omnibus tuis, quia etiam hoc forsitan onerosum tibi et graue iudicas si tuis omnibus 110 parcas, parce saltem uel illis tuis qui te non affinibus tantum aliis aut propinquis, sed personis etiam deuinctissimis et pignoribus karissimis pretulerunt. Et quid dicam de pignoribus ac filiis? Pretulerunt te etiam animabus pene ac spebus suis, non quidem laudabiliter; et errorem suum qui ita egit, ipse cognoscit. Sed quid ad te tamen, cui ipsum hoc prestitit quod errauit? Hoc enim plus ei debes, quia dilectionis tue nimietate peccauit. Cecus quidem  factus est affectu tuo, et notatur a cunctis atque reprehenditur. Sed tu tamen hoc magis ei obnoxius factus es, quia se ab omnibus fecit pro tuo amore culpari.

XI. Quid ergo simile apud barbaros Gothos? Quis eorum amantibus nocet, quis diligentem insequitur, quis cari sui mucrone iugulatur? Tu amantes persequeris, tu offerentibus munera manus amputas, tu diligentes proximos necas; et non metuis, non expauescis? Quid faceres, si iudicium Dei presens non etiam proxima flagellatione sensisses? Addis insuper et adiungis malis prioribus noua crimina. Considera que te maneant grauiora facientem, cum minora soleant etiam per demones uindicari. Contentus esto iam, quesumus, amicorum tuorum et sodalium latrociniis: sufficiat uexatos fuisse pauperes, sufficiat spoliatos a te fuisse mendicos: pene nullus iuxta te intrepidus,  nullus potest esse securus. Facilius precipitati Alpina rupe torrentes aut incendia uentis exagitata tolerantur. Non sic pereuntes, ut ita dixerim, naute Gharybdis uoracitate aut Scylleis, ut aiunt, canibus deuorantur. Exturbas possessiunculis suis uicinos tuos, habitatione ac facultate proximos tuos. Numquid, ut scriptum est , super terram solus habitabis? Hoc unum quippe est quod obtinere non poteris. 111 Quamlibet enim cuncta occupes, quamlibet cuncta peruadas, uicinum semper inuenies. Respice, queso, alios, quos uelis nolis et ipse suspicis. Respice alios, quos uelis nolis etiam ipse miraris. Altiores sunt ceteris dignitate, et equales dignatione;  maiores sunt potestate, et minores humilitate. Scis profecto etiam ipse ad quem nunc loquimur, de quo loquamur; et idem de quo nunc querimur, debes agnoscere quem hac laude ueneremur. Atque utinam multi essent qui laudarentur! Salubritas esset omnium, generositas plurimorum. Sed esto, tu nolis esse laudabilis; cur uelis, queso, esse damnabilis? Cur tibi iniustitia nil amicius, cur auaritia nil iucundius, cur rapacitate nil carius? cur nil iudicas pretiosius quam nequitiam, cur nil prestantius quam rapinam? Disce uel a pagano homine uerum bonum. Charitate enim, inquit, et beneuolentia septum te oportet esse, non armis Fallunt te itaque opiniones tue, fallit praue et cece mentis improbitas. Si uis probus, si uis potens, si uis magnus esse, honestate debes ceteros,  non malignitate superare. Legi quondam in quodam loco: Nemo malus, nisi stultus. Si enim saperet, bonus esse mallet. Et tu ergo, si tamen redire adhuc ad sanitatem potes, exue nequitiam, si uis habere sapientiam. Si enim optas uel sapiens omnino esse uel sanus, exuendus tibi omnino et commutandus es. Abdicare itaque a te ipso, ne abdiceris a Christo. Repudia te, ut recipiaris a Christo. Perde te ipse, ne pereas. Qui enim, inquit Saluator, perdiderit animam suam propter me, inueniet eam . Dilige itaque hanc tam salubrem perditionem, ut assequaris ueram salutem. Liberandus enim a Deo omnino non eris, nisi te ipse damnaueris.



LIBER SEXTUS.


112 I. Personaliter diu locuti sumus, et excessisse uidemur regulam disputandi. Cogitat enim absque dubio is qui legit , cogitat de me forsitan uel dicit: Cum causa generalis sit quam exsequitur, quid negotio huic contulit quod in personam unius tanta congessit? Esto. Putauerit enim ille de quo locutus est, talis sit. Sed nunquid officit bonitati unius crimen alterius, aut, quod fortius multo est, nunquid leditur scelere personali causa cunctorum? Possum quidem euidentibus testimoniis approbare, quia leditur, [a 1Kb] Achar enim quondam de anathemate quippiam furto abstulit ,et crimen unius hominis plaga omnium fuit. Dauid numerari plebem Isreliticam iussit, et errorem  illius Dominus clade totius populi uindicauit . Rabsaces locutus quedam est in contumeliam Dei; et centum octoginta quinque millia hominum strage perculit quod unius profani hominis procax lingua maledixit . Et ideo non immerito etiam beatus apostolus Paulus eiici de Ecclesia pestilentem iubet; et cur iubeat, ostendit dit dicens: Quia modicum fermentum totam massam corrumpit . Unde euidenter agnoscimus,  etiam unum sepissime malum hominem perditionem esse multorum. Nec iniuria intelligere is quicumque legerit debet, non superflue me superius de uno malo aliqua dixisse, cum scilicet frequentissime diuine maiestatis iracundia etiam per unum legatur accensa. Sed ego non ago hac districtione qua dico. Neque enim necesse est ut unum obesse omnibus putem, cum omnes mutuo sibi obsunt. Non conuenit ut per unum cunctos periclitari putem, 113 cum per se cuncti periclitentur. Omnes enim admodum in perditione ruunt, aut certe. ut aliquid dicam lenius, pene omnes. Unde enim hoc bonum populo Christiano, ut aut minor, aut certe uel idem esset malorum numerus qui bonorum? O miseriam lacrymabilem! o miseriam luctuosam! Quam dissimilis est nunc a se  ipso populus Christianus, id est, ab eo qui fuit quondam! Tunc princeps apostolorum Petrus Ananiam et Sapphiram, quia mentiti essent, morte mulctauit . Beatissimus quoque Paulus etiam unum de Ecclesia malum expulit, ne contactu suo plurimos inquinaret . Nunc nos etiam pari utriusque partis numero contenti sumus. Et quid contenti dicam? Exsultare nos potius ac tripudiare gaudio conueniret, si parilitas ista nobis contingeret. Ecce  in quid recidimus, ecce in quid post illam Christiani populi puritatem qua omnes quondam immaculati erant, ecce in quid redacti sumus, ut beatam fore Ecclesiam iudicemus, si uel tantum in se boni habeat quantum mali. Nam quomodo non beatam arbitremur, si mediam plebis partem haberet innoxiam, quam pene totam nunc esse plangimus criminosam? Unde superflue, cum hoc ita sit, superflue dudum de uno malo locuti sumus, superflue unius scelera defleuimus. Aut omnes enim, aut pene omnes flendi atque lugendi sunt. Nam aut plurimi tales sunt, aut certe, quod non minus criminosum est, cupiunt tales esse, et laborant actu malorum operum non impares uideri; ac per hoc etiam si minora mala faciunt, quia minus possunt, non minus tamen mali sunt, quia nolunt minus  esse, si possint. Denique, quod unum possunt, uel uoto tales sunt, ac uoluntate 114 non cedunt; et in quantum facultas suppetit, superare contendunt. Est enim, licet in dissimilibus rebus, hec illorum emulatio que bonorum; ut sicut boni optant cunctos honestate mentium uincere, sic mali cupiant prauitate superare. Nam sicut hec bonorum gloria est ut quotidie meliores sint, sic malorum omnium ut deteriores; et sicut optimi cupiunt uirtutum uniuersarum culmen ascendere, sic pessimi optant palmas sibi uniuersorum scelerum uindicare. Et hoc utique in malum nostrum maxime nostri, hoc est, Christiani, qui scilicet, ut iam diximus, malitiam sapientiam putant, et de quibus Deus specialiter dicit: Perdam sapientiam sapientum, et intellectum prudentium reprobabo  . Cumque Apostolus clamet: Si quis uidetur sapiens, stultus fiat ut sit sapiens ; hoc est dicere, Si quis uult esse sapiens, sit bonus, quia nemo uere sapiens nisi uere bonus: nos e diuerso, [a 1Kb] malarum mentium uitio et, ut Diuinitas ait , reprobo sensu bonitatem pro stultitia repudiantes, et nequitiam pro sapientia diligentes, tanto quotidie prudentiores esse nos credimus quanto peiores sumus.

II. Et que tandem, rogo, spes emendationis in nobis est, qui non errore opinionis ad malum ducimur, sed studio male uoluntatis adnitimur ut semper peiores esse uideamur? Et hinc est quod dudum questus sum deteriores nos multo esse quam barbaros: quia illos ignorantia legis excusat, nos scientia accusat. Illi per  imperitiam ueritatis, quia que sunt bona nesciunt,  mala pro bonis diligunt; nos cum scientiam ueritatis habeamus, que sint bona optime [b 1Kb] nouimus * modis. Primum, quod nichil ferme uel criminum uel flagitiorum est quod in spectaculis non sit; ubi summum deliciarum genus est mori homines, aut, quod est morte grauius acerbiusque, lacerari, 115 expleri ferarum aluos humanis carnibus, comedi homines cum circumstantium letitia, conspicientium uoluptate; hoc est, non minus pene hominum aspectibus quam bestiarum dentibus deuorari. Atque ut hoc fiat, orbis impendium est. Magna enim cura id agitur et elaboratur. Adeuntur etiam loca abdita, lustrantur inuii saltus, peragrantur silue inexplicabiles, conscenduntur nubifere Alpes, penetrantur niuifere ualles; et ut deuorari possint a feris uiscera hominum,  non licet naturam rerum aliquid habere secretum. Sed hec, inquis, non semper fiunt. Certum est. Et preclara erroris est excusatio, quia non semper fiunt. Quasi uero unquam fieri debeant que Deum ledant; aut ideo, que mala sunt, bene fiant, quia non iugiter fiant. Nam et homicide homines non semper occidunt; et homicide tamen sunt, etiam quando non occidunt, quia interdum polluuntur homicidio. Et latrones omnes non semper latrocinantur, sed latrones tamen esse non desinunt: quia etiam cum rebus ipsis latrocinia non agunt, animis tamen a latrocinio non recedunt. Sic utique omnes hi qui spectaculis istius modi delectantur, etiam quando non spectant, innoxii tamen a spectaculorum piaculis mente non sunt, quia semper uellent spectare, si possent. Nec  solum hoc, sed sunt alia maiora. Quid enim? Nunquid non consulibus et pulli adhuc gentilium sacrilegiorum more pascuntur, et uolantis penne auguria queruntur, ac pene omnia fiunt que etiam illi quondam pagani ueteres friuola atque inridenda duxerunt? Et cum hec omnia ipsi agant qui annis nomina tribuunt, et a quibus anni ipsi exordium sumunt, credimus nobis bene annos posse procedere qui a rebus talibus ordiuntur? Atque utinam sicut hec propter consules tantum fiunt, 116 ita illos tantum incestarent propter quos fiunt. Illud est feralissimum et grauissimum, quod dum consensu publico aguntur, honor paucissimorum fit crimen omnium; [c 2Kb] ac sicut singulis annis bini inaugurentur, prope est ut in omni mundo nullus euadat.


III. Sed de his putemus hoc satis esse quod dictum  est, que, ut ipsi excusatis, non semper fiunt. De quotidianis tamen obscenitatibus loquamur; quas tales ac tam innumeras legiones demonum excogitauerunt, ut etiam honeste ac probe mentes, etsi nonnullas earum spernere ac calcare possunt, omnes tamen penitus superare uix possint. Sicut enim exercitus pugnaturi ea loca per que uenturas hostium turmas sciunt, aut foueis intercidere aut sudibus prefigere aut [a 1Kb] tribulis infestare dicuntur; scilicet ut etiamsi non in omnia ea quispiam incidat, nullus tamen penitus euadat: ita etiam demones tam multas in uita ista humano generi inlecebrarum insidias pretenderunt, ut etsi plurimas earum aliquis effugiat, tamen quacunque capiatur. Equidem quia longum est nunc dicere de omnibus, amphitheatris scilicet, odeis, lusoriis,  pompis, athletis, petaminariis, pantomimis, ceterisque portentis, que piget dicere, quia piget malum tale uel nosse, de solis circorum ac theatrorum impuritatibus dico. Talia enim sunt que illic fiunt, ut ea non solum dicere, sed etiam recordari aliquis sine pollutione non possit. Alia quippe crimina singulas sibi ferme in nobis uendicant portiones, ut cogitationes sordide animum, ut impudici aspectus oculos, ut auditus improbi aures; ita ut cum ex his unum aliquod errauerit, reliqua possint carere peccatis. In theatris uero nichil horum reatu uacat, quia et concupiscentiis animus et auditu aures et aspectu oculi polluuntur: que quidem 117 omnia tam flagitiosa sunt, ut etiam explicare ea quispiam atque eloqui saluo pudore non ualeat. Quis enim integro  uerecundie statu dicere queat, illas rerum turpium imitationes, illas uocum ac uerborum obscenitates, illas motuum turpitudines, illas gestuum feditates? que quanti sint criminis uel hinc intelligi potest quod et relationem sui interdicunt. Nonnulla quippe etiam maxima scelera incolumi honestate referentis et nominari et argui possunt, ut homicidium, latrocinium, adulterium, sacrilegium, ceteraque in hunc modum. Sole theatrorum impuritates sunt que honeste non possunt uel accusari. Ita noua in coarguenda harum turpitudinum probrositate res euenit arguenti, ut cum absque dubio honestus sit qui accusare ea uelit, honestate tamen integra ea loqui et accusare non possit. Alia quoque omnia mala agentes polluunt, non uidentes uel audientes. Siquidem etsi blasphemum  quempiam audias, sacrilegio non pollueris, quia mente dissentis; et si interuenias latrocinio, non inquinaris actu, quia abhorres animo. Sole spectaculorum impuritates sunt que unum admodum faciunt et agentium et aspicientium crimen. Nam dum spectantes hec comprobant ac libenter uident, omnes ea uisu atque assensu agunt. Ut uere in eos apostolicum illud peculiariter cadat, quia digni sunt morte non solum qui faciunt ea, sed etiam qui consentiunt facientibus . Itaque in illis imaginibus fornicationum omnis omnino plebs animo fornicatur; et qui  forte ad spectaculum puri uenerant, de theatro adulteri reuertuntur. Non enim tunc tantummodo quando redeunt, sed etiam quando ueniunt, fornicantur. Nam hoc ipso quod aliquis rem obscenam cupit, dum ad immunda properat, immundus est.

Iu. Que cum ita sint, ecce qualia 118 aut omnes aut pene omnes Romani agunt. Et cum hec ita sint; qui talia agimus, negligi nos a Diuinitate causamur; relinqui nos a Domino nostro dicimus, cum ipsi Dominum relinquamus? Fingamus enim quod respicere nos Dominus noster uelit etiam non merentes; uideamus si potest. Ecce innumera Christianorum millia in spectaculis quotidie rerum turpium commorantur. Potest ergo ad illos Deus respicere qui tales sunt? Potest ad eos respicere qui bacchantur in circis, qui  mechantur in theatris? An forte hoc uolumus et hoc dignum putamus, ut cum in circis nos et in theatris Deus uideat, ea que nos aspicimus aspiciat quoque ipse nobiscum, et turpitudines quas nos cernimus, cernat etiam ipse nobiscum? Alterutrum enim fieri necesse est. Quia si nos uidere dignatur, consequens est ut etiam illa ubi nos sumus uideat? aut si ab illis, quod non dubium est, auertit oculos, etiam a nobis, qui illic sumus, pariter auertat. Et cum hec ita sint, facimus hec tamen ac sine cessatione que dixi. An forte in morem ueterum paganorum theatrorum et circorum nos deum habere arbitramur? Faciebant enim hec illi quondam, quia has idolorum suorum delicias esse credebant. Nos quomodo hec facimus, qui odisse Deum nostrum hec certi sumus? Aut certe  si placere has turpitudines Deo nouimus, non prohibeo quin sine cessatione faciamus. Sin uero in conscientia nostra hoc est quod Deus horret, quod exsecratur, quod sicut in his sit pastus diaboli, ita offensio Dei, quomodo nos in Ecclesia Dei colere Deum dicimus, qui in obscenitate ludorum semper diabolo deseruimus, et hoc gnari ac scientes, de consilio et industria? Et que nobis, queso, spes erit apud Deum, qui non casu aut imprudentia Deum ledimus, 119 sed exemplo illorum quondam gigantum quos insanis conatibus superna tentasse et quasi in nubes gradum tulisse legimus? Sic nos per iniurias quas in omni mundo Deo semper inferimus, quasi consensu publico celum oppugnamus. Christo ergo , Christo circenses offerimus et mimos,  et tunc hoc maxime cum ab eo aliquid boni capimus, cum prosperitatis ab eo aliquid attribuitur, aut uictoria de hostibus a Diuinitate prestatur? Et quid aliud hac re facere uidemur quam si quis homini beneficium largienti iniuriosus sit, aut blandientem conuiciis cedat, aut osculantis uultum mucrone transfigat? Interrogo enim omnes potentes ac diuites mundi huius, cuius piaculi reus sit seruus ille qui bono ac pio domino malum cogitet, qui bene merenti conuicium faciat, et pro libertate quam accipit contumeliam reddat. Absque dubio maximi criminis reus creditur  qui malum pro bono reddit, cui etiam malum pro malo reddere non liceret. Hoc ergo etiam nos qui Christiani dicimur, facimus. Inritamus in nos misericordem Deum impuritatibus nostris, propitiantem sordibus ledimus, blandientem iniuriis uerberamus.

u. Christo ergo , Christo circenses offerimus et mimos, Christo pro beneficiis suis theatrorum obscena reddimus, Christo ludicrorum turpissimorum hostias immolamus? uidelicet hoc nos pro nobis in carne natus Saluator noster edocuit. Hoc uel per se ipsum uel per apostolos predicauit. Propter hoc humane natiuitatis uerecundiam subiit, et [a 1Kb] contumeliosa terreni ortus principia suscepit. Propter hoc in presepio iacuit, cui seruierunt angeli cum iaceret. Propter hoc inuolui se pannorum crepundiis  uoluit, qui celum regebat in pannis. Propter hoc in patibulo pependit, 120 quem pendentem mundus expauit. Qui propter uos, inquit Apostolus, pauper factus est, cum diues esset, ut illius inopia uos honestaremini . Et cum in forma, inquit, Dei esset, humiliauit semetipsum usque ad mortem, mortem autem crucis . Hoc nos uidelicet Christus imbuit, cum pro nobis ista toleraret. Preclaram passioni eius uicissitudinem reddimus, qui cum morte ipsius redemptionem acceperimus, uitam ei turpissimam repensamus. Apparuit enim, inquit beatissimus Paulus, gratia Domini nostri Iesu Christi, erudiens nos, ut abnegantes impietatem et secularia desideria, sobrie et pie et iuste uiuamus in hoc seculo, exspectantes beatam spem et aduentum Domini glorie magni Dei et  Saluatoris nostri Iesu Christi: qui dedit semetipsum pro nobis, ut nos redimeret ab omni iniquitate, et mundaret sibi populum acceptabilem, sectatorem bonorum operum . Ubi sunt qui hec faciant propter que uenisse Christum Apostolus dicit? Ubi sunt qui desideria seculi fugiant, ubi qui uitam pie ac iuste agant, ubi qui sperare se spem beatam bonis operibus ostendant, et immaculatam uitam agentes, hoc ipso se perhibent regnum Dei exspectare quia merentur accipere? uenit, inquit, Dominus iehsu Christus, ut mundaret sibi populum acceptabilem,  sectatorem bonorum operum. Ubi est populus ille mundus, ubi populus acceptabilis, ubi populus boni operis, ubi populus sanctitatis? Christus, inquit Scriptura, pro nobis passus est, nobis exemplum relinquens ut sequamur uestigia eius . uidelicet uestigia Saluatoris sequimur in circis, uestigia Saluatoris sequimur in theatris. Tale nobis scilicet Christus reliquit exemplum; quem [b 1Kb] fleuisse legimus, risisse non legimus. Et hoc utrumque pro nobis: quia fletus compunctio est anime, risus corruptio discipline. 121 Et ideo dicebat, ue uobis qui ridetis, quoniam flebitis . Et: Beati qui fletis, quoniam ridebitis . Nobis autem ridere et gaudere non sufficit, nisi cum peccato atque insania gaudeamus, nisi risus noster impuritatibus, nisi flagitiis misceatur.


uI. Quis, rogo, hic error est, que stultitia? Numquid letari assidue et ridere non possumus, nisi risum nostrum atque letitiam scelus esse faciamus? An forte infructuosum putamus gaudium simplex, nec delectat ridere sine crimine? Quod, rogo, hoc malum est, aut quis furor? Rideamus, queso, quamlibet immensuratim, letemur quamlibet iugiter, dummodo innocenter. Que uecordia est et amentia, ut non putemus risum et gaudium tanti esse, nisi in se Dei habuerit iniuriam? iniuriam utique, et quidem maximam. In spectaculis enim quedam apostasia fidei est et a symbolis ipsius et celestibus sacramentis lethalis preuaricatio. Que est enim in baptismo salutari [c 2Kb] Christianorum prima confessio? Que scilicet nisi ut renuntiare se diabolo ac pompis eius atque spectaculis et  operibus protestentur? Ergo spectacula et pompe, etiam iuxta nostram professionem, opera sunt diaboli. Quomodo, o Christiane, spectacula post baptismum sequeris, que opus esse diaboli confiteris? Renuntiasti semel diabolo et spectaculis eius; ac per hoc necesse est ut prudens et sciens, dum ad spectacula remeas, ad diabolum te redire cognoscas. Utrique enim rei simul renuntiasti, et unum utrumque esse dixisti. Si ad unum reuerteris, ad utrumque remeasti. Abrenuntio enim, inquis, diabolo, pompis, spectaculis et operibus eius. Et quid postea? Credo, inquis, in  Deum patrem omnipotentem et in Iesum Christum filium eius. Ergo primum renuntiatur diabolo, ut credatur Deo: 122 quia qui non renuntiat diabolo, non credit Deo: et ideo qui reuertitur ad diabolum, relinquit Deum. Diabolus autem in spectaculis est et pompis suis; ac per hoc cum redimus ad spectacula, relinquimus fidem Christi. Hoc itaque modo omnia symboli sacramenta soluuntur; et totum quod in symbolo sequitur, labefactatur et nutat. Nihil enim sequens stat, si principale non steterit. Dic igitur tu, Christiane, quomodo tenere te sequentia symboli putas, cuius principia perdidisti? Membra sine capite nichil prosunt, et ad exordium sui cuncta respiciunt; que utique si perierint, omnia pessum trahunt. Siquidem stirpe sublata, aut non sunt reliqua; aut si sunt, sine emolumento  sunt, quia sine capite nichil constat. Si cui itaque leue spectaculorum crimen uidetur, respiciat cuncta ista que diximus; et uidebit in spectaculis non uoluptatem esse, sed mortem. Quid est autem aliud quam mortem incurrere, uite originem perdidisse? Ubi enim [a 1Kb] fundamentum symboli euertitur, uita ipsa iugulatur.

uII. Rursum ergo necesse est redeamus ad illud quod sepe diximus: Quid simile apud barbaros? ubi apud illos circenses, ubi theatra, ubi scelus diuersarum impuritatum, hoc est, spei nostre ac salutis excidium? quibus illi etsi, utpote pagani, uterentur, minore tamen culpa sacre offensionis errabant: quia etsi esset impuritas uisionis, preuaricatio tamen non erat sacramenti. Nos uero quid respondere pro nobis  possumus? Tenemus symbolum et euertimus, et confitemur munus salutis pariter et negamus. Ac per hoc ubi est Christianitas nostra, qui ad hoc tantummodo [b 1Kb] sacramentum salutis accipimus ut maiore postea  preuaricationis scelere peccemus? Nos ecclesiis Dei ludicra anteponimus, nos altaria spernimus et theatra honoramus. Omnia denique amamus, 123 omnia colimus. Solus nobis in comparatione omnium Deus uilis est. Denique, preter alia que id probant, indicat hoc etiam hec res ipsa quam dico. Si quando enim euenerit, quod scilicet sepe euenit, ut eodem die et [c 1Kb] festiuitas ecclesiastica et ludi publici agantur; quero ab omnium conscientia, quis locus maiores Christianorum uirorum copias habeat, cauea ludi publici, an atrium Dei? et templum omnes magis sectentur, an theatrum? dicta euangeliorum magis diligant, an thymelicorum? uerba uite, an uerba mortis? uerba Christi, an uerba mimi? Non est dubium quin illud magis amemus quod anteponimus. Omni enim feralium ludicrorum  die, si quelibet Ecclesie festa fuerint, non solum ad ecclesiam non ueniunt qui Christianos se esse dicunt, sed si qui inscii forte uenerint, dum in ipsa ecclesia sunt, si ludos agi audiunt, [d 2Kb] ecclesiam derelinquunt. Spernitur Dei templum, ut curratur ad theatrum. Ecclesia uacuatur, circus impletur. Christum in altario dimittimus, ut adulterantes uisu impurissimo oculos ludicrorum turpium fornicatione pascamus. [e 1Kb] Postea sed uidelicet qui corrumpimur rebus prosperis, faciendum aliquid in principio. Et ideo rectissime ad nos Dominus Deus dicit: Propter spurcitiam exterminati estis exterminio. Et rursum: Exterminabuntur, inquit, are huius risus.

uIII. Sed uidelicet responderi hoc potest, non in omnibus hec Romanorum urbibus agi. uerum est.  Etiam plus ego addo, ne illic quidem nunc agi, ubi semper acta sunt antea. Non enim hoc agitur iam in [f 2Kb] Moguntiacensium ciuitate; sed quia excisa atque  deleta est. Non agitur Agrippine; sed quia hostibus plena. Non agitur in Treuerorum urbe excellentissima; sed quia quadruplici est euersione prostrata. Non agitur denique in plurimis 124 Galliarum urbibus et Hispaniarum. Et ideo ue nobis atque impuritatibus nostris, ue nobis atque iniquitatibus nostris. Que spes Christianis plebibus ante Deum est, quandoquidem ex illo tempore in urbibus Romanis hec mala non sunt, ex quo in Barbarorum iure esse ceperunt? Ac per hoc uitiositas et [a 1Kb] impuritas quasi germanitas quedam est Romanorum hominum et quasi mens atque natura, quia ibi precipue uitia ubicunque Romani. Sed grauis est forsitan hec atque iniqua conquestio. Grauis profecto, si falsa. At quomodo, inquis, quomodo non falsa, cum in paucis  nunc ferme Romanis urbibus fiant ista que diximus, plurimas autem iam harum impuritatum labe non pollui; ubi licet sint loca ipsa ac domicilia erroris antiqui, nequaquam tamen aguntur illa que prius acta sunt. Considerandum ergo utrumque est, id est, quid sit quod adhuc loca ipsa ac diuersoria ludicrorum sint, ludicra autem esse cessauerint. Loca enim et habitacula turpitudinum idcirco adhuc sunt, quia illic impura omnis prius acta sunt. Nunc autem ludicra ipsa ideo non aguntur, quia agi iam pre miseria temporis atque egestate non possunt. Et ideo quod prius actum est, uitiositatis fuit; quod nunc non agitur, necessitatis. Calamitas enim fisci et mendicitas iam Romani erarii non sinit, ut ubique in res nugatorias perdite profundantur expense. Pereant  adhuc quamlibet multa, et quasi in cenum proiiciantur; sed modo tamen perire iam tanta non queunt, quia non sunt tanta que pereant. Nam quantum ad uotum nostre libidinis atque impurissime uoluptatis, optaremus profecto uel ad hoc tantummodo plus habere, ut possemus in hoc turpitudinis lutum plura conuertere. Et res probat quanta prodigere uellemus, si opulenti essemus ac splendidi, 125 cum prodigamus tanta mendici. Ea est enim labes presentium morum atque perditio, ut cum iam non habeat paupertas quod possit perdere, adhuc tamen uelit uitiositas plus perire. Non est ergo quod blandiri nobis aliquid in hac parte possimus, ut dicamus non in omnibus nunc urbibus agi illa que prius acta sunt. Ideo enim non in omnibus iam aguntur, quia urbes  ubi agebantur illa, iam non sunt; et ubi quidem diu acta sunt, id effecerunt ut ubi illa agebantur, esse non possint; sicut ipse Deus ad peccatores locutus est per prophetam, quia horum recordatus est Dominus, et ascendit, inquit, super cor eius, et non poterat Dominus ultra portare propter malitiam studiorum uestrorum,  et propter abominationes quas fecistis; et facta est terra uestra in desolationem et stuporem et in maledictum . Per hec ergo iam factum est, ut maior pars Romani orbis in desolationem esset et in stuporem et in maledictum.

IX. Atque utinam acta tantummodo prius essent, et agere hec Romana uitiositas aliquando cessaret. Forsitan, ut scriptum est, propitiaretur Deus peccatis nostris. Sed nequaquam ita agimus, ut propitietur. Mala enim incessabiliter malis addimus, et peccatis peccata cumulamus; et cum maxima nostri pars iam perierit, id agimus ut pereamus omnes. Quis, rogo, interfici alterum iuxta se uidet, et ipse non metuit? Quis domum uicini sui ardere cernit, et non efficere omnibus modis nititur ne ipse incendio concremetur?  Nos non [b 1Kb] uicinos nostros tantum ardere uidimus, sed ipsi iam ex maxima nostrorum corporum parte arsimus. Et quid hoc, proh nefas, mali est? Arsimus, arsimus; et tamen flammas quibus iam arsimus, non timemus. Nam quod non ubique, ut dixi, agantur que prius acta sunt, miserie est beneficium, 126 non discipline. Denique facile hoc probo. Da enim prioris temporis statum, et statim ubique sunt que fuerunt. Plus addo; quantum ad uota hominum pertinet, etsi iam non ubique sunt, ubique adhuc sunt, quia ubique ea populus uellet esse Romanus. Cum enim ab homine mala res sola necessitate non agitur, ipsa rei turpis cupiditas pro actione damnatur. Nam, sicut dixi, iuxta Domini nostri dictum: Qui mulierem uiderit ad concupiscendum, reus est adulterii corde concepti  , intelligere possumus quid etiam si res turpes atque damnabiles necessitate non agimus, pro ipsa tamen rerum turpium uoluntate damnamur. Et quid dicam de uoluntate? omnes hec ferme, cum possunt, agunt. Denique cuiuslibet ciuitatis incole Rauennam aut Romam uenerint, pars sunt Romane plebis in circo, pars sunt populi Rauennatis in theatro. Ac per hoc nemo se loco aut absentia excusatum putet. Omnes turpitudine rerum unum sunt, qui sibi rerum turpium uoluntate sociantur. Et blandimur nobis insuper de probitate morum, blandimur nobis de turpitudinum raritate? Ego amplius dico, non solum agi nunc illas ludicrorum infamium labes que prius acte sunt, sed criminosius multo agi quam prius acte sunt. Tunc enim integra Romani orbis  membra florebant, angusta esse horrea publice opes fecerant, cunctarum urbium ciues diuitiis ac deliciis affluebant; uix poterat religionis auctoritas, inter tantam rerum exuberantiam, morum tenere censuram. Pascebantur quidem tunc passim in locis plurimis auctores turpium uoluptatum, sed plena ac referta  erant omnia. Nemo sumptus rei publice cogitabat, nemo dispendia, quia non sentiebatur expensa. Querebat quodammodo ipsa res publica, ubi perderet quod penus posset iam uix recipere. 127 Et ideo cumulus diuitiarum qui iam fere modum excesserat, etiam in res nugatorias redundabat. Nunc autem quid dici potest? Recesserunt a nobis copie ueteres, recesserunt priorum temporum facultates; miseri iam sumus, et necdum nugaces esse cessamus. Cumque etiam pupillis, prodigis [a 1Kb] uel prodigiosis soleat subuenire paupertas, simulque ut destiterint esse diuites, desinunt quoque esse uitiosi; nos tantum nouum genus pupillorum ac perditorum sumus, in quibus opulentia esse desiit, sed nequitia perdurat. Adeo nos non, ut alii homines, causas corruptelarum in  inlecebris, sed in cordibus habemus, et uitiositas nostra mens nostra est; ut ad emendandos nos non facultatum ablatione, sed malarum rerum amore peccemus.

X. Quanta autem uitia Romanorum sint quibus barbare gentes non coinquinantur, licet hactenus satis dixerim, addam tamen multa que desunt. Sed illud admoneo tamen antequam dicam, ne ullum penitus culpe genus quod ad contumeliam Dei pertinet, cuiquam leue esse uideatur. [b 1Kb] Si enim inlustrem ac prepotentem uirum nequaquam exhonorari a quoquam licet, et si quisquam exhonorauerit, decretis legalibus reus sistitur, et iniuriarum actor iure damnatur; quanto utique maioris piaculi crimen est, iniuriosum quempiam Deo esse? Semper enim per dignitatem  iniuriam perferentis crescit culpa facientis: quia necesse est quanto maior est persona eius qui contumeliam patitur, tanto maior sit noxa eius qui facit. Et hinc est quod legimus in lege , etiam eos qui uidentur contra mandatum sacrum leuia fecisse, seuerissime tamen esse punitos. Ut intelligeremus scilicet nil ad Deum pertinens leue esse ducendum; quia etiam quod uidebatur exiguum esse culpa, grande hoc faciebat Diuinitatis iniuria. 128 Denique Oza ille leuites Dei quid contra mandatum celeste fecit, quod uacillantem arcam Domini sustinere tentauit ? Nihil enim hinc erat lege preceptum. Et statim dum sustinebat, [c 1Kb] exstinctus est; non quia, ut uidetur, ad speciem contumaci aliquid aut inofficiosa saltem mente commiserit, sed  ipso officio inofficiosus fuit qui iniussa presumpsit. Homo Isrelitice plebis cum ligna sabbatis collegisset, occisus est ; et hoc, iudicio ac iussu Dei, piissimi scilicet ac misericordissimi iudicis, et qui parcere absque dubio quam occidere maluisset,  nisi rationem misericordie seueritatis ratio uicisset. Unus enim incautus perlit, ne multi per incautelam postea deperirent. Et quid de singulis dicam? Uniuersa gens Hebreorum, cum per eremum iter ageret, quia consuetudinarias carnes desiderauit, partem sue plebis amisit . Et quidem interdictum necdum fuerat ne desideraret; sed legali, ut reor, obseruantie proficere Deus uoluit, ut rebellem concupiscentiam cerceret: quo facilius scilicet cunctus populus agnosceret quantum euitare deberet que Deus scriptis celestibus interdiceret, quando etiam illa eum admissa lederent que necdum lege uetuisset. Laborem quoque se sustinere idem populus ingemuit , et propter hoc plagis celestibus uerberabatur; non quia laboranti  gemere non liceat, sed ingratus scilicet fuit gemitus Deum quasi auctorem immoderati laboris accusans. Ex quo intelligi conuenit quantum placere Deo debeat qui rerum iucundarum beatitudine fruitur, quando etiam de his queri non licet que ingrata uideantur.

XI. Queritur forsitan quorsum ista pertineant? Quorsum absque dubio nisi ut nichil leue estimetur quo Deus leditur? De ludis enim publicis dicimus, 129 ludibriis scilicet spei nostre, ludibriis uite nostre. Nam dum in theatris et circis ludimus, deperimus, secundum illud utique dictum sermonis sacri: Stultus per risum operatur scelus . Et nos itaque dum inter turpia ac dedecorosa ridemus, scelera committimus; et quidem scelera non minima,  sed in hoc ipso penaliora; quia cum uideantur specie esse proba, rebus sunt exitiosis pestilentissima. Nam cum duo sint maxima mala, id est, si homo aut se ipsum perimat, aut Deum ledat; hoc utrumque in ludis publicis agitur. Nam per turpitudines criminosas eterna illic salus Christiane plebis exstinguitur, et per sacrilegas superstitiones maiestas diuina uiolatur. Dubium enim non est quod ledunt Deum, utpote idolis consecrate. Colitur namque et honoratur Minerua in gymnasiis, uenus in theatris, Neptunus in circis, Mars in arenis, Mercurius in palestris; et ideo pro qualitate auctorum cultus est superstitionum. Quidquid immunditiarum est, hoc exercetur in theatris; quidquid luxuriarum, in palestris; quidquid immoderationis, in circis; quidquid  furoris, in caueis. Alibi est impudicitia, alibi lasciuia, alibi intemperantia, alibi insania: ubique demon, immo per singula ludicrorum loca, uniuersa demonum monstra. President enim sedibus suo cultui dedicatis. Ac per hoc in spectaculis istiusmodi non sola  est inlecebra nec sola uitiositas. Admisceri enim huic Christianum hominem superstitioni, genus est sacrilegii; quia eorum cultibus communicat, quorum festiuitatibus delectatur. Quod quidem licet semper admodum graue sit, tunc tamen magis intolerabile, cum preter consuetudinarium uite usum hoc uel aduersa nostra faciunt criminosius uel secunda: quia et magis placandus est in aduersis Deus, et minus ledendus in prosperis. 130 Placari quippe debet cum irascitur, ledi non debet cum propitiatur. Aduersa enim nobis per iracundiam Dei ueniunt, secunda pergratiam. Nos autem e diuerso omnia agimus. Dicis, Quomodo? Accipe. Ac primum si quando exoratus sua ipsa misericordia Deus , sed si quando, ut dixi, a se ipso exoratus pacificos  nobis dies, prouentus uberes, et diuitem bonis omnibus tranquillitatem et abundantiam dederit super uota crescentem; tanta secundarum rerum prosperitate corrumpimur, tanta morum insolescentium prauitate uitiamur, ut et Dei penitus obliuiscamur et nostri. Et cum omnem fructum date a Deo pacis in hoc consistere Apostolus dicat: Ut quietam et tranquillam uitam agamus in omni pietate et castitate ; ad hoc tantum data a Deo quiete utimur, ut in ebrietate, ut in luxuria, ut in flagitiis, ut in rapinis, ut in omni scelere atque improbitate uiuamus. Quasi uero beneficium date pacis uacatio sit probrositatis, et ad hoc inducias tranquillitatis Deo donante capiamus ut licentius securiusque peccemus. Indigni itaque celestibus donis sumus, qui beneficiis Dei non  bene utimur, et facimus rem bonorum operum materiam tantum esse uitiorum: quo fit ut ipsa pax contra nos sit que sic agitur a nobis, nec expediat rem accipere qua deteriores sumus. Quis hoc credere queat? Mutamus naturam rerum iniquitatibus nostris;  et que Deus bona fecit munere pietatis sue, ea nos nobis facimus mala esse moribus malis.

XII. Sed uidelicet qui corrumpimur rebus prosperis, corrigimur aduersis; et quos intemperantes [a 2Kb] pax longa fecit, turbatio facit esse moderatos. Nunquid populi ciuitatum qui impudici rebus prosperis fuerant, asperis casti esse ceperunt? 131 Nunquid ebrietas que tranquillitate et abundantia creuerat, hostili saltem depopulatione cessauit? uastata est Italia tot iam cladibus. Ergo Italorum uitia destiterunt? [b 1Kb] Obsessa est urbs Roma et expugnata. Ergo desierunt blasphemi ac furiosi esse Romani? Inundarunt Gallias [c 1Kb] gentes barbare. Ergo, quantum ad mores perditos spectat, non eadem sunt Gallorum crimina que fuerunt? Transcenderunt in [d 1Kb] Hispanie terras populi  Wandalorum. Mutata quidem est sors Hispanorum, sed non mutata uitiositas. Postremo, ne qua pars mundi exitialibus malis esset immunis, nauigare per fluctus bella ceperunt: que uastatis urbibus mari clausis, et euersis [e 1Kb] Sardinia ac Sicilia, id est, fiscalibus horreis, atque abscissis uelut uitalibus uenis, Africam ipsam, id est, quasi animam captiuauere rei publice. Ecquid? ingressis terram illam gentibus barbaris, forsitan uel metu uitia cessarunt? aut sicut corrigi ad presens etiam nequissimi quique seruorum solent, modestiam saltem ac disciplinam terror extorsit! Quis estimare hoc malum possit? Circumsonabant armis muros [f 1Kb] Cirte atque [g 1Kb] Carthaginis populi barbarorum; et [h 1Kb] ecclesia Carthaginensis insaniebat in circis, luxuriabat in theatris. Alii foris iugulabantur,  alii intus fornicabantur. Pars plebis erat foris captiua hostium, pars intus captiua uitiorum. Cuius sors peior fuerit, incertum est. Illi quidem erant extrinsecus carne, sed isti intus mente captiui; et ex duobus lethalibus malis leuius, ut reor, est captiuitatem corporis  Christianum quam captiuitatem anime sustinere, secundum illud quod docet Saluator ipse in Euangelio , grauiorem multo animarum mortem esse quam corporum. An credimus forte quod captiuus animis populus ille non fuerit, qui letus tunc in suorum captiuitatibus fuit? 132 Captiuus corde et sensu non erat, qui inter suorum supplicia ridebat, qui iugulari se in suorum iugulis non intelligebat, qui mori se in suorum mortibus non putabat? Fragor, ut ita dixerim, extra muros et intra muros preliorum et ludicrorum; confundebatur uox morientium uoxque bacchantium; ac uix discerni forsitan poterat plebis eiulatio que cadebat in bello, et sonus populi qui clamabat in circo. Et cum hec omnia fierent, quid aliud talis populus agebat nisi ut cum eum  Deus perdere adhuc fortasse nollet, tamen ipse exigeret ut periret?

XIII. Sed quid ego loquor de longe positis et quasi in alio orbe submotis, cum sciam etiam [a 1Kb] in solo patrio atque in ciuitatibus Gallicanis omnes ferme [b 1Kb] precelsiores uiros calamitatibus suis factos fuisse peiores? uidi siquidem ego ipse Treueros domi nobiles, dignitate sublimes, licet iam spoliatos atque uastatos; minus tamen euersos rebus fuisse quam moribus. Quamuis enim depopulatis iam atque nudatis aliquid supererat de substantia, nichil tamen de disciplina. Adeo grauiores in semet hostes externis hostibus erant, ut licet a barbaris iam euersi essent, a se tamen magis euerterentur. Lugubre est referre que uidimus, senes honoratos, decrepitos Christianos,  imminente iam admodum excidio ciuitatis, gule ac lasciuie seruientes. Quid primum hic accusandum est? quod honorati, an quod senes, an quod Christiani, an quod periclitantes? Quis enim hoc fieri posse credat, uel in securitate a senibus, uel in discrimine a pueris, uel unquam a Christianis? Iacebant in conuiuiis obliti honoris, obliti etatis; obliti professionis, obliti nominis sui, principes ciuitatis cibo conferti, uinolentia dissoluti, clamoribus rabidi, bacchatione furiosi, nichil minus quam sensus sui; 133 immo quia prope iugiter tales, nichil magis quam sensus sui. Sed cum hec ita essent, plus multo est quod dicturus sum: finem perditioni huic nec ciuitatum excidia fecerunt. Denique expugnata est quater [c 2Kb] urbs Gallorum opulentissima. Promptum  est de qua dicam. Sufficere utique debuerat emendationi  prima captiuitas, ut instauratio peccatorum non instaurasset excidium. Sed quid plura? Incredibile est quod loquor. Assiduitas illic calamitatum, augmentum illic criminum fuit. Sicut enim anguinum illud monstrum, ut fabule ferunt, multiplicabat occisio; ita etiam in Gallorum excellentissima urbe iis ipsis quibus cercebantur plagis scelera crescebant: ut putares penam ipsorum criminum quasi matrem esse uitiorum. Et quid plura? Ad hoc malorum quotidie pullulantium multiplicatione peruentum est, ut facilius esset urbem illam sine habitatore quam ullum pene habitatorem esse sine crimine. Igitur hoc in illa. Quid [d 1Kb] in alia non longe, sed prope eiusdem magnificentie ciuitate? Nonne eadem et rerum ruina pariter et morum? Nam preter cetera, cum duobus  illic precipuis et generalibus malis, auaritia et ebrietate, omnia concidissent; ad hoc postremo rabida uini auiditate peruentum est, ut principes urbis ipsius ne tunc quidem de conuiuiis surgerent, cum iam urbem hostis intraret. Adeo etiam Deus ipsis euidenter, ut credo, manifestare uoluit cur perirent; cum per quam rem ad perditionem ultimam uenerant, eam ipsam agerent cum perirent. uidi ego illic res lacrymabiles, nichil scilicet inter pueros differre et senes. Una erat scurrilitas, una leuitas: simul omnia, luxus, potationes, perditiones: cuncta omnes pariter agebant, ludebant, ebriebantur, enecabantur; lasciuiebant in conuiuiis, uetuli et honorati, 134 ad uiuendum prope iam imbecilles, ad uinum preualidissimi; infirmi ad ambulandum, robusti ad bibendum; ad gressum  nutabundi, ad saltandum expediti. Et quid plura? In hoc per cuncta illa que diximus, deuoluti sunt ut compleretur in eis dictum illud sermonis sacri: uinum et mulieres apostatare faciunt a Deo . Nam dum bibunt, ludunt, mechantur, insaniunt Christum negare ceperunt. Et miramur post ista omnia si ruinam rerum suarum passi sunt, qui tanto ante mentibus corruerunt? Nemo itaque urbem illam excidio suo tantum perisse credat. Ubi enim talia acta sunt, prius iam perierant quam perirent.

XIu. Dixi de urbibus preclarissimis. Quid relique in diuersis Galliarum partibus ciuitates? Nunquid non consimilibus habitatorum suorum uitiis conciderunt? Nam ita cunctos crimina sua presserant, ut nec metuerent periculum suum. Prenoscebatur captiuas,  nec formidabatur. Ablatus quippe erat a peccatoribus  timor, ne posset esse cautela. Itaque Barbaris pene in conspectu omnium sitis, nullus erat metus hominum, non custodia ciuitatum. Tanta animarum uel potius peccatorum cecitas fuit, ut cum absque dubio nullus perire uellet, nullus tamen id ageret ne periret. Totum incuria et segnities, totum negligentia et gula, totum ebrietas et somnolentia possidebant; secundum illud scilicet quod de talibus scriptum est: Quia sopor Domini inruerat super eos . Sopor quippe infunditur, ut perditio subsequatur. Cum enim, ut scriptum est , completis iniquitatibus suis peccator quis meretur ut pereat, prouidentia ab eo tollitur ne periturus euadat. Sed hec hactenus. Satis enim, ut arbitror, quod proposui euidenter ostendi, ne in summo  quidem rerum discrimine 135 cessasse unquam uitia ciuium usque ad excidia ciuitatum.

Xu. Atque hec fuerunt fortasse, iam non sunt, aut unquam esse cessabunt. uidelicet, si qua adhuc hodie aut ciuitas aut prouincia uel plagis celestibus ceditur, uel hostili populatione uastatur; humiliatur, conuertitur, emendatur, et non cunctos ferme Romani nominis populos prius est interire quam corrigi, non prius ipsos quam in ipsis uitia non esse. Denique id breuiter probari potest excisa ter continuatis euersionibus [a 1Kb] summa urbe Gallorum, cum omnis ciuitas bustum esset, malis et post excidia crescentibus. Nam quos hostis in excidio non occiderat, post excidium calamitas obruebat; cum id quod in excidio euaserat morti, post excidium non superesset calamitati. Alios  enim impressa altius uulnera longis mortibus necabant; alios ambustos hostium flammis etiam post flammas pena torquebat. Alii interibant fame, alii nuditate, alii tabescentes, alii rigentes: ac sic in unum exitum mortis per diuersa moriendi genera conruebant. Et quid plura? Excidio unius urbis affligebantur quoque alie ciuitates. Iacebant siquidem passim, quod ipse uidi atque sustinui, utriusque sexus cadauera nuda, lacera, urbis oculos incestantia, auibus canibusque laniata. Lues erat uiuentium, fetor funereus mortuorum. Mors de morte exhalabatur. Ac sic, etiam qui excidiis supra dicte urbis non interfuerant, mala alieni excidii perferebant. Et quid post hec, inquam, quid post hec omnia? Quis estimare hoc amentie genus possit? Pauci nobiles qui excidio  superfuerant, quasi pro summo delete urbis remedio circenses ab [b 1Kb] imperatoribus postulabant. uellem mihi hoc loco ad exsequendam rerum indignitatem parem negotio eloquentiam dari; scilicet ut tantum uirtutis esset in querimonia, 136 quantum doloris in causa. Quis enim estimare possit quid primum in his de quibus diximus, accusandum sit, irreligiositas, an stultitia, an luxuria, an amentia? Totum quippe in illis est. Quid enim irreligiosius quam petere aliquid in iniuriam Dei? aut quid stultius quam  quid petas non considerare? ant quid tam perditi luxus quam in luctu res desiderare luxurie? aut quid amentius quam in malis esse et malorum intelligentiam non habere? Quanquam in his omnibus nulla res minus culpanda est quam amentia: quia uoluntas crimen non habet, ubi furore peccatur. Quo magis his de quibus loquimur accusandi sunt, quia sani insaniebant. Circenses ergo Treueri desideratis, et hoc uastati, hoc expugnati, post cladem, post sanguinem, post supplicia, post captiuitatem, post tot euerse urbis excidia? Quid lacrymabilius hac stultitia, quid luctuosius hac amentia? Fateor, miserrimos esse uos credidi cum excidia passi estis; sed miseriores uos uideo cum spectacula postulatis. Putabam enim uos in excidiis rem tantum atque substantiam; nesciebam  etiam sensum atque intelligentiam perdidisse. Theatra igitur queritis, circum a principibus postulatis? Cui, queso, statui, cui populo, cui ciuitati? Urbi exuste ac perdite, plebi captiue et interempte, que aut periit aut luget; de qua etiam si quid superest, totum calamitatis est; que cuncta aut mestitudine est anxia, aut lacrymis exhausta, aut orbitate prostrata; in qua nescias pene cuius sit sors peior ac durior, interfectorum an uiuentium? Tante enim sunt miserie superstitum, ut infelicitatem uicerint mortuorum. Ludicra ergo publica Treuer petis? Ubi, queso, exercenda? an super busta et cineres, super ossa et sanguinem peremptorum? Que enim urbis pars his malis omnibus uacat? 137 Ubi non cruor fusus, ubi non strata corpora, ubi non concisorum membra lacerata?  Ubique facies capte urbis, ubique horror captiuitatis, ubique imago mortis. Iacent reliquie infelicissime plebis super tumulos [c 1Kb] defunctorum suorum, et tu circenses rogas? Nigra est incendio ciuitas, et tu uultum festiuitatis usurpas? Lugent cuncta, tu letus es. Insuper etiam inlecebris flagitiosissimis Deum prouocas, et superstitionibus pessimis iram Diuinitatis inritas. Non miror plane, non miror tibi euenisse mala que consecuta sunt. Nam quia te tria excidia non correxerant, quarto perire meruisti.

XuI. Hec autem omnia ideo copiosius paulo prolata sunt, ut probaremus scilicet omnia que pertulimus, non improuidentia nos Dei atque neglectu, sed iustitia, sed iudicio, sed equissima dispensatione et  dignissima retributione tolerasse, neque ullam penitus Romani orbis aut Romani nominis portionem, quamlibet grauiter plagis celestibus cesam, unquam fuisse correctam. Et ideo nequaquam uti meremur prosperis, quia non corrigimur aduersis. Quamuis nobis etiam indignis interdum tribuantur bona: quia bonus Dominus, quasi indulgentissimus pater, etsi nos nonnunquam sinit pro peccatis nostris humiliari, non diu tamen patitur affligi; et ideo nunc asperis rebus castigat suos pro disciplina, nunc tranquillis  fouet pro indulgentia. Sicut enim optimi ac peritissimi medici dissimilibus morbis curas dispares prestant, atque aliis per dulcia medicamina, aliis [a 1Kb] per amara succurrunt, et quosdam curant cauteriorum adustione, quosdam malagmatum placabilitate, aliis adhibent duram ferri [b 1Kb] prosectionem, aliis blandam infundunt olei lenitatem; et tamen diuersissimis licet curis eadem salus queritur: 138 ita etiam Deus noster, si quando nos plagis austerioribus cercet, quasi cauteriis ac sectionibus curat; quando autem rebus prosperis refouet, quasi oleo ac malagmatibus consolatur. Per diuersam enim medicaminum opem ad unam nos uult perducere sanitatem. Solent quippe etiam nequissimos seruos quos supplicia non correxerint, blandimenta corrigere; et quos dominis  suis uerbera non summiserant, beneficia summittunt. Infantes quoque et omnes fere paruulos contumaces, quos morigeros mine ac ferule non efficiunt, interdum panchresta atque blanditie ad obedientiam trahunt. Unde intelligere debemus, nos et seruis nequissimis nequiores et insipientibus paruulis stultiores esse, quos nec quasi malos seruos tormenta corrigunt, nec quasi infantulos blandimenta conuertunt.

XuII. Et quidem quemadmodum nullam Romani nominis partem pena correxerit, satis, ut arbitror, iam probauimus. Superest ut, quemadmodum nec munera nec blandimenta nos Dei corrigant, comprobemus. Munera autem Dei et blandimenta quenam sunt? Que scilicet, nisi pax nostra, et quies  nostra, et famulantes uotis ac uoluptatibus nostris rerum secundarum tranquillitates? Aliquid ergo, quia res exigit, etiam speciale dicamus. Igitur quotiens in metu, in angustiis, in periculis sumus; cum aut ciuitates ab hostibus obsidentur, aut prouincie populatione uastantur, aut quibuscumque rerum aduersitatibus rei publice membra ceduntur, et opem celestis manus uotis precamur: si quo sacre miserationis auxilio aut saluate urbes fuerint, aut finita populatio, aut hostiles exercitus fusi, et metus omnis dono Diuinitatis ablatus, quid statim post hec omnia facimus? Compensare, credo, Domino Deo nostro, cultu, honore, reuerentia, beneficia que ab eo acceperimus adnitimur. 139 Hoc enim est consequens; atque id etiam usus uite humane habet,  ut referatur gratia feneratoribus gratiarum, et recipiant uicem munerum munerantes. Ita ergo nos forsitan facimus, atque humanis saltem cum Deo nostro retributionibus agentes, cum ab eo bona accepimus, bona reddimus. Ad domos uidelicet Dominicas statim  currimus, corpora humi sternimus, mixtis cum fletu gaudiis supplicamus, [c 1Kb] inlustramus donariis sacris limina, aras muneribus implemus; et quia ipsi dono illius festi sumus, templis quoque ipsius uultum nostre festiuitatis induimus; aut certe, quod ei non minus cordi est, prioribus uite uitiis renuntiamus, operum bonorum uictimas cedimus, et pro gaudiis nouis noue conuersationis hostias immolamus, omnibus denique immunditiis bellum sanctum indicimus, circorum insanias fugimus, feditates theatralium ludorum exsecramur, uouemus Domino nouam uitam, et ad obtinendam eius perpetuo protectionem, nosmet ipsos Deo sacrificamus.

XuIII. Cum hec ergo que diximus, pro recentibus beneficiis Dei debeant fieri, uideamus que fiant.  Ad ludos protinus curritur, ad insanias conuolatur, in theatris populus diffunditur, in circis plebs tota bacchatur. Ille nobis ad hoc bona prestat, ut boni simus. Nos e diuerso, quotiens bona accipimus, mala nostra cumulamus. Ille nos beneficiis suis uocat ad probitatem, nos ruimus in improbitatem. Ille beneficiis suis prouocat ad compunctionem, non ruimus in dissolutionem. uocat ille ad castitatem, nos ruimus in impuritatem. Preclare uidelicet sacris muneribus respondemus. Preclare dona eius uel agnoscimus, uel honoramus; qui quantum ab eo beneficii accipimus, tantum ei iniuriarum repensamus. Aut iniuria Dei hoc forte non est, aut esse indignior potest, 140 aut multis ac magnis opus sit? Sed [d 1Kb] quia inueterata in nobis malorum omnium labe aliter iam  non uitiosi esse non possumus nisi ut omnino non simus; que in nobis, rogo, spes bone frugis est? Qui ignorantia peccant, errore agnito corriguntur. Qui religionis expertes sunt, cum mutauerunt sectam, mutare incipiunt disciplinam. Postremo, ut dixi, qui aut abundantia nimia aut securitate uitiantur, desinunt esse perditi cum destiterint esse securi. Nos nec ignorantia labimur, nec religionis expertes sumus, nec prosperitate rerum ac securitate corrumpimur. Omnia siquidem e diuerso sunt. Religionem nouimus, ignorantia non excusamur, pacem et diuitias priorum temporum non habemus; omnia que fuerunt, aut ablata aut immutata sunt; sola tantum uitia creuerunt. Nihil nobis de pace et prosperitate pristina reliquum est, nisi sola omnino crimina que  prosperitatem non esse fecerunt. Ubi namque sunt antique Romanorum opes ac dignitates? Fortissimi quondam Romani erant, nunc sine uiribus. Timebantur Romani ueteres, nos timemus. uectigalia illis soluebant populi Barbarorum, nos uectigales  Barbaris sumus. uendunt nobis hostes lucis usuram. Tota admodum salus nostra commercium est. O infelicitates nostras! ad quid deuenimus! Et pro hoc gratias Barbaris agimus, a quibus nos ipsos pretio comparamus? Quid potest esse nobis uel abiectius uel miserius? Et uiuere nos post ista credimus, quibus uita sic constat! Insuper etiam ridiculos ipsi nos facimus: aurum quod pendimus, [a 1Kb] munera uocamus. Dicimus donum esse quod pretium est, et quidem  pretium conditionis durissime ac miserrime. Omnes quippe captiui, cum semel redempti fuerint, libertate potiuntur. Nos semper redimimur, et nunquam liberi sumus. Illorum more dominorum nobiscum Barbari agunt qui mancipia obsequiis suis non necessaria mercedibus dependendis locant. Similiter enim nos nunquam ab hac sumus liberi functione quam pendimus. Ad hoc quippe mercedes iugiter soluimus, ut sine cessatione soluamus.



[a 1Kb] LIBER SEPTIMUS.

141 I. Cum in conclusione libelli huius, qui  nunc finitus est, de infirmitate ac miseria Romanorum nonnulla dixerim, contraria forsitan negotio quod nunc agimus, dixisse uideamur. Scio enim posse hoc loco subiici, hinc maxime probari quod non respiciat res humanas Deus; quia cum Romani quondam pagani et uicerint et regnauerint, nunc Christiani et uincantur et seruiant. Sufficere quidem ad confutationem obiectionis istius poterant illa que dudum de cunctis fere paganis gentibus dicta sunt: id est, magis peccare eos qui scientes negligant legem Dei, quam qui non faciant nescientes. Sed tamen, si Deus annuerit, cum ad eam negotii partem accesserimus ut de ueteribus Romanis aliqua dicantur, euidenter diuino munere approbabimus tam iustum tunc erga illos fuisse Domini fauorem, quam  nunc erga nos iustam seueritatem; tam dignum illud fuisse quod Romanos tunc Deus auxilio suo extulit, quam nunc dignum esse quod punimur. Atque utinam pena ipsa prodesset! Illud grauius multo ac luctuosius, 142 quod post penam nulla correctio est. Curare nos uult castigationibus suis Dominus, sed curam remedia non sequuntur. Quid hoc mali est? Iumenta ac pecudes sectione curantur, et putrefacta mulorum, asinorum, porcorum uiscera, cum adusta cauteriis fuerint, munus medice adustionis agnoscunt; statimque ubi aut cremata aut desecta fuerit uitiatorum corporum labes, in locum demortue carnis uiua succedit. Nos et urimur, et secamur; sed nec ferri desectione, nec cauteriorum adustione sanamur: immo, quod est grauius, cura ipsa deteriores sumus. Et ideo non frustra nobis euenit quod  euenire pecudibus et iumentis solet, que inremediabiles morbos ferunt. Nam in omnibus partibus mundi quia curis medicantibus non corrigimur, morte atque occisione finimur. Ecce enim, ut non repetam que multo ante iam dixi, hoc ipsum quale est quod paulo ante memoraui, scilicet quia et miseri pariter ex luxuriosi sumus? Esto enim, sint uitia ista felicium , sed tamen, ut supra dixi, esto, sint uitia ista et longe pacis et opulente securitatis. Cur, queso, illic sunt, ubi iam nulla pax, ubi nulla securitas? In omni enim ferme [b 2Kb] orbe Romano pax et securitas non sunt. Cur sola tantum uitia perdurant? Quis, rogo, ferre possit in homine  egestuoso esse lasciuiam? Criminosior quippe est luxuriosa paupertas; et maioris inuidie, miser nugax . Totus Romanus orbis et miser est et luxuriosus. Quis, queso, pauper et nugax, qui captiuitatem exspectans de circo cogitat? quis metuit mortem, et ridet? Nos et in metu captiuitatis ludimus, et positi in mortis timore ridemus. Sardonicis quodammodo herbis omnem Romanum populum putes esse saturatum. 143 Moritur, et ridet. Et ideo in omnibus fere partibus mundi risus nostros lacryme consequuntur; ac uenit etiam in presenti super nos illud Domini nostri dictum: ue uobis qui ridetis, quoniam flebitis .

II. Sed forsitan, cum de ludicris ac feditatibus publicis diutissime dixerimus; in hoc tantum quis  deteriores esse nos putat barbaris, quia illi hec non agunt, nos agimus, ceterum ipso carnalis libidinis scelere et fornicationis funeste ceno non ita pollui. Comparemus, si placet, ceteris nationibus etiam in hac parte Romanos. Et quidem nescio an ullis rectius comparentur quam his quos Deus in medio rei publice sinu positos, possessores fecit ac dominos soli esse Romani. Unde quamuis nichil disputari de iudicio Dei possit, tamen cum ablatam nobis iuris nostri optimam partem barbaris dederit, uideamus an id quod nobis tulit et illis tradidit, iusto iudicio tradidisse uideatur. Nemini dubium est Aquitanos ac Nouempopulos medullam fere omnium Galliarum et uber totius fecunditatis habuisse; nec solum fecunditatis, sed, que preponi interdum fecunditati  solent, iucunditatis, uoluptatis, pulchritudinis. Adeo illic omnis admodum regio aut intertexta uineis, aut florulenta pratis, aut distincta culturis, aut consita pomis, aut amenata lucis, aut inrigua fontibus, aut interfusa fluminibus, aut crinita messibus fuit; ut uere possessores ac domini terre illius non tam soli istius portionem quam paradisi imaginem possedisse uideantur. Quid ergo post ista omnia? Officiosiores absque dubio Deo esse debuerant, quos peculiariter Deus abundantissima beneficiorum suorum dote ditauerat. Quid enim rectius aut quid dignius quam ut quibus per munera sua Dominus quasi specialiter uidebatur placere uoluisse, 144 iidem quoque specialius Domino cultu ac religione placuissent, presertim cum a nobis Deus nil onerosum, nil graue  exigat? Non enim nos ad aratra aut ad ligones uocat, non ad scindendas terras neque ad uineas pastinandas, non denique illa exigit a seruis suis que nos exigimus a nostris. Quid namque ait? uenite ad me, omnes qui laboratis et onerati estis, et ego uos reficiam. Tollite iugum meum super uos, et discite a me quia mitis sum et humilis corde; et inuenietis requiem animabus uestris. Iugum enim meum suaue est, et onus meum leue . Non ergo nos ad laborem uocat Dominus, sed ad refectionem. Quid namque a nobis exigit, quid prestari sibi a nobis iubet, nisi solam tantummodo fidem, castitatem, humilitatem, sobrietatem, misericordiam, sanctitatem, que utique omnia non onerant nos, sed ornant? Nec solum hoc, sed ideo uitam presentem  ornant, ut futuram ornare plus possint. O bonum, o pium, o inestimabilis misericordie Dominum, qui ad hoc nobis in presenti religionis munera tribuit, ut ipsa in nobis postea que nunc dat munera muneretur! Tales igitur etiam omnes absque dubio Aquitani esse debuerant. Et quidem, ut diximus, specialius  tales, quia specialia Dei munera possidebant. Et quid post hec omnia? quid secutum est? quid, nisi cuncta que e diuerso sunt? In omnibus quippe Galliis, sicut diuitiis primi fuere, sic uitiis. Nusquam enim improbior uoluptas, nusquam inquinatior uita, nusquam corruptior disciplina. Hanc pro muneribus sacris dederunt Domino retributionem, ut in quantum eos beneficiis suis ille ad se inlexerat ad propitiandum, in tantum illi flagitiis suis laborauerint ad exacerbandum.

III. An forte falsum est, et inuidiose potius quam uere ista dicuntur? [a 1Kb] Non oratoria 145 probatione, qua uti alii in causis solent, utar ut producam quoscunque ad probandum aut paucos aut extraneos aut minus idoneos testes. Ipsos interrogemus a quibus  acta sunt. Falsum diximus, si negauerint. Fatentur enim; et quidem, quod est grauius, sic fatentur ut in ipsa confessione non doleant. Idem enim nunc est animus in fatentibus, qui in agentibus fuit. Sicut tunc non puduit flagitia committere, sic nunc omnino non penitet flagitiosa fecisse. Exceptis tamen perpaucis ferme sanctis atque insignibus uiris, qui, ut quidam de numero ipsorum ait, sparsis redemerunt crimina nummis; exceptis, inquam, his quos loquor, quos utique etiam in illa tunc generali admodum colluuione uitiorum recte minorum criminum reos fuisse credimus qui corrigi a Diuinitate meruerunt. Non penitus enim dominum suum ledit, cui propitiatio reseruatur. Et quid plura? Puto quod semper Deum et in ipso errore respexerit, a quo hoc obtinere potuit  ne diutius erraret. Ceteri autem et plurimi ferme ac nobilissimi, prope idem omnes; pene unus gurges, omnium gula; pene unum lupanar, omnium uita. Et quid dicam de lupanaribus? Minoris quippe esse criminis etiam lupanar puto. Meretrices enim que illic sunt, fedus connubiale non norunt, ac per hoc non maculant quod ignorant. Impudicitie quidem piaculo sunt obnoxie, sed reatu tamen adulterii non tenentur. Adde huc, quod et pauca ferme sunt lupanaria, et pauce que in his uitam infelicissimam [b 1Kb] damnauere meretrices. Apud Aquitanicos uero, que ciuitas in locupletissima ac nobilissima sui parte non quasi lupanar fuit? Quis potentum ac diuitum non in luto libidinis uixit? Quis non se barathro sordidissime colluuionis immersit? Quis coniugi fidem reddidit?  146 immo, quantum ad passiuitatem libidinis pertinet, quis non coniugem in numerum ancillarum redegit, et ad hoc uenerabilis connubii sacramenta deiecit ut nulla in domo eius uilior uideretur in maritali despectione, quam que erat princeps [c 1Kb] matrimonii dignitate?


Iu. Cogitat forte aliquis non ita ad plenum esse ut loquor: habuisse enim illic matresfamilias ius suum, et dominarum honorem potestatemque tenuisse. uerum est. Habuerunt quidem multe integrum ius dominii, sed nulla ferme impollutum ius matrimonii. Et nos modo non querimus que mulierum potestas, sed quam corrupta uirorum fuerit disciplina. Quamuis nec potestatem quidem illic matresfamilias integram habuisse dicam: quia quecunque ius connubii inuiolatum ac saluum non habet, nec dominii saluum habet. Haud multum enim matrona abest a uilitate seruarum, ubi paterfamilias ancillarum maritus est. Quis autem Aquitanorum diuitum non hoc fuit? Quem non sibi ancille impudicissime aut adulterum aut maritum iure dixerunt? Equi enim emissarii, ut  propheta ait, in feminas facti sunt. Unusquisque enim ad uxorem proximi sui hinniebat . Atque illi de quibus hec scripta legimus, et minore fortasse crimine et minore, ut reor, numero criminum ac passiuitate peccabant. Hi autem uere ut emissarii equi, non ad paucas tantum, sed pene ad omnes uernulas suas, id est, quasi ad greges proprios hinniebant; et in morem eorum pecudum qui mariti gregum appellantur, feruide libidinis debacchatione grassantes, in quamcunque eos primum feminam ardens impudicitie furor traxerat inruebant. Hic iam quero a sapientibus, cum hec ita essent, quales putent fuisse illic familias, ubi tales erant patresfamilias? 147 quanta seruorum illic corruptela, ubi dominorum tanta corruptio? Morbido enim capite,  nil sanum est, neque ullum omnino membrum officio suo fungitur ubi quod est principale non constat. In domo autem sua dominus quasi corporis sui caput est; et uita eius, cunctis norma uiuendi. Pessimumque hoc est in hoc negotio, quod libentius omnes deteriora sectantur; et facilius mala institutio deprauat bonos, quam bona emendat malos. Porro autem cum etiam boni atque honesti patresfamilias famulos bonos facere non possint; quantam illic putamus fuisse labem familiarum, ubi domini erant impuritatis exemplum? quamuis non exemplum illic tantummodo malum fuerit, sed uis ac necessitas quedam: quia parere impudicissimis dominis famule cogebantur inuite, et libido dominantium necessitas subiectarum erat. Ex quo intelligi potest quantum  cenum impudicarum sordium fuerit, ubi sub impurissimis dominis castas esse, etiamsi uoluissent, feminas non licebat.


u. Sed uidelicet difficile hoc probari potest, et nulla omnino exstant preteritarum turpitudinum flagitiorumque uestigia. Ecce etiam nunc multi ex eis, licet patria careant, et in comparatione preteritarum opum pauperes uiuant, peiores ferme sunt quam fuerunt. Peiores autem, non uno modo: quia etsi eadem faciunt que ante faciebant, hoc ipso tamen deteriores sunt quia a scelere non cessant. Siquidem facinora eorum, etsi genere ipso maiora non sint, attamen plura sunt; ac per hoc etsi criminum nouitate non crescunt, pluralitate cumulantur. Adde autem quod hec, ut dixi, faciunt iam senes, adde quod pauperes. Utrumque enim sceleris augmentum est. Minus siquidem prodigiosum est peccare iuuenes, peccare locupletes. 148 Que autem in iis spes aut  remedium est, qui ab usitata impuritate nec miseriarum egestate nec uite extremitate reuocantur? Esto enim quosdam aut stulta [a 2Kb] presumptio longe uite aut spes quandoque agende penitentie consoletur; nonne nouum hoc monstri genus est, esse aliquos etiam in morte uitiosos? Que cum ita sint, nunquid est aliquid quod dici amplius possit? Sed adhuc tamen addimus: scilicet quod multi hec agunt hodie etiam inter hostes siti et quotidiano discrimine ac timore captiui; cumque ob impurissimam uitam traditi a Deo barbaris fuerint, impuritates tamen ipsas etiam inter barbaros non relinquunt.

uI. Sed tales forte hostes sunt inter quos agunt, ut eos ista delectent et offendantur grauissime si, cum ipsi impudici sint, uideant castos esse Romanos.  Quod si ita esset, nequaquam tamen facere nos improbos improbitas deberet aliena: quia quemlibet hominum magis sibi prestare conuenit ut sit bonus, quam alteri ut sit malus; et plus id laborandum est ut placeamus Deo per honestatem, quam ut hominibus per impuritatem: ac perinde etiam si inter impudicos quis barbaros uiuat, magis tamen pudicitiam sequi debet que sibi expedit, quam impudicitiam que impuris hostibus placet. Sed quid accedit insuper ad mala nostra? Inter pudicos barbaros impudici sumus. Plus adhuc dico: offenduntur barbari ipsi impuritatibus nostris. Esse inter Gothos non licet scortatorem Gothum: soli inter eos preiudicio nationis ac nominis permittuntur impuri esse Romani. Et que nobis, rogo, spes ante Deum est? Impudicitiam  nos diligimus, Gothi exsecrantur; puritatem nos fugimus, illi amant; fornicatio apud illos crimen atque discrimen est, apud nos decus. Et putamus  nos ante Deum posse consistere; 149 putamus posse nos saluos esse, quando omne impuritatis scelus, omnis impudicitie turpitudo a Romanis admittitur et a barbaris uindicatur? Hic nunc illos requiro qui meliores nos putant esse quam barbaros: dicant quid horum uel paucissimi Gothi faciant, uel quid non horum Romani omnes uel pene omnes? Et miramur si terre uel Aquitanorum uel nostrorum omnium a Deo barbaris date sunt, cum eas quas Romani polluerant fornicatione, nunc mundent barbari castitate?

uII. Sed forte hoc in Aquitanicis tantum? Transeamus etiam ad alias mundi partes, ne de solis tantummodo Gallis dixisse uideamur. Quid? Hispanias nonne uel eadem uel maiora forsitan uitia perdiderunt?  quas quidem celestis ira etiam si aliis quibuslibet barbaris tradidisset, digna flagitiorum tormenta tolerauerunt puritatis inimici. Sed accessit hoc ad manifestandum illic impudicitie damnationem ut Wandalis potissimum, id est pudicis barbaris traderentur. Dupliciter in illa Hispanorum captiuitate ostendere Deus uoluit, quantum et odisset carnis libidinem et diligeret castitatem, cum et Wandalos ob solam maxime pudicitiam superponeret, et Hispanos ob solam uel maxime impudicitiam subiugaret. Quid enim? Nunquid non erant in omni orbe terrarum Barbari fortiores, quibus Hispanie traderentur? Multi absque dubio, immo ni fallor, omnes. Sed ideo ille infirmissimis hostibus cuncta tradidit, ut ostenderet scilicet non uires ualere, sed causam; neque nos  tunc ignauissimorum quondam hostium fortitudine obrui, sed sola uitiorum nostrorum impuritate superari. Ut uere in nos uenerit dictum illud, quo ait Dominus ad Iudeos: Secundum immunditias suas et secundum iniquitates suas feci illis, et auerti faciem meam ab eis . 150 Et alibi ad gentem ipsam: Adducet Dominus super te gentem de longinquo : et ungulis, inquit, equorum suorum omnes plateas tuas conculcabunt, et populum tuum gladio interficient . Completa ergo in nos sunt omnia que dixit sermo diuinus, et uim uerborum celestium luit pena cunctorum.

uIII. Sed tamen cum omnes fere barbare gentes Romanorum sanguinem biberint, omnes uiscera nostra  lacerauerint; quid est quod Deus noster maximas rei publice opes et locupletissimos Romani nominis populos in ius potissimum ignauissimorum quondam hostium dedit? Quid? nisi ut agnosceremus scilicet quod supra dixi, meritorum hoc fuisse, non uirium, utque ipsum hoc nobis in confusionem caderet ac penam quod ignauissimis traderemur, et uel sic plagam celestis manus agnosceremus; quia nos non fortissimi hostium, sed ignauissimi, subiugarent. Sic enim legimus, quod si quando euidenter intelligi Deus uoluit magna opera a se patrari, aut per paucos aut per infirmos acta res est; ne opus celestis dextere uirtuti assignaretur humane. Ideo siquidem et dux Sisara quem Hebreus tremebat exercitus, a  muliere prostratus est ; et Abimelech ciuitatum expugnatorem feminea manus perculit ; et ferrate Assyriorum acies uidua opitulante ceciderunt ; et ne de solis tantum feminis loquar, Benadab regem Syrie , cui preter innumera populi sui millia, triginta et duo reges exercitusque eiusdem numeri seruiebant; nonne ideo a paucis principum pedissequis Dominus uinci uoluit, ut qui esset auctor talis uictorie nosceretur? Contra Madianitas quoque, qui, ut liber Iudicum refert , instar locustarum cuncta compleuerant, Gedeon iubetur pugnare cum paucis; non quia plures in exercitu non haberet, 151 sed uetatur multos ad bellum ducere, ne multitudo sibi posset aliquid  de uictoria uindicare. Unde cum triginta armatorum millia congregasset, sic ad eum Dominus locutus est: Multus est tecum populus, nec tradetur Madian in manus eius. Et quid postea? Homini aduersum innumera Barbarorum millia pugnaturo trecentos tantum uiros reliquit. In eam quippe exiguitatem redigi agmen militum iussit, ut sibi de patrato diuinitus belli opere paucitas usurpare nichil posset. Denique cur hoc Dominus ita faceret, ipse euidentissime declarauit dicens: Ne glorietur contra me Isrel, et dicat, Meis uiribus liberatus sum. Audiant, inquam, hoc omnes improbi, audiant omnes presumptuosi, audiant prepotentes, audiant cuncti quid Deus dicit: Ne glorietur, inquit, contra me Isrel, et dicat, Meis uiribus liberatus sum.


IX. Audiant hoc, inquam, omnes contraria et blasphema iactantes; audiant hec spem suam in homine ponentes. Loqui uniuersos aduersum se Deus dicit, qui liberari se uiribus suis posse presumunt. Quis autem est Romanorum non ita dicens, quis est non ita sentiens? Quis nostre partis non prope iugiter in hac parte blasphemat? Nullas esse iam rei publice uires omnium conscientie est: et nec sic quidem agnoscimus cuius hoc beneficiis, quod adhuc uiuimus, debeamus. Si quando enim nobis prosperi aliquid preter spem nostram et meritum Deus tribuit, alius hoc ascribit fortune, alius euentui, alius ordinationi ducum, alius consilio, alius magistro, alius patrocinio, nullus Deo. Et miramur si nobis celestis manus aliqua non prestet, cui quidquid prestiterit derogamus?  Quid enim aliud facimus cum bona que prestat, nos uel euentibus casuum, uel uirtutibus ducum, uel quibuscunque aliis rebus friuolis deputamus? 152 Hoc enim modo et terris nos oporteret gratias agere quod fruges annuas metimus, et uineis quod uindemiamus, et mari quod pisces capimus, et siluis quod ligna cedimus, et ouibus quod ueste tegimur, et pecudibus ceteris quod carne saturamur. Nam que ratio est ut ei pro muneribus aliis grati esse uelimus, cui maximorum beneficiorum suorum gratiam derogamus? Aut quis contentus est homo nostre conditionis, ut ei quis acceptum quippiam referat, cui de donis suis summa detraxerit? Ita et nos, licet Deo in nullo digne gratias agamus, parum tamen erat si pro his tantummodo  grati esse uellemus que nobis ad usum uiuendi dedit. Cur hanc gratiam tollimus quod nos et in angustiis iuuat, et in periculis liberat, et in medio barbararum gentium sitos iugi protectione conseruat? At non ita Gothi, non ita Wandali, malis licet doctoribus instituti, meliores tamen etiam in hac parte quam nostri. Offendi quamuis quosdam suspicer his que dicimus: sed quia ueritas magis quam offensio cogitanda est, dicam, et sepe dicam: Non ita Gothi, non ita Wandali; qui et in discrimine positi, opem a Deo postulant, et prosperitates suas munus diuinitatis appellant. Denique probauit hoc, illo proximo, infelicitas nostra. Cum enim [a 1Kb] Gothi metuerent, presumebamus nos in Chunis spem ponere, illi in Deo: cum pax ab illis postularetur, a nobis negaretur; illi episcopos  mitterent, nos repelleremus; illi etiam [b 1Kb] in alienis sacerdotibus Deum honorarent, nos etiam in nostris contemneremus. Prout actus utriusque partis, ita et rerum terminus fuit. Illis data est in summo timore palma, nobis in summa elatione confusio. Ut uere et in nobis tunc et in illis euidenter probatum sit illud Domini nostri dictum: 153 Quoniam qui se exaltat humiliabitur, et qui se humiliat exaltabitur . Illis enim exaltatio data est pro humilitate, nobis pro elatione deiectio.

X. Itaque agnouit hoc ille [c 1Kb] dux nostre partis, qui eamdem urbem hostium quam eodem die uictorem se intraturum esse presumpsit, captiuus intrauit. Probauit scilicet quod propheta dixit: Quia non est hominis uia eius, nec uiri est ut ambulet et dirigat gressus suos  . Nam quia uiam suam iuris sui existimauit, nec gressum directionis habuit, nec uiam salutis inuenit: Effusa est, ut legimus, abiectio super principem, seductus est in inuio, et non in uia ; et ad nichilum deductus est, uelut aqua decurrens . In quo quidem, preter ipsam rerum infelicitatem, presens iudicium Dei patuit; ut quidquid facturum se usurparat, ipse pateretur. Nam quia sine diuinitatis auxilio ac Dei nutu capiendum a se hostem credidit, ipse captus est: consilii ac sapientie summam usurpauit, ignominiam temeritatis incurrit: uincla que aliis parauit, ipse sustinuit. Et quod, rogo, euidentius Dei iudicium esse potuit quam ut habens predatoris fiduciam, preda fieret, triumphum presumens, triumphus esset, circumdaretur,  corriperetur, alligaretur, retorta tergo brachia gereret,  manus quas bellicosas putabat, uinctas uideret, puerorum ac mulierum spectaculum fieret, inludentes sibi barbaros cerneret, inrisionem sexus promiscui sustineret, et qui maximum habuerat supercilium fortis uiri, mortem subiret ignaui? Atque utinam hoc ipsum breue remedium malorum esset, non diurna toleratio. Ille autem, quantum ad penarum [d 1Kb] magnitudinem pertinet, [e 1Kb] longo tempore et diuturna in ergastulo Barbarorum tabe consumptus, in hanc miseriam redactus est ut, quod plerumque homines etiam penis ipsis grauius 154 atque acerbius putant, in miserationem hostium deueniret. Et hoc cur? Cur absque dubio, nisi quia, ut iam dixi, illi Deo humiles, nos rebelles; illi crediderunt in manu Dei esse uictoriam, nos in manu nostra, immo in sacrilega atque  impia: quod est peius nocentiusque quam nostra? Denique ipse [f 1Kb] rex hostium, quantum res prodidit ac probauit, usque ad diem pugne stratus cilicio preces fudit, ante bellum in oratione iacuit, ad bellum de oratione surrexit. Priusquam pugnam manu capesseret, supplicatione pugnauit; et ideo fidens processit ad pugnam, quia iam meruerat in oratione uictoriam.

XI. Non dissimiliter autem illud etiam apud [g 1Kb] Wandalos: ad quos cum in Hispania sitos nostra pars pergeret, tantamque ad debellandos eos presumptionis fiduciam ferret quantam etiam proxime ad Gothos, pari superbie fastu, pari exitu conruerunt. uenitque super exercitum nostrum illud Prophete dictum: Obruet Dominus confidentiam tuam, et nichil habebis  prosperum . Confidebamus enim in sapientia nostra et fortitudine contra Dei mandata dicentis: Non glorietur sapiens in sapientia sua, nec fortis in fortitudine sua; sed in hoc glorietur qui gloriatur, scire et nosse me, quia ego sum Dominus . Non immerito itaque uicti sumus: ad meliora enim se illi subsidia contulere, quam nostri. Nam cum armis nos atque auxiliis superbiremus, a parte hostium nobis liber diuine legis occurrit. Ad hanc enim precipue opem timor et perturbatio tunc Wandalica confugit, ut seriem nobis celestis eloquii opponeret et aduersum uenientes emulos suos sacri uoluminis scripta quasi ipsa quodammodo diuinitatis ora reseraret. Hic nunc requiro, quis hoc unquam a nostris partibus fecerit, aut quis non inrisus [h 1Kb] fuerat  si putasset esse faciendum? inrisus, utique, sicut a  nostris omnia ferme religiosa ridentur. 155 Et ideo quid prodesse nobis prerogatiua illa religiosi nominis potest, quod nos catholicos esse dicimus, quod fideles esse iactamus, quod Gothos ac Wandalos heretici nominis exprobratione despicimus, cum ipsi heretica prauitate uiuamus? Itaque rectissime nobis dicitur illud quod Iudeis in lege fidentibus dixit sermo diuinus: Quomodo dicitis: Sapientes sumus, et lex Domini nobiscum est ? Nolite, inquit, confidere in uerbis mendacii dicentes, Templum Domini, templum Domini, templum Domini est. Quoniam si bene direxeritis uias uestras et studia uestra, et aduene et pupillo et uidue non feceritis calumniam, nec sanguinem innocentem effuderitis in loco hoc; habitabo uobiscum in loco isto a seculo usque in seculum . Quo utique ostenditur quod si ista non facimus, superflue nobis catholici nominis presumptione plaudamus. Sed hinc iam et superius satis dictum est, et adhuc fortasse dicetur; nec opus est ut de hoc amplius disseramus, ubi Dei iuge iudicium est. Quid enim uel de nobis uel de Gothis ac Wandalis Deus iudicet, res probat. Illi crescunt quotidie, nos decrescimus; illi proficiunt, nos humiliamur; illi florent, et nos arescimus. Ut uere in nos ueniat dictum illud, quod de Saul et Dauid ait sermo diuinus: Quia Dauid erat proficiens, et semper serpso robustior: domus autem Saul decrescens quotidie . Iustus enim, ut propheta ait , iustus est Dominus, et rectum iudicium suum.

XII. Iudicamur itaque etiam presente iudicio a  Deo; ideo excitata est in perniciem ac dedecus nostrum gens que de loco in locum pergens, [a 1Kb] de urbe in urbem transiens, uniuersa uastaret. Ac primum a solo patrio effusa est in Germaniam primam, nomine barbaram, ditione Romanam; 156 post cuius exitium primum arsit regio Belgarum, deinde opes Aquitanorum luxuriantium, et post hec, corpus omnium Galliarum: sed paulatim id ipsum tamen; ut dum pars clade ceditur, pars exemplo emendaretur. Sed ubi apud nos emendatio, aut que pars Romani orbis, quamuis afflicta, corrigitur? Omnes enim, ut legimus, declinauerunt, simul inutiles facti sunt . Et ideo propheta ad Dominum clamat et dicit: Percussisti eos, et non doluerunt; attriuisti eos, et renuerunt accipere disciplinam. [b 1Kb] Indurauerunt facies suas  super petram, et noluerunt reuerti .. Quam uere autem etiam hoc in nos cadat, res ipsa indicat. uastata est diu Gallia. Ergo emendata est, cum in uicino esset, Hispania. Nec immerito, quia nullus erat omnino timor: nulla correctio, flammis quibus arserant Galli, Hispani ardere ceperunt. In quo illud est, ut supra dixi, sceleratissimum et grauissimum,  quod cum arserint, ut ita dicam, membra hominum peccatorum, curata non sunt uitia peccantium. Et ideo compulsus est criminibus nostris Deus, ut hostiles plagas de loco in locum, de urbe in urbem spargeret, et excitatas pene ab ultimis terre finibus gentes etiam trans mare mitteret que Afrorum scelera punirent. Quid enim? Nunquid abducte a solo patrio degere intra Gallias non potuerant? aut ut non degerent quem timebant, que inlese a nobis usque ad tempus illud cuncta uastauerant! Sed esto, intra Gallias formidabant. Quid in Hispania, ubi etiam exercitus nostros bellando contriuerant? Nunquid consistere aut permanere metuebant iam uictores, iam triumphantes, quibus usque ad hunc fortitudinis fastum contigerat ascendere, ut post experimenta belli diu  parati intelligerent sibi Romane rei publice uires etiam cum Barbarorum auxiliis pares esse non posse?

157 XIII. Potuerant ergo illic degere, nec timebam. Sed illa utique celestis manus que eos ad punienda Hispanorum flagitia illuc traxerat, etiam [c 1Kb] ad uastandam Africam transire cogebat. Ipsi denique fatebantur non suum esse quod facerent, agi enim se diuino iussu ac perurgeri. Ex quo intelligi potest quanta sint mala nostra, ad quos uastandos atque cruciandos ire barbari compelluntur inuiti, secundum illud scilicet quod uastator terre Isrelitice rex Assyriorum ait: Nunquid sine Domini uoluntate ascendi ad locum istum? Dominus dixit mihi: Ascende ad terram hanc, et demolire eam . Et alibi sacer sermo: Hec dicit Dominus exercituum,  Deus Isrel: Ecce ego mittam et assumam Nabuchodonosor regem Babylonis seruum meum , ueniensque percutiet terram Aegypti . Unde agnoscere possumus cuncta quidem que affliguntur, iudicio Dei percuti; sed tamen, ut sepe memoraui, propter peccata subuerti. Ac per hoc quidquid actum est, peccatis, non Deo ascribendum; quia recte illi rei factum ascribitur, que [d 1Kb] ut quid fieret exegit. Nam et homicida, cum a iudice occiditur, suo scelere punitur; et latro aut sacrilegus, cum flammis exuritur, suis criminibus concrematur. Unde et quod Wandali ad Africam transierunt, non est diuine seueritati, sed Afrorum sceleri deputandum. Graui enim eos, antequam illuc pergerent, ac longa iniquitate traxerunt. Et ideo intelligere debemus quia pietatis  diuine fuit, quod [e 1Kb] penam diu debitam distulit; piaculorum autem et criminum, quod aliquando peccator populus que merebatur excepit. Nisi forte Afros hoc non meruisse credimus, cum utique nulli magis, utpote in quos omnia simul improbitatum atque impuritatum genera confluxerint. Ceteri enim homines etsi nonnullis uitiorum flagitiis 158 obligati sunt,  quibusdam tamen non implicantur; etsi uiolentia non carent, maleuolentia carent; etsi libidine estuant, rapacitate non seuiunt; multos denique etsi accusat incontinentia corporum, simplicitas commendat animorum. In Afris uero pene omnibus nichil horum est quod ad utrumque pertineat, id est, bonum eque ac malum, quia totum admodum malum. Adeo exclusa nature originalis sinceritate, aliam quodam modo in his naturam uitia fecerunt.

XIu. Exceptis enim paucissimis Dei seruis, quid fuit totum Africe territorium quam domus una uitiorum eneo illi similis de quo propheta dicit: O ciuitas sanguinum! [a 1Kb] Aeneum in quo est erugo, non exiet de eo, quia sanguis non exiet de eo . Ciuitatem, ut uidemus, eneo et iniquitatem sanguini  comparauit: ut intelligamus scilicet sic esse in ciuitate populi iniquitatem sicut in eneo sanguinem bullientem. Non dissimile autem est huic illud sermonis sacri: Facte sunt mihi domus Isrel commixte omnes eramento, et ferro, et stagno, et plumbo, et in medio argentum permixtum est. Propterea dic hec: Sic dicit Dominus Deus: Pro eo quod facti estis omnes in permixtionem unam, conflabo uos et insufflabo in uos in igne ire . Dissimillima inter se genera metallorum sacer sermo memorauit. Et quomodo in eodem conflatorio res diuerse conflantur? Scilicet quia in diuersitatibus metallorum dissimilitudo hominum designatur. Et ideo etiam argentum, id est, nobilioris materie metallum, iisdem ignibus datur, quia nature nobilioris ingenium uita degenerante  damnatur. Sicut etiam de principe Tyri dixisse legimus Dominum per prophetam: Fili hominis, accipe lamentum super principem Tyri, et dic illi: Hec dicit Dominus Deus: Tu consignatio similitudinis et corona decoris in deliciis paradisi fuisti: 159 omnem lapidem optimum indutus es, sardium, et topazium, et smaragdum . Et iterum: Argento, inquit, et auro implesti thesauros tuos: a multitudine negotiationis implesti promptuaria tua . Que omnia nunquid non talia sunt, ut specialiter de Afris dicta uideantur? Ubi enim maiores thesauri, ubi maior negotiatio, ubi promptuaria pleniora? Auro, inquit, implesti thesauros tuos a multitudine negotiationis tue. Ego plus addo, tam diuitem quondam Africam fuisse, ut mihi copia negotiationis sue non suos  tantum, sed etiam mundi thesauros uideatur implesse. Et quid post hec? Exaltatum est, inquit, cor tuum in decore tuo: propter multitudinem peccatorum tuorum in terram te proieci . Quomodo Africane potentie et hoc competit, aut quomodo proiecta esse uidetur in terram? Quomodo, nisi quia quando amisit potentie ueteris altitudinem, quasi celestem perdidit dignitatem? Et ducam, inquit, ignem de medio tui: hic te deuorabit . Quid hac re uerius? De media quippe eorum iniquitate ignis peccati exiit, qui felicitatem prioris temporis deuorauit. Et omnes,  inquit, qui te nouerunt inter nationes, contristabuntur super te . Conuenire illis hoc non putemus, si non euersio Africani soli luctus est generis humani. Perditio, inquit, factus es, et non eris amplius in eternum . In perditionem illic iam deducta omnia satis constat. Superest ne malorum presentium penas etiam eternorum continuatio consequatur.

Xu. Non patiatur hoc autem pro affectu sue misericordie Deus. Nam quantum ad meritum nostrorum criminum pertinet, ita se res habet, ut pati posse uideatur. Quid enim piaculorum est non illic semper admissum? Nec de omnibus dico; quia et enormia fere sunt, et sciri ac dici tanta non possunt. 160 De sola uel maxime obscenitate impuritatum loquor, et quod est grauius, sacrilegiorum. Pretermitto in aliquo  rabiem cupiditatis, uitium totius generis humani. Pretereo auaritie inhumanitatem, quod proprium est Romanorum pene omnium malum. Relinquatur ebrietas, nobilibus ignobilibusque communis. Taceatur superbia et tumor. Tam peculiare hoc diuitum regnum est, ut aliquid forsitan de iure suo se putent perdere, si hinc sibi alius quidquam uoluerit uindicare. Transeatur denique prope omne fraudum, falsitatum, periuriorum nefas. Nulla unquam his malis Romana ciuitas caruit. Etsi specialius hoc scelus Afrorum omnium fuit. Nam sicut in sentinam profunde nauis conluuiones omnium sordium, sic in mores eorum quasi ex omni mundo uitia fluxerunt. Nullam enim improbitatem scio que illic non redundauerit; cum utique etiam pagane ac fere gentes etsi  habeant specialiter mala propria, non sint tamen in his omnia exsecratione digna. Gothorum gens perfida, sed pudica est; Alanorum impudica, sed minus perfida; Franci mendaces, sed hospitales; Saxones crudelitate efferi, sed castitate mirandi. Omnes denique gentes habent, sicut peculiaria mala, ita etiam quedam bona. In Afris pene omnibus nescio quid non malum. Si accusanda est inhumanitas, inhumani sunt; si ebrietas, ebriosi; si falsitas, fallacissimi; si dolus, fraudulentissimi; si cupiditas, cupidissimi; si perfidia, perfidissimi. Impuritas eorum atque blasphemia his omnibus admiscenda non sunt: quia illis que supra diximus malis, aliorum gentium uitia; his autem etiam sua ipsa uicerunt.

XuI. Ac primum ut de impuritate dicamus, quis  nescit Africam totam obscenis libidinum tedis semper arsisse, non ut terram ac sedem hominum, sed ut Aethnam 161 putes impudicarum fuisse flammarum? Nam sicut Aethna intestinis quibusdam nature feruentis ardoribus, sic illa abominandis iugiter fornicationum ignibus estuauit. Nec uolo in hac re assertionibus meis credi: testimonium requiratur generis humani. Quis non omnes omnino Afros generaliter sciat impudicos, nisi ad Deum forte conuersos, id est, fide ac religione mutatos? Sed hoc tam rarum est ac nouum, quam ratum uideri potest quemlibet [b 2Kb] Gaium  non esse Gaium, aut quemcunque Seium non esse Seium. Tam infrequens enim est hoc et inusitatum, impudicum non esse Afrum, quam nouum et inauditum, Afrum non esse Afrum. Ita enim generale in eis malum impuritatis est, ut quicunque ex eis impudicus esse desierit. Afer non esse uideatur. Nec discurram per loca singula, aut cunctas discutiam ciuitates; ne studiose uidear querere atque inuestigare que dicam. Una tantum uniuersarum illic urbium principe et quasi matre contentus sum, illa scilicet Romanis arcibus semper emula, armis quondam et fortitudine, post splendore et dignitate. Carthaginem dico, et urbi Rome maxime aduersariam, et in Africano orbe quasi Romam: que mihi ideo in exemplum ac testimonia sola sufficit, quia uniuersa penitus quibus in toto  mundo disciplina rei publice uel procuratur uel regitur, in se habuit. Illic enim omnia officiorum publicorum instrumenta, illic artium liberalium schole, illic philosophorum officine, cuncta denique uel linguarum gymnasia uel morum: illic quoque etiam copie militares, et regentes militiam potestates: illic honor proconsularis: illic quotidianus iudex et rector; quantum ad nomen quidem proconsul, sed quantum ad potentiam consul: illic denique omnes rerum dispensatores, et differentes inter se 162 tam gradu quam uocabulo dignitates; omnium, ut ita dicam, platearum et compitorum procuratores, cuncta ferme et loca urbis et membra populi gubernantes. Hac ergo tantum contenti sumus ad exemplum ac testimonium ceterarum; ut intelligamus scilicet quales ille fuerint  ciuitates que minores habuerunt probi officii procurationes, cum uiderimus qualis exstiterit ubi summi semper fuere rectores. Quo loco prope est ut peniteat me promissionis mee, id est, quod superius spopondi, cunctis prope Afrorum criminibus pretermissis, de impuritatibus precipue ac blasphemiis eorum esse dicturum. uideo enim quasi scaturientem uitiis ciuitatem, uideo urbem omnium iniquitatum genere feruentem, plenam quidem turbis, sed magis turpitudinibus; plenam diuitiis, sed magis uitiis; uincentes se inuicem homines nequitia flagitiorum suorum, alios rapacitate, alios impuritate certantes, alios uino languidos, alios cruditate distentos, hos sertis redimitos,  illos unguentis oblitos, cunctos uario luxus marcore perditos, sed pene omnes una errorum morte prostratos; non omnes quidem uinolentia temulentos, sed omnes tamen peccatis ebrios. Populos putares non sani status, non sui sensus, non animo incolumes, non gradu, quasi in morem [a 1Kb] baccharum crapule cateruatim inseruientes. Iam uero illud cuiusmodi aut quam graue, genere quidem dispar, sed iniquitate non dispar, nisi hoc dispar forte quia maius? Proscriptiones dico orphanorum, uiduarum afflictiones, pauperum cruces: qui ingemiscentes quotidie ad Deum, ac finem malorum imprecantes, et quod grauissimum est, interdum ui nimie amaritudinis etiam aduentum hostium postulantes, aliquando a Deo impetrauerunt, ut euersionem tandem a barbaris in commune 163  tolerarent, quam soli a Romanis ante tolerauerant.

XuII. Sed esto: hec omnia pretermittantur, quia et in omni ferme aguntur orbe Romano, et spopondi me de his malis hoc loco pauca dicturum. Quid ergo impudicitia atque impuritas de qua loquor, nunquid non ad euersionem Afrorum sola suffecerat? Que enim fuit pars ciuitatis non plena sordibus, que intra urbem platea aut semita non lupanar? Adeo omnia pene compita, omnes uias aut quasi fouee libidinum interciderant, aut quasi retia pretexebant; ut etiam qui ab hac re penitus abhorrerent, tamen uitare uix possent. Latronum quodammodo excubias uideres commeantium uiatorum spolia captantes, qui insidiarum frequentium densitate ita omnes admodum calles, omnes anfractus ac diuerticula sepsissent, ut nullus ferme  tam cautus esset qui non in aliquos insidiarum laqueos incurreret, etiam qui se de plurimis expedisset. Fetebant, ut ita dixerim, cuncti urbis illius ciues ceno libidinis, spurcum sibimet ipsis mutuo impudicitie nidorem inhalantes. Sed horrori eis tamen horrida ista non erant, quia idem omnes horror infecerat. Unam illic putes fuisse libidinum fornicationumque sentinam, cenum quasi ex omni platearum et cloacarum labe collectum. Et que illic spes esse poterat ubi, preter id quod in Domini templo erat, nichil uideri penitus nisi sordidum licebat? Quanquam quid dicam in Dei templo? Hoc quippe totum ad sacerdotes tantum et clerum pertinet: quos [b 2Kb] non discutio, quia  Domini mei ministerio reuerentiam seruo; et quos ita solos puros fuisse arbitror in altario, sicut percuntibus Sodomis solum Loth fuisse legimus in monte . Ceterum quantum ad plebem pertinet, quis in illo numero tam innumero castus fuit? castum dico. 164 Quis non fornicarius, non adulter, et hoc sine cessatione, sine termino? Rursum clamitem itaque necesse est. Que spes in illo populo esse poterat, ubi cum unus interdum adulter [a 1Kb] plebem ecclesiasticam polluat, ibi inter tot millia si diligentissime quereres, castum uel in Ecclesia inuenire uix posses. Plus multo dicam. Utinam hec essent sola que diximus, et contenta illic uirorum impuritas fuisset solis sordidarum mulierum fornicationibus inquinari! Illud grauius et scelestius, quod illa de quibus beatus apostolus  Paulus, cum summa animi lamentatione conqueritur , in Afris pene omnia fuerunt; scilicet quia masculi, relicto naturali usu femine, exarserunt in desideriis suis in inuicem, masculi in masculos turpitudinem exercentes, et mercedem quam oportuit erroris sui in semetipsis recipientes. Et sicut non probauerunt Deum habere in notitia, tradidit illos Deus in reprobum sensum, ut faciant que non conuenit. Nunquid hoc beatus Apostolus de barbaris ac feris gentibus dixit? non utique, sed de nobis, id est, specialiter de Romanis: quos quidem Afri, quia nequaquam olim uincere imperio ac sublimitate ualuerunt, quod potuerunt unum, impuritate uicerunt. Quicunque ergo iure se mihi irasci putat, magis Apostolo irascatur: scilicet quia quod dicimus  nos fuisse Afros, hoc ille dixit dominos eorum esse Romanos.

XuIII. Sed forte uel id occultum quod loquimur erat, aut saltem hoc prouidebant procuratores ne publice passim discipline oculos ciuitatis scelera propalata polluerent. Quod si factum utique fuisset, quamuis multi exstitissent opere ipso sordidi, non omnes tamen fuerant uisu atque animo sordidati; et solet satis res flagitiosa, quando agitur occulte, fidem facinoris non mereri. Supra omnem autem monstruosi  165 piaculi exsecrationem est, scelus summum admittere et pudorem sceleris non habere. Quid rogo fieri illic prodigiosius potuit? In urbe Christiana, in urbe ecclesiastica, quam quondam doctrinis suis [b 2Kb] apostoli instituerant, quam passionibus suis martyres coronarant, uiri in semetipsis feminas profitebantur, et hoc sine pudoris umbraculo, sine ullo uerecundie amictu: ac sic, quasi parum piaculi esset si malo illo malorum tantum inquinarentur auctores, per publicam sceleris professionem fiebat etiam scelus integre ciuitatis. uidebat quippe hoc uniuersa urbs, et patiebatur: uidebant iudices, et acquiescebant: populus uidebat, et applaudebat: ac sic diffuso per totam urbem dedecoris scelerisque consortio, etsi hoc commune omnibus non faciebat actus, commune  omnibus faciebat assensus. Sed finis aliquando forsitan mali aut emendatio aliqua labis istius fuit? Quis credere aut etiam audire possit conuertisse in [c 1Kb] muliebrem tolerantiam uiros non usum tantum atque naturam, sed etiam uultum, incessum, habitum, et totum penitus quidquid aut in sexu est aut in usu uiri: adeo uersa in diuersum omnia erant, ut cum uiris nichil magis pudori esse oporteat quam si muliebre aliquid in se habere uideantur; illic nichil uiris quibusdam turpius uideretur quam si in aliquo uiri uiderentur.

XIX. Sed paucorum hoc, inquis, dedecus fuit; et quod non a pluribus perpetratum est, cunctis nocere non potuit. Iam quidem supra dixi sepissime, in Dei populo etiam unius facinus pestem fuisse multorum;  sicut ex furto Achar populus ruit , sicut ex zelo Saulis orta est pestilentia , sicut ex sancti Dauid dinumeratione mortalitas . Ita est enim Dei Ecclesia quasi oculus. Nam ut in oculum etiam si parua sordes incidat, totum lumen 166 obcecat, sic in [d 1Kb] ecclesiastico corpore etiam si pauci sordida faciant, prope totum ecclesiastici splendoris lumen offuscant. Et ideo Saluator ipse principalem Ecclesie partem oculum nominauit dicens: Lucerna corporis tui est oculus tuus. Si oculus tuus  fuerit simplex, totum corpus tuum lucidum erit: si autem oculus tuus fuerit nequam, totum corpus tuum tenebrosum erit . Unde et Apostolus: Nescitis, inquit, quia modicum fermentum totam massam corrumpit ? Quamuis ego illic non modicum de hoc malo, sed nimis fuisse dicam; non quia molles plurimi fuerint, sed quia mollities paucorum, labes est plurimorum. Nam etsi pauci sunt qui dedecorosa sustineant, multi sunt qui paucorum sordibus polluantur. Sicut enim una meretrix multos fornicatores facit, sic plurimam populi partem inquinat paucorum effeminatorum abominanda permixtio. Et nescio qui eorum ante Deum deteriores sint, cum equali in scriptis sacris sorte damnentur. Neque enim molles, inquit, neque masculorum concubitores regnum Dei  possidebunt . Illud ergo magis ingemiscendum atque lugendum est, quod tale hoc scelus crimen etiam totius reipublice uidebatur, et uniuersa Romani nominis dignitas facinoris prodigiosi inurebatur infamia. Cum enim muliebrem habitum uiri sumerent, et magis quam mulieres gradum frangerent, cum indicia sibi quedam monstruose impuritatis innecterent, et femineis tegminum illigamentis capita uelarent, atque hoc publice in [a 1Kb] ciuitate Romana, urbe illic summa et celeberrima; quid aliud quam Romani imperii dedecus erat ut in medio reipublice sinu exsecrandissimum nefas palam liceret admitti? Potestas quippe magna et potentissima, que inhibere scelus maximum potest, quasi probat debere fieri, si sciens patitur perpetrari. 167 In cuius enim manu  est ut prohibeat, iubet agi, si non prohibet admitti.

XX. Iterum, quia dolor exigit, ab his qui irascuntur requiro: in quibus hec barbaris gentibus aut facta sunt unquam, aut fieri publica impunitate licuerit? Denique, ne longius de hac re ambigi aut inuestigari necesse sit, ipsos illos Africe uastatores Afrorum populis comparemus. uideamus quid simile a Wandalis factum sit. Et certe barbari elatione tumidi, uictoria superbi, diuitiarum ac deliciarum affluentia dissoluti, qui profecto etiamsi continentissimi et castissimi semper fuissent, mutari tamen tanta rerum obsecundantium felicitate potuerunt, ingressi scilicet, ut in diuinis litteris scriptum est , terram lacte et melle manentem, fecundam, opulentissimam, omnium deliciarum copiis quasi ebriam;  in qua utique minime mirum fuerat si luxuriasset gens barbara, ubi similis quodammodo luxurianti erat ipsa natura. Ingressos hec loca Wandalos quis non putet omni se uitiorum atque impuritatum ceno immersisse, aut, ut leuissime dicam, saltem illa fecisse que ab Afris iugiter facta fuerant, in quorum iura migrarant? Et certe si ea tantum, continentissimi ac modestissimi iudicandi erant, quos non fecisset corruptiores ipsa felicitas. Quotus enim quisque sapientum est, quem secunda non mutent, cui  non crescat cum prosperitate uitiositas? Ac per hoc temperatissimos fuisse Wandalos certum est, si quales illi fuerunt qui capti ac subiugati sunt, tales illi fuissent uictores. Igitur in tanta affluentia rerum atque luxuria nullus eorum mollis effectus est? Nunquid parum uidetur? Certe familiariter etiam nobiles hoc fuere Romani. Sed quid adhuc addo? Nullus uel qui Romanorum illic mollium pollueretur incestu? Certe hoc apud Romanos 168 iam pridem tale existimatum est, ut uirtus potius putaretur esse quam uitium, et illi se magis uirilis fortitudinis esse crederent qui maxime uiros feminei usus probrositate fregissent. Unde etiam illud fuit, quod lixis puerorum quondam exercitus prosequentibus, hec quasi bene meritis expeditionibus stipendia laboris decernebantur  ut quia uiri fortes essent, uiros in mulieres demutarent. Prohnefas! et hoc Romani. Plus addo, et hoc Romani non huius temporis; attamen, ne ueteres accusemus, Romani, sed non antiqui, iam scilicet corrupti, iam dissoluti, iam sibi et suis dispares, et Grecis quam Romanis similiores. Ut  minime mirum sit, si Romana respublica aliquando patitur quod iam dudum meretur.

XXI. Hec ergo impuritas in Romanis et ante Christi Euangelium esse cepit, et, quod est grauius, nec post Euangelia cessauit. Et quis post hec non admiretur populos Wandalorum? qui ingressi urbem opulentissimam, ubi hec omnia passim agebantur, ita delicias corruptorum hominum indepti sunt, quod corruptelas morum repudiarunt, et usum bonarum  rerum possident, malarum inquinamenta uitantes. Sufficere igitur ad laudem eorum hec possunt, etiam si alia non dicam: abominati enim sunt uirorum impuritates. Plus adhuc addo: abominati etiam feminarum, horruerunt lustra ac lupanaria, horruerunt concubitus contactusque meretricum. Nunquid hoc credibile ullis uideri potest, Romanos hec admisisse, Barbaros horruisse? aut nunquid est, post ista que diximus, quod dici posse uideatur? Sed est tamen, et multo plus est. Nam quod uitasse eos res fedas diximus, minus est. Potest enim quis inhonesta horrere, non tollere. Illud magni ac singularis est meriti, 169 non solum ipsum labe non pollui, sed prouidere etiam ne unquam alii polluantur. Procurator enim est quodammodo salutis humane, qui  non tantum id agit ut ipse bonus sit, sed efficere et hoc nititur ut alii mali esse desistant. Grande est profecto quod dicimus, grande ac supereminens. Quis credat Wandalos in ciuitatibus Romanis ista fecisse? Remota quippe est ab illis omnis carnis impuritas. At quomodo remota? Non sicut remoueri aliqua a Romanis solent, qui statuunt non adulterandum, et primi adulterant; statuunt non furandum, et furantur. Quamuis pene non possim dicere quod furentur. Non enim sunt que agunt furta, sed latrocinia.  Punit enim iudex in alio [a 1Kb] peculatum, cum sit ipse peculator; punit rapinam, cum ipse sit raptor; punit sicarium, cum ipse sit gladiator; punit effractores claustrorum et ostiorum, cum ipse sit euersor urbium; punit exspoliatores domorum, cum ipse sit exspoliator ciuitatum atque prouinciarum. Atque hoc utinam illi tantum qui in potestate sunt positi, et quibus ius exercendorum latrociniorum honor ipse largitur! Illud grauius ac magis intolerabile, quod hoc faciunt et priuati hisdem ante honoribus functi. Tantum eis indeptus semel honor dat beneficii, ut semper habeant ius latrocinandi. Adeo etiam, cum destiterint ad administrandum potestatem habere publicam, non desinunt tamen ad latrocinandum potestatem habere priuatam: ac sic leuior est potestas  illa quam habuerunt iudices, quam hec quam priuati habent. In illa enim eis sepe succeditur, in hac nunquam. Ecce quid ualeant statuta legum, ecce quid proficit definitio sanctionum, que illi spernunt maxime qui ministrant. Sane ad parendum humiles abiectique coguntur, compelluntur iussis obtemperare pauperculi; et nisi obtemperauerint, puniuntur. 170 Eamdem enim rationem in hac re habent quam in tributis. Soli iussis publicis seruiunt, sicut soli tributa soluunt. Ac sic in ipsis legibus et in ipsa iusta rerum preceptione maximum iniustitie scelus agitur, cum ea minores quasi sacra obseruare coguntur que maiores iugiter quasi nulla conculcant.

XXII. Excessi paulisper ceptum sermonis ordinem, rerum indignitate compulsus. Nunc ad superiora redeamus.  Diximus quippe plenas fuisse impuritatibus monstruosis Africe ciuitates, et precipue illic reginam et quasi dominam, Wandalos autem iis omnibus non fuisse pollutos. Non tales ergo isti de quibus loquimur, Barbari ad emendandam nostrarum turpitudinum labem exstiterunt. Abstulerunt enim de omni Africa sordes uirorum mollium, contagiones etiam horruere meretricum; nec horruerunt tantum aut temporarie summouerunt, sed penitus iam non esse fecerunt. O pie Domine, o Saluator bone, quantum efficiunt per te studia discipline, per que mutari possunt uitia nature, sicut ab illis scilicet immutata sunt. At quomodo immutata? Interest enim non solum effectus rerum, sed etiam effectuum causas dicere. [b 1Kb] Difficile est quippe impudicitiam uerbo aut  iussione tolli, nisi fuerit ablata; et difficile est pudicitiam uerbo exigi, nisi fuerit exacta. Quod isti utique scientes, sic impudicitiam summouerunt quod impudicas conseruauerunt, non interficientes mulierculas infelices, ne uitiorum curam crudelitate respergerent, et dum peccata auferre cuperent, ipsi in peccatorum resecatione peccarent. Sed ita errantes emendauerunt ut factum eorum medicina esset, pena non esset. Iusserunt siquidem et compulerunt omnes  ad maritalem torum transire meretrices, scorta in connubia uerterunt; 171 implentes scilicet Apostoli dictum atque mandatum, ut et unaqueque mulier uirum haberet suum, et unusquisque uir coniugem suam ; ut quia cohiberi incontinentia sine hac carnalis usus permixtione non posset, ita legitimum usum calor corporalis acciperet ut peccatum incontinentia non haberet. In quo quidem non id tantummodo prouisum est ut uiros femine haberent que sine uiris esse non possent, sed etiam ut per conseruatores domesticos salue essent que seipsas seruare nescirent; et adherentes iugiter gubernaculo maritali, etiam si ad improbum eas facinus consuetudo anteacte impuritatis inliceret, coniugalis tamen custodia ab improbitate prohiberet. Addiderunt  quoque hoc ad libidinem comprimendam, seueras pudicitie sanctiones decretorum gladio impudicitiam cercentes; ut puritatem scilicet utriusque sexus et domi connubii reseruaret affectus, et in publico metus legum; ac sic duplici presidio castimonia niteretur, cum et intus esset quod amaretur, et foris quod timeretur. Leges autem ipse nequaquam illis sunt legibus consentanee que ita partem improbitatis remouent ut partem obscenitatis admittant; aut ut Romana illa decreta, que scortatores quidem ab alienis uxoribus remouerunt, ad omnes autem solitarias passim admiserunt, adulteria uetantes, lupanaria edificantes. Timuerunt uidelicet ne nimis casti homines ac puri essent, si ab omni eos penitus impuritate prohiberent. At non ita isti de quibus loquimur,  qui sic inhibuerunt scorta ut adulteria, qui et feminas nullis uolunt esse feminas nisi maritis suis, et uiros nullis uolunt mulieribus esse masculos nisi uxoribus suis; qui euagari obscenas libidines extra legitimum torum non sinunt, leges suas scilicet ad diuine legis regulam dirigentes, 172 ut nichil sibi in hac re crederent licere quod Deus uoluit non licere. Et ideo non putauerunt a se ulli homini permittendum, nisi quod fuisset omnibus a Diuinitate permissum.

XXIII. Scio quia intolerabilia quibusdam uideantur ista que diximus. Sed ratione rerum agendum est, non libidine uoluptatum. Dicat mihi quisquis ille est qui indignatur me ista dicere, nunquid non sapientissimus omnium Socrates semper existimatus est, testimonio  scilicet etiam Delphici demonis, qui quasi princeps philosophorum sic, ut demoniorum erat. uideamur ergo quas Socrates de pudicitia leges sanxerit, et quas illi de quibus loquimur. Uxorem, inquit Socrates, propriam nullus habeat: matrimonia enim cunctis debent esse communia: sic namque maior erit concordia ciuitatum, si omnes uiri feminis sine discretione omnibus misceantur, omnes se femine omnibus uiris sine distinctione substernant; ac sic fiant omnes  uiri omnium mulierum mariti, omnes femine omnium uirorum uxores. Nunquid ullum unquam aut phreneticum aut demoniacum, uaria insaniarum labe furiosum, tale aliquid locutum esse cognouimus? Tu dicis, maxime philosophorum, hac ratione omnes uiros esse feminarum omnium maritos, et omnes feminas uirorum omnium uxores, et paruulos omnes omnium filios. At ego hac ratione dico, neque ullum uirum ullius femine maritum, neque ullam mulierem ullius masculi uxorem, neque [a 1Kb] ullum pignus ullius parentis filium. Ubi enim promiscua omnia et confusa sunt, nemo est qui suum possit aliquid uindicare. Nec sufficit sapientissimo, ut quidam aiunt, philosopho docere hoc, nisi ipse fecisset: uxorem enim suam alteri uiro tradidit: scilicet sicut etiam  Romanus Cato, id est, alius Italie Socrates. 173 Ecce que sunt Romane et Attice sapientie exempla: omnes penitus maritos, quantum in ipsis fuit, lenones uxorum suarum esse fecerunt. Sed uicit tamen Socrates, qui de hac re et libros condidit, et memorie hec pudenda mandauit. Plus habet unde gloriari sibi preceptis suis possit. Quantum ad doctrinam suam pertinet, lupanar fecit e mundo. Iniuste damnatus dicitur a iudicibus. Et uerum est. Rectius enim eum hec talia predicantem genus damnaret humanum, sicut absque dubio damnauit. Nam cum in hac re doctrinam eius omnes repudiauerint, omnes eum non solum sententie auctoritate, sed, quod multo magis est, uite electione damnauerunt: et recte. Conferantur enim cum his que ille constituit, illa que  statuerunt ii quos dominari Africe Deus iussit. Statuit ille ut nullus penitus suam haberet uxorem, isti ut nullus penitus non suam; ille ut omnis femina uiris omnibus subiaceret, isti ut nulla femina alium quam uirum suum nosceret; ille generationem mixtam atque confusam, isti puram et ordinatam; ille omnes domos scortari uoluit, isti nullam; ille in cunctis habitaculis lupanaria edificare conatus est, isti  etiam e ciuitatibus sustulerunt; ille prostrare uoluit omnes uirgines, isti castas fecere meretrices. Atque utinam hic Socratis tantum error fuisset, non et complurium Romanorum ac pene omnium; qui etsi nequaquam Socratis uitam in ceteris, in hac re tamen Socratica instituta sectantur: quia et complures uiri uxores plurimas singuli, et innumere mulieres uiros complures singule habent. Omnes denique ciuitates nunquid non lustris plene sunt ac lupanaribus fetent? Et quid dico omnes? certe nobilissime queque, ac sublimissime adeo dignitatis: que etiam et prerogatiua 174 est hec honorum in magnis urbibus, ut quantum precellunt ceteris magnitudine, tantum prestent impuritate. Et que esse, rogo, Romano statui spes potest, quando castiores ac puriores Barbari  quam Romani sunt? Parum est quod dicimus. Que nobis, rogo, ante Deum aut uite esse aut uenie spes potest, quando castitatem in Barbaris cernimus, et nec sic casti sumus? Erubescamus, queso, et confundamur. Iam apud Gothos impudici non sunt nisi Romani, iam apud Wandalos nec Romani. Tantum apud illos profecit studium castimonie, tantum seueritas discipline, non solum quod ipsi casti sint, sed, ut rem dicamus nouam, rem incredibilem, rem pene etiam inauditam, castos etiam Romanos esse fecerunt. Si infirmitas id humana pateretur, exclamare super uires meas cuperem, ut toto orbe resonarem: Pudeat uos, Romani ubique populi, pudeat uite uestre. Nulle pene urbes lustris, nulle omnino impuritatibus uacant, nisi ille tantum in quibus Barbari  esse ceperunt. Et miramur si miseri, qui tam impuri sumus; miramur si ab hoste uiribus uincimur, qui honestate superamur; miramur si bona nostra possident, qui mala nostra exsecrantur? Nec illos naturale robur corporum facit uincere, nec nos nature infirmitas uinci. Nemo sibi aliud persuadeat, nemo aliud arbitretur: sola nos morum nostrorum uitia uicerunt.



LIBER OCTAuUS.


175 I. Arbitror, immo certus sum fastidiosam plurimis styli huius prolixitatem fore, maxime quia morum nostrorum uitia castigat. Omnes enim admodum se laudari uolunt: nulli grata reprehensio est. Immo, quod peius multo est, quamlibet malus, quamlibet perditus, mauult mendaciter predicari quam iure reprehendi, et falsarum laudum irrisionibus decipi quam saluberrima admonitione seruari. Et cum hec ita sint, quid agendum est? Nunquid uoluntati improborum hominum seruiendum? aut si sibi etiam illi friuolas laudes deferri uolunt, decet nos friuola  atque irridenda deferre? maxime cum a fidelibus uiris ne illi quidem irrideri debeant qui se irrideri uolunt, sicut ne illi quidem mendaciter predicari qui se cupiunt titulo etiam [a 1Kb] false laudis ornari: quia non tam illud quod unusquisque illorum cupiat audire, quam quid nos dicere deceat considerandum est; precipue cum propheta dicat: ue his qui dicunt dulce amarum et amarum dulce . Ac per hoc modis omnibus tenenda ueritas, ut quod in re est, hoc et in uerbis sit: que in se dulcedinem habent, dulcia; que amaritudinem, amara dicantur; presertim  nunc in negotio sacro, ubi a plurimis nostre iniquitates [a 1Kb] Deo ascensentur, et ne accusabiles ipsi esse uideantur, Deum accusare presumunt. Cum enim eum incuriosum et negligentem, resque humanas aut non ex iudicio gubernare aut etiam nec gubernare blasphement; quid aliud utique Deum quam inertie et abusionis et iniquitatis accusant? 176 O humane insipientie cecitatem! O insane temeritatis furorem! Deum ergo, o homo, incuriosum ac negligentem uocas? Si quemlibet ingenuorum hominum hac contumelia lederes, iniuriarum insolentium reus esses; [b 1Kb] certe si illustriorem quempiam ac sublimiorem, etiam censuram iuris publici sustineres. Pupillis enim uel maxime prodigis hec obiiciuntur opprobria, perditorum hoc adolescentium speciale conuicium est, ut  abusores scilicet et incuriosi ac negligentes rerum suarum esse dicantur. O sacrilege uoces, o profane procacitates! Deum ergo hoc esse dicimus quod etiam inter homines non nisi perditissimos nuncupamus? Quamuis non sola ista dicantur. Nota quippe ei, ut ante iam dixi, etiam iniquitatis impingitur. Si enim nos que patimur non meremur, et indigni miseriarum presentium tolerantia sumus, iniustum utique Deum dicimus, qui nos iubeat mala indigna tolerare. Sed non tam, inquis, iubet quam permittit. Acquiescamus hoc ita esse. Sed quam longe, queso, est a iubente permittens? Qui enim scit nos ista perferre, et prohibere potest ne perferamus, probat absque dubio debere perferre quecunque patitur sustinere. Unde uidemus quia iudicii est sui iusta permissio et  sententia superna, quod patimur. Cum enim sint omnia ditionis sacre, et nutus Dei cuncta moderetur, quidquid malorum quotidie penarumque perferimus, censura est diuine manus: quam utique censuram nos inardescere facimus et peccatis nostris iugiter commouemus: nos celestis ire ignem accendimus, et excitamus incendia quibus ardeamus. Ut recte utique, quoties mala ista perferimus, etiam ad nos dici illud propheticum possit: Ite in flammam ignis quam accendistis . Ac per hoc, iuxta sententiam sacram, 177 ipse sibi parat peccator quisque quod patitur . Nihil est itaque quod calamitatibus nostris Deo imputare possimus. Nos calamitatum nostrarum auctores sumus. Deus  enim pius est ac misericors, et qui, ut scriptum est, neminem uelit perire uel ledere . Nos ergo aduersum nos omnia facimus. Nihil itaque, nichil est in nos crudelius nobis: nos, inquam, nos etiam Deo nolente cruciamus. Sed uidelicet aduersum me ipsum dicere uideor, qui cum superius dixerim ob peccata nostra nos puniri a Deo, nunc dicam nos puniri a nobis ipsis. Utrumque uerum est. A Deo quippe punimur; sed ipsi facimus ut puniamur. Cum autem punire nos ipsi facimus, cui dubium est quin ipsi nos nostris criminibus puniamus? Quia quicunque dat causam qua puniatur, ipse se punit, secundum illud: Funibus peccatorum suorum unusquisque constringitur . Ergo si funibus peccatorum suorum peruersi homines alligantur, ipse se absque dubio alligat  peccator quisque, cum peccat.

II. Sed quia de impuritate Afrorum iam multa diximus, nunc de blasphemiis saltem pauca dicamus. Professa enim illic iugiter plurimorum paganitas fuit. Habebant quippe intra muros patrios intestinum scelus, [c 2Kb] celestem illam scilicet, Afrorum demonem dico: cui ideo, ut reor, ueteres pagani tam speciose appellationis titulum dederunt; ut quia in eo non erat numen, uel nomen esset; et quia non habebat aliquam ex potestate uirtutem, haberet saltem ex uocabulo dignitatem. Quis ergo illi idolo non initiatus, quis non a stirpe ipsa forsitan ac natiuitate deuotus? Nec loquor de hominibus sicut uita ita etiam professione ac uocabulo paganis, et qui sicut profani erant errore, sic nomine. Tolerabilior quippe est et  minus nefaria gentilitas in hominibus professionis sue. 178 Illud perniciosius ac scelestius, quod multi eorum qui professionem Christo dicauerant, mente idolis seruiebant. Quis enim non eorum qui Christiani appellabantur, celestem illam aut post Christum adorabit, aut, quod est peius multo, antequam Christum? Quis non demoniacorum sacrificiorum nidore plenus diuine domus limen introiit, et cum fetore ipsorum demonum, Christi altare conscendit, ut non tam immanis criminis fuisset ad templum Domini non uenire quam sic uenire? Quia Christianus qui ad ecclesiam non uenit, negligentie reus est; qui autem sic uenit, sacrilegii. Minoris enim piaculi res est si honor Deo non deferatur, quam si irrogetur iniuria.  Ac per hoc quicunque ista fecerunt, non dederunt honorem Deo, sed derogauerunt. Nam etiam ipsam quodammodo ecclesie salutationem idolo prestiterunt: quia secundi loci officiositas honori illius proficit cui principalia deferuntur. Ecce que Afrorum et maxime nobilissimorum fides, que religio, que Christianitas fuit. Dicebantur Christiani ad contumeliam Christi. Cum Apostolus declamet: Non potestis calicem Domini bibere et calicem demoniorum: non potestis mense Domini participare et [a 1Kb] mense demoniorum ; illis hoc satis non erat ut cum calice Dei calicem biberent demoniorum, nisi illum etiam pretulissent; nec sufficiebat ut mensam demonum mense Dominice compararent, nisi post superstitionum infamium cultus ad Dei templa uenientes,  sacrosanctis Christi altaribus ductu ipsius diabolici spiritus spurcissimum nidorem inhalassent.

III. At, inquis, non omnes ista faciebant, sed potentissimi quique ac sublimissimi. Acquiescamus hoc ita esse. Sed cum ditissime queque ac potentissime domus turbam 179 faciant ciuitatis, uides per paucorum potentium sacrilegam superstitionem urbem cunctam fuisse pollutam. Nemini autem dubium est omnes dominorum familias aut similes esse dominis aut deteriores; quamuis hoc usitatius ut deteriores: ac per hoc cum etiam boni domini seruos uel maxime malos habeant, promptum est intelligere quales illic familie omnes fuerint, cum seruiles animos iam per se malos etiam dominorum faceret nequitia peiores. Esto ergo, illa que diximus ad potentissimos quosque  ac nobilissimos pertinuerunt. Nunquid illa leuiora que nobilibus ignobilibusque communia? odia scilicet atque exsecrationes sanctorum omnium dico. Sacrilegii quippe genus est, Dei odisse cultores. Sicut enim si seruos nostros quispiam cedat, nos in seruorum nostrorum cedit iniuriam; et si a quoquam filius uerberetur alienus, in supplicio filii pietas paterna torquetur: ita et cum seruus Dei a quoquam leditur, maiestas diuina uiolatur, dicento id ipsum ad apostolos suos Domino: Qui uos recipit, me recipit ; et qui uos spernit, me spernit . Benignissimus scilicet ac piissimus Dominus communem sibi cum seruis suis et honorem simul et contumeliam facit; ne quis, cum lederet Dei seruum, hominem tantum a se ledi arbitraretur, cum absque  dubio iniuriis seruorum dominicorum Dei admisceretur iniuria, testante id suis Deo affectu indulgentissimo in hunc modum: Quoniam qui uos tangit, quasi qui tangit pupillam oculi mei . Ad exprimendam teneritudinem pietatis sue, tenerrimam partem humani corporis nominauit; ut apertissime intelligeremus  Deum tam parua sanctorum suorum contumelia ledi quam parui uerberis tactu humani uisus acies lederetur. Insectabantur itaque Afri 180 atque oderant seruos Dei, et in eis Deum.

Iu. Sed queritur forsitan quibus modis probetur odium illorum. Illis scilicet quibus etiam Iudeorum odia comprobantur in Christum, cum dicebant ad eum, Samaritanus es tu, et demonium habes ; cum irridebant, cum maledicebant, cum insufflabant in faciem eius, et frendebant dentibus super caput eius. Unde etiam in psalmis dicit Saluator ipse qui pertulit: Omnes qui conspiciebant aspernabantur me, et locuti sunt labiis, et mouerunt caput . Et alibi: Tentauerunt, inquit, me, et deriserunt derisu, frenduerunt in me dentibus suis . Ita igitur et in [b 1Kb] monachis, id est, sanctis Dei, Afrorum probatur odium; quia irridebant scilicet, quia maledicebant, quia insectabantur, quia detestabantur, quia omnia in illos pene fecerunt que in Saluatorem nostrum Iudeorum impietas ante fecit quam ad effusionem ipsam diuini sanguinis perueniret. Sed isti, inquis, sanctos non occiderunt, sicut Iudeos fecisse legimus. An occiderint, nescio, non affirmo. Sed tamen magna defensio, si hoc tantum in eis de paganorum non fuit persecutione, quod habet persecutio ipsa postremum. Putemus ergo occisos illic non esse sanctos. Sed quid faciemus quod non sunt longe ab occidentibus qui animo occisionis oderunt, presertim cum Dominus ipse dicat: Qui odit fratrem suum sine causa, homicida est .  Quamuis non sine causa persecuti sunt [c 1Kb] seruos Dei. Nam quis dicere possit quod sine causa, homines scilicet omnibus a se uite ac morum studiis discrepantes, in quibus nichil uidebant suum, quoniam Dei totum. Maxima enim causa est discordiarum diuersitas uoluntatum: quia fieri aut omnino non potest aut uix potest, ut eam rem in alio quisquam diligat a qua ipse dissentit. Itaque eos 181 non sine causa, ut dixi, oderunt, in quibus omnia sibi emula atque inimica cernebant. Illi enim uiuebant iugiter in nequitia, isti in innocentia; illi in libidine, isti in castitate; illi in lustris, isti in monasteriis; illi prope iugiter cum diabolo, isti sine cessatione cum Christo. Non sine causa itaque istud fuit quod intra Africe ciuitates, et maxime intra Carthaginis muros, [d 1Kb] palliatum  et pallidum et recisis comarum fluentium iubis usque ad cutem tonsum uidere tam infelix ille populus quam infidelis sine conuicio atque exsecratione uix poterat. Et si quando aliquis Dei seruus, aut de [e 1Kb] Aegyptiorum cenobiis, aut de [f 1Kb] sacris Hierusalem  locis, aut de sanctis eremi uenerandisque secretis ad urbem illam officio diuini operis accessit, simul ac populo apparuit, contumelias, sacrilegia et maledictiones excepit. Nec solum hoc: sed improbissimis flagitiosorum hominum cachinnis et detestantibus ridentium sibilis quasi taureis cedebatur. uere ut si quis ea inscius rerum fieri uideret, non aliquem hominem ludificari, sed nouum inauditumque monstrum abigi atque exterminari arbitraretur.

u. Ecce Afrorum et precipue Carthaginensium fidem. Tutius quondam apostolis paganas urbes licuit intrare, et minus primum eorum aduentum atque conspectum feri illi ac barbari sacrilegorum cetus detestabantur. Sanctum electionis uas Paulum apostolum de unius Dei cultu ac maiestate dicentem superstitiosissimus  licet Atheniensium populus patienter audiuit . Lycaonii autem in tantum etiam admirati sunt, ut cum in apostolis diuinas uirtutes inesse cernerent, esse eos homines non putarent . Intra Carthaginem uero apparere in plateis et compitis Dei seruos sine contumelia atque exsecratione uix licuit. 182 Persecutionem hoc quidem fuisse non putant, quia non et occisi  sunt. [a 1Kb] Latrones quidem hoc prouerbio uti solent, ut quibus non auferant uitam, dedisse se dicant. Sed in urbe illa non tam hominum fuerunt hec beneficia quam legum. Interfici enim indemnatum quemcunque hominem, etiam duodecim tabularum decreta uetuerunt. Ex quo agnoscitur quod magna illic prerogatiua Dominice religionis fuit, ubi ideo tantum Dei seruis licuit euadere, quia a pagano iure defensi sunt ne Christianorum manibus trucidarentur. Et miramur si nunc Barbaros illi perferunt, cum uideamus quod sancti uiri in illis Barbaros pertulerunt? Iustus ergo est Dominus, et iustum iudicium suum . Que enim, ut scriptum est, seminarunt, hec et metunt . Ut uere uideatur de improbitate illius gentis dixisse Dominus:  Reddite ei secundum opus suum: iuxta omnia que fecit, facite illi; quia contra Dominum erecta est . Miremur itaque aut indignemur quod aliqua nunc illi ab hominibus mala perferant? Multo illa ma iora sunt que in Deum ante fecerunt, si iuxta per sonarum diuersitatem estimentur que patiantur et que fecerunt.





SALuIANI MASSILIENSIS PRESBYTERI EPISTOLAE. 



183 EPISTOLA I.

O amor, quid te appellem nescio, bonum an malum, dulcem an asperum, suauem an iniucundum. Ita enim utroque plenus es, ut utrumque esse uidearis. Amari a nobis nostros, honestum est; ledi, acerbum. Et tamen hoc eiusdem est interdum animi, eiusdemque pietatis: cum specie dissentiat, ratione concordat. Amor quippe nos facit nostros amare: amor interdum cogit offendere. Utrumque unum est; cum tamen aliud amoris habeat gratiam, aliud odii patiatur offensam. Quam graue hoc, queso, [a 1Kb] mi dilectissimi, aut quam acerbum est, ut causa odii amor esse cogatur! Quod quidem cum sepe aliis, tum etiam mihi accidisse nunc satis uereor; ut dum adolescentem hunc quem ad uos misi, tradere indiuiduis  meis cupio, uni studens, multis molestus sim, 184 et amor eius offensa sit ceterorum: quanquam hi qui satis diligunt, non cito offendantur. Sed ego insinuationem meam minus gratam fore quibusdam timens,  etiam imminutionem gratie offensam puto. Placere enim dilectis meis plurimum cupiens, molestiam illorum reatum meum credo; et nisi eis satis placuero, supplicium displicentis fero. Quanquam hoc metuendum in uobis omnino non sit; qui totum me in uos recipientes, etiam apud alios pro me timetis. Tantum enim abest ut displicere ego caritati ac sensui uestro possim, ut etiam illud mecum reformidetis ne ego quibusdam forte displiceam, mi dulcissimi ac dilectissimi mei. Adolescens quem ad uos misi, Agrippine cum suis captus est, quondam inter suos non parui nominis, familia non obscurus, domo non despicabilis, et de quo aliquid fortasse amplius dicerem nisi [b 1Kb] propinquus meus esset. Hoc enim fit ut minus dicam, ne de me ipso dicere uidear,  de illo plura dicendo. Matrem ergo is de quo dico Agrippine uiduam reliquit, probam, honestam, et de qua forsitan audacter dicere ualeam, uere uiduam . Nam preter ceteras castimonie  sapientieque uirtutes, est etiam fide nobilis, que omnibus semper ornatibus ornamento est: quia sine hac nichil tam ornatum est quod ornare possit. Hec ergo, ut audio, tante illic inopie atque egestatis est, ut ei nec residendi nec abeundi facultas suppetat, quia nichil est quod uel ad uictum uel ad fugam opituletur. Solum est, quod mercenario opere uictum queritans, uxoribus barbarorum locatitias manus subdit. Ita, licet per Dei misericordiam uinculis captiuitatis exempta sit, cum iam non seruiat conditione, seruit paupertate. Hec igitur habere me hic nonullorum sanctorum gratiam non falso suspicans ; hec igitur aut id quod est aut plus quam est in me esse existimans, misit ad me hunc quem ad uos [a 1Kb] ego..... fore ut agente me et annitente amicorum meorum gratia, propinquorum meorum esset auxilium. Feci ergo id quod rogatus sum, sed tamen parce, et apud paucos, ne gratia ipsa ingrate uterer. Commendaui hunc aliis, commendo uobis, licet non eque aliis ut uobis. Primum, quia commendari satis uobis eum qui est meus, ita ut ipsum me non necesse est. Deinde quia cum me portionem  uestri existimetis, necesse est eum qui mei portio est uestri quoque aliquatenus portionem esse ducatis. Postremo, quod commendatio ipsa sicut diuersi generis, ita etiam excellentioris est caritatis. Aliis enim commendaui hunc corpore, uobis spiritu; aliis in emolumenta presentium, uobis in spem futurorum; aliis ob breuia atque terrena, uobis ob sempiterna atque diuina: et recte: ut quia carnalia uobis minus quam spiritalia bona suppetunt, illa ego magis a uobis peterem quibus uos magis abundatis. Suscipite ergo, queso, hunc ut mea uiscera , et quantum in uobis est uestra; facite, inlicite et adhortamini, docete, instruite, formate, gignite. Christi Domini nostri misericordia tribuat, ut quia ei id magis expedit, qui nunc propinquus meus est et  ceterorum, uester esse incipiat potius quam suorum.  Admittite, queso, hunc in illas beatas 186 ac sempiternas domus, recipite in sacra horrea, aperite celestes thesauros; et ita agite ac peragite, ut dum hunc in thesaurum uestrum conditis, partem thesaurorum ipsorum esse faciatis. Potens est illa ineffabilis Dei pietas ut, dum eum in consortium spiritualium bonorum adoptatis, diuitias quas in ipsum effunditis, per ipsum augeatis. Et sane si quid in ipso est bone indolis, non magne uobis difficultatis spes eius ac salus esse debebit: etiamsi nichil ex uobis audiat, sufficere ei hoc ipsum conuenit quod uos uidet. ualete.



EPISTOLA II. AD EUCHERIUM.

[b 1Kb] Eucherio episcopo Saluianus. Ursicinus alumnus  tuus salutationem tuam proxime ad me detulit: si non iussus, laudo sapientiam, licet non probem falsitatem: si iussus, miror quod mandare amoris officium quam scribere maluisti, hoc est per seruum potius quam per te dare. Arguo itaque hoc et emendari uolo; si tamen negligentie est, non superbie. [c 1Kb] Pedissequa enim plerumque noui honoris est arrogantia: licet in te nec generalis uitii opinio admittenda sit, quia prope singularis est mens ac benignitas tua. Unde responderi a te antique existimationi mee etiam nunc iugiter cupio, ne si in quibusdam officiorum tuorum mos discrepauit, aliquid in te nouis honoribus licuisse uideatur.



EPISTOLA III. AD AGRICIUM.


[d 1Kb] Agricio episcopo Saluianus. Si excusare inofliciositatem meam apud sanctimoniam tuam cupiam, 187 magis accusandus sim, qui inexcusabilem me esse uel non agnoscam pre stoliditate, uel nolim pre superbia confiteri. Non excuso ergo: augmentum enim reatus est, innocentiam iactare post culpam. Quid igitur faciam, cui nec negandi delicti facultas suppetit, nec tuendi? Negare enim manifesta non audeo, et excusare immodica non possum. Confugiendum mihi itaque ad diuinarum est remedia litterarum, que maximorum criminum.



EPISTOLA Iu. AD SOCERUM ET SOCRUM.

[e 1Kb] Hypatio et Quiete parentibus Saluianus, Palladia  et Auspiciola salutem. Paulus apostolus, electionis uas,  magister fidei et receptaculum Dei, cum omnes epistolas, utpote eloquentissimus uir, dictauerit, quibusdam tamen non suum tantum nomen inscripsit: siquidem in aliis Siluani, in nonnullis Timothei, in quibusdam uero utriusque nomini suum nomen adiunxit. Cur id? Primum, credo, ut simul esse agnoscerentur qui simul scriberent. Deinde ut ii qui separatim ab unoquoque eorum edocti fuerant, scirent omnium non discrepare sententiam. Postremo ut quos singulorum non mouebat auctoritas, omnium saltem moueret assensus. Ita ergo et nos exemplorum ingentium parui imitatores, ad uos, quos natura parentes, fide fratres, honore dominos habemus, non, ut apostoli illi, auctoritate docentium scribimus, sed humilitate famulorum; ut qui hactenus singulorum  nostrorum epistolis moti non estis uel nunc omnium obsecratione moueamini, nosque filios uetros [a 1Kb] neque ex superfluo metus sit;... et simul sciatis esse unum sentire pariter et metuere et 188 equaliter supplicare: non quia sciamus an uos omnibus irascamini, sed quia nos non possumus causa esse diuisi. Idem enim nobis admodum metus est, etiam si non eadem uidetur offensa. Charitas quippe mutua facit ut licet uos non utrique forsan succenseatis, uno tamen ex nobis reo, alter sine tristitia reatus esse non possit. Illud sane est quod nos contendere in aliquo et certare mutuo faciat, quod cum ambo filii uestri equaliter rei simus, plus tamen unusquisque nostrum pro altero quam pro se timet. Parentes karissimi, parentes reuerentissimi, interrogari uos quesumus  liceat. Ita possunt [b 1Kb] pignora sic amantia non amari? Quid tantum mali commeruimus, uel affectus dilectissimi, uel domini reuerentissimi, ut nobis nec tanquam filiis reddatur gratia, nec tanquam famulis remittatur offensa? Septimus iam ferme annus est ex quo nulla ad nos tam longe a uobis sitos scripta misistis. Nullis pene in Deum delinquentibus tam longum lugendi tempus imponitur, nullos admodum maximorum criminum..... ut plus amet, scilicet ut patris motus non detrimenta amoris sint, sed profectus; cum quantum cercitio attulerit unius correctioni, tantum correctio reddat mutue caritati. Quanquam hoc illos magis parentes facere conueniat, qui de nonnullis negotiis ueras irascendi filiis causas habent. Tu autem quid succenses, qui ex quo Christianus  factus es, etiam falsas habere desiisti? Esto enim, conuersiunculam nostram paganus quondam non equanimiter acceperis. Ferenda tunc fuit, ex dissimilitudine studiorum, etiam discrepantia uoluntatum; quando etsi amor non succensebat, superstitio tamen aduersabatur. Nam licet pater non odisset filium, error tamen oderat ueritatem. Nunc longe aliud est. Ex quo Dei cultum professus es, 189 pro  me pronuntiasti. Si preteritas irarum causas exsequeris, imputa tibi, qui Christiano filiam tuam dedisti. Si id non est, quid mihi irasceris, quia eam nunc in me religionem augere cupio quam tu in te probare cepisti? Cur rogo in me non diligas quod es, qui in te quod eras ipse damnasti? Sed parcendum paululum uerbis est: quia etiam in bona causa humilis esse in quantum res sinit, filii apud parentes debet oratio. Indulgete, affectus karissimi: liberiorem me esse paululo in negotio suo Dei affectus facit. Si que sunt uobis alie succensendi cause, peccare me potuisse non abnego. In hoc uero quia ideo succensetis quia Christum amare uideor, ignoscite quod dicturus sum. Peto quidem ueniam, quia irascimini; sed non possum dicere  malum esse quod feci. Hec igitur apud uos meo nomine, et quasi peculiari prece. Nunc tu, o dilectissima ac uenerabilissima [c 1Kb] soror , fungere partibus tuis simul meisque. Ora tu, ut ego impetrem; tu postula, ut uterque uincamus. Osculare, quia absens labiis non uales, saltem obsecratione pedes parentum tuorum quasi ancilla, manus quasi alumna, ora quasi filia. Ne trepidaueris, ne timueris: bonos iudices habemus: affectus ipse pro te orat, natura ipsa tibi postulat, suffragia cause tue in tuorum mentibus habes: cito adnuunt qui suo ipsi amore superantur. Obsecra ergo, et supplex dicito: Quid feci, quid commerui? ignoscite quidquid illud  est: ueniam peto, etsi delictum nescio: nunquam uos, ut ipsi scitis, inofficiositate aut contumacia offendi, nunquam uerbo asperiore lesi, nunquam uultu proteruiore uiolaui: a uobis sum uiro tradita, a uobis 190 coniugi mancipata. Teneo, ni fallor, mandata uestra: heret sensibus meis sanctum pie preceptionis arcanum: morigeram me, ut puto, ante omnia uiro esse iussistis: uestre uoluntati obsecuta sum, uestre iussioni obtemperaui: illi in omnibus parui cui me parere uoluistis. Inuitauit me ad religionem, inuitauit ad castitatem. Date ueniam: turpe credidi reluctari: res mihi uerecunda, res pudens, res sancta uisa est: fateor, cum de tali negotio mecum ageret, erubui quod non ante cepissem. Huc accessit etiam reuerentia Christi et affectus: honeste me  facere credidi quidquid Dei amore fecissem. Aduoluor uestris, o parentes karissimi, pedibus: illa ego uestra Palladia, uestra gracula, uestra domnula; cum qua his tot uocabulis quondam indulgentissima pietate lusistis; que uobis per uaria nomina nunc fui mater, nunc auicula, nunc domina; cum esset scilicet unum uocabulum generis, aliud infantie, tertium dignitatis. En ego illa sum per quam uobis illa primum  et parentum nomina et auorum gaudia contigerunt; et, quod utroque prestat, utrumque feliciter, cum fructu adipiscendi et beatitudine perfruendi: non quia hinc ego aliquid mihi deputem; sed tamen ingrata apud uos esse non debet per quam uos uoluit Deus esse felices. Ne, queso, ergo molestum uobis sit quod referre aliquid Deo cupio, cui omnia repensare non possum. Pleni estis solatiis iucundissimis, pleni pignoribus karissimis, pleni benedictione diuina: preter peculiarem mei causam, uestrum negotium referre Deo gratiam iubet: debere me ei arbitror quod uobis tanta concessit. Sed hec hactenus. Sufficienter enim iam per nos, o carissima soror, precati sumus: reliqua sunt agenda per filiam. Utamur ergo , 191 utamur illorum more et exemplo qui ultimo causarum loco aliqua nonnunquam ad commouendam iudicum misericordiam proferebant laturis sententiam disceptatoribus, aut lamentantes matresfamilias, aut sordidatos senes, aut plorantes paruulos ingerentes; scilicet ut qui superiora cause uerbis iam exorauerant, posteriora rebus ipsis perorarent. Offerimus ergo et nos uobis, o karissimi parentes, pignus pari quidem illorum, sed tamen gratiore suffragio. Offerimus enim pignus non incognitum, sed domesticum; non alienum, sed proprium; nec, ut illi oratores, et sibi et iudicibus extraneum, sed nobis simul uobisque commune; que uos utique uestri sanguinis indoles non ad incognitorum hominum cogit dilectionem, sed ad uestrorum  reuocat caritatem: nec alienos uobis aliena, sed uestros uestra commendat: neque id orat ut eos ametis quos nunquam ante uidistis, sed ut eos non oderitis quos, puto, non diligere non potestis. uestrum ideo, parentes karissimi, negotium, uestra res est; uester id a uobis animus, uestra caritas deprecatur: ne, queso, tantum nobis irascamini ut nec uobis consulatis, supplicante uobis.... commune pignus per nos simul atque nobiscum, et primam pene ad uos uocem pro nostri emittit offensa. Infelix prorsus eius et miseranda conditio, que auos suos ex parentum primum reatu cepit agnoscere. Miseremini, quesumus, innocentie eius, miseremini necessitatis: cogitur quodammodo pro offensa suorum iam supplicare, que adhuc nescit quid sit offendere. Lesus  quondam Niniuitarum peccatis Deus, uagitu infantium et ploratione molitus est. Nam licet totum legamus luxisse populum, precipuam tamen misericordiam meruit sors et innocentia paruulorum, dicente ad Ionam Deo: 192 Si ualde contristatus es super cucurbitam . Et paulo post: Ego non parcam super Niniue ciuitatem magnam, in qua commorantur plus quam centum uiginti millia, qui non cognouerunt sinistram suam aut dexteram ? declarans scilicet propter sinceritatem innocentium se etiam culpis nocentium pepercisse. Sed quid ego  de Dei misericordia loquor, qui non tantum postulata tribuit, sed interdum etiam non sperata largitur; tantoque, si dici licet, maior est hominibus humanitate et beneuolentia, quanto potestate atque natura? Paratum, ut ait Liuius, inter Romanos Sabinosque bellum, et, quod difficilius sedari potest, ceptum preces quondam et interuentus charorum pignorum sustulerunt; cumque una eorum gens esset natura ferox, alia dolore feruens; tantum tamen uisio affectus mutui ualuit, ut nec Romanus memor esse belii, nec Sabinus posset iniurie; et illi paulo ante feri ac semibarbari; cognati sanguinis cupidi, sui prodigi, amplecti se mutuo inciperent; quia pignus mutuum iam habere cepissent, fieretque unus uterque populus, quia unus utriusque esset affectus. Nos non in  acie stamus, non arma sumimus, non uim inferimus, nec propulsare tentamus; impium fore arbitrantes si uel in hoc filii parentibus obuient, ne puniantur iniusti. Cur, rogo, quod illi quondam affectus pro suis obtinuerunt, nostri non queant impetrare pro nobis? An ideo infelicissimi pene omnium, ideo minus meremur ueniam, quia repugnare nescimus? Quod uultis nos pati, patimur. Si irascimini, deprecamur; si puniendos creditis, acquiescimus. Quid, rogo, ultioni post ista superest? Certe etiam si iustas succensendi causas parentes habeant, nichil contingere eis felicius, nichil optatius potest quam ut sic eis pro reatu filii satisfaciant, ne necesse 193 habeant uindicare. Quid autem est in quo magis possimus uobis nos satisfacere? Filii uestri sumus, qui uos rogamus; neptis,  per quam rogamus. Parcite, indulgete illi. Eorum parentes karissimi pro se rogant, ob quorum soletis nomina etiam extraneis nil negare. Longum est de innumeris pietatis atque humanitatis exemplis dicere, et preposterum ut de maioribus ad minora ueniamus. Sed tamen id quod dicturus sum, specie quidem minus est, sed tamen re minus non est. Perorans quondam pro periculo existimationis atque incolumitatis sue in Romano foro [a 1Kb] Seruius Galba, cum ob difficultatem negotii et inuidiam facti sui parum non modo in causa, sed etiam in eloquentia spei poneret, arte usus est ut iudicum animos, quos inflectere precum ambitione non poterat, rerum tentaret affectu. Itaque consumptis iam admodum cunctis oratorie artis ingeniique subsidiis, cum parum se promouisse intellexisset,  paruulum quem secum habebat, Galli, ut illis temporibus uidebatur, clarissimi et nuper mortui uiri filium, et paruas ante subsellia auditorum indoles suas in consessu iudicum conspectuque produxit: quos cum laturis sententiam disceptatoribus oratione flebili commendaret, fracte affectu omnium mentes et inclinate sunt. Quid plura? Factum est ut inflexis cunctorum sensibus, daret misericordia humanitati quidquid ambitioni ueritas denegaret. O affectus humani quanti estis, quantum ualetis, qui etiam in iudicio ius habere potuistis! Discite, o parentes karissimi,  uenia uestri dictum sit, discite uel hoc saltem exemplo frangi atque molliri. Certe etiam illic misericordia ualuit, ubi locum esse misericordie non licebat. Laturi sententiam iudices, qui nichil se nisi ex ueritatis officio pronuntiaturos esse iurauerant, excludere tamen 194 misericordiam nec post sacramenta potuerunt; in tantum humanitate moti, ut dum alieno negotio consulunt, suum pene obliuiscerentur. Nihil uos durum, nichil insolens deprecamur. uestris uos prestate pro uobis, quod prestiterunt illi extraneis contra se. Certe nec causa illic iustior, nec persona carior, nec audientia humanior, nec orator gratior fuit. Illic agebatur pro crimine, hic pro affectu; illic pro extraneis, hic pro filiis; illic apud iuratos iudices, hic apud iniuratos parentes; illic per  oratorem qui circumscribere nitebantur, hic per neptem, que quo uos ipsa infantie sue simplicitate plus moueat, adhuc rogare non nouit. Quid est quod cause desit? quod nouum inquirendum est inauditumque suffragium? Num extraneorum apud uos precibus utendum est? Semper in amore cautela est. Nemo enim melius diligit quam qui maxime ueretur offendere. Unde ego nunc ueniam peto, non quia offendisse me nouerim, sed ut locum offense penitus non relinquam; nec conscientia culpe, sed ratione et officio caritatis; ut maiorem apud te affectus gratiam obsecratio mereatur innoxii, et amori proficiat supplicatio reatu carens; habeasque plus in filii tui deprecatione quod diligas, si non habes quod remittas. Quanquam temere fortasse nobis de innocentia  blandiamur, quid tu de nobis sentias nescientes. Tui enim nobis sensus magis quam nostre opinionis ratio habenda est. Superest ergo ut si quid aliud et quidquid illud commissum a nobis est, tu qui id offensa dignum putas, uenia quoque non indignum arbitreris. Pulchre tibi ipse in tuorum reatu satisfacies. Nihil de ultione perdit filio ignoscens pater: quia felicius multo est et laudabilius suis aliquem etiam immerito ignoscere, quam in suos etiam merito uindicare. uale.



195 EPISTOLA u. AD CATTURAM.

Catture sorori Saluianus. Etsi docente Paulo apostolo quid conueniat nos orare nescimus ; quo fit ut interdum quid uelle aut gaudere oporteat nesciamus: tamen ego pro communi humani generis affectu  gaudeo quod post grauem diuturnumque morbum, spem etiam presentis uite indepta es, que future semper habuisti. Benedictus itaque Dominus Deus noster, qui semper spiritus tui custos, nunc precipue etiam carnis fuit; et in te manens teque custodiens, manum suam ex interioribus tuis usque ad exteriora porrexit; nec solum sancta sanctorum, sed etiam  uestibula templi sui et circumsepta seruauit; protectionemque suam latius fundens, fecit salutem anime tue usque ad salutem corporis peruenire. Quamuis ego ne hanc quidem tibi quam pertulisti, terrestris uasculi infirmitatem obfuisse existimem, cuius fortitudo, ut scis, menti semper inimica est. Ut te iure nunc tanto fortiorem spiritu putem, quanto imbecillior carne esse cepisti. Caro enim, inquit Apostolus, concupiscit aduersus spiritum, spiritus aduersus carnem. Hec enim inuicem sibi aduersantur: ut non que uullis, illa faciatis . Ergo si repugnante corpore que uolumus facere non possumus, infirmandum carne est ut optata faciamus. Et uerum est. [a 1Kb] Imbecillitas enim carnis mentis uigorem exacuit; et affectis artubus, uires corporum in uirtutes transferuntur animorum:  ut mihi genus quoddam sanitatis esse 196 uideatur, hominem interdum non esse sanum. Nulla enim admodum tum spiritui cum corpore, id est, nulla diuine indoli cum terreno hoste luctatio est. Non turpibus flammis medulle estuant, non malesanam mentem latentia incentiua succendunt, non uagi sensus per uaria oblectamenta lasciuiunt; sed sola exsultat anima, leta corpore affecto quasi aduersario subiugato. Gaude ergo, alumna Christi; semper quidem simplicis et quiete, sed nunc magis defecate tue mentis et libere ostium aperi, et detrahe, ut legis, Spiritum sanctum . Nunquam, ut puto, habitatore Deo dignior exstitisti: quanto imbecillior corpore, tanto purior sensu. uincentibus carnem tuam morbis mente uicisti. Felix si hanc  semper corporis mortem in uitam spiritus conseruaris. Exstinctis in te forsitan cunctis humanarum tentationum incentiuis, habere quodammodo naturam anime etiam in carne cepisti. Ut mihi non solum magna Dei dispensatione, sed etiam magno munere, et ante egrotasse et nunc conualuisse uidearis. Aegrotasti enim hactenus ad uirtutem spiritus confirmandam, secura forsitan sanitatem nunc adipiscens iam carne superata; ut post hanc redditam corpori incolumitatem sine ulla anime infirmitate possideas, et ita caro ualere incipiat ut iam tentatio non resurgat. uale.



EPISTOLA uI. AD LIMENIUM.


Limenio Saluianus in Domino salutem. Etsi scio honestas mentes probi affectus non obliuisci, ideo quia boni in bonis studiis quasi naturam quodammodo suam diligunt; tamen quia, quantum in nobis est, augere nos 197 amorem bonorum amicorum officio nostro conuenit, admonendum te caritatis olim a me cepte, nuper a te aucte existimaui, ut legens epistolas meas, dum in me studium tui amoris uideris, in te mei accenderes. Dabit autem, non ambigo, Deus noster ut affectum Christianorum intercipiens, Christi ipse affectus fias. uale in Domino.



EPISTOLA uII. AD APRUM ET uERUM.

Apro et uero Saluianus. Officii sit, an impudentie, quod prius ad uos scripsi quam a uobis ius scribendi acciperem, malo uestri esse iudicii quam assertionis mee; quia res dubia ac latens melius semper bonis interpretatoribus quam malis defensoribus creditur. Sed licet hec uere se ita habeant et a me ita esse ducantur, tamen si quid in ueri opinione secundum intelligentiam meam sit, audiendum a me putatis, ego sic arbitror, si quando de officio deferendo paruis, ut ego sum, apud superiores, ut uos estis, sancta contentio est, melius eos facere si preoccupent scripto patronos suos quam si ab iis preoccupentur.  Nam cum ipsa scribendi rescribendique assiduitas dandis uel maxime et reddendis obsequiis deferatur; multo necesse est humilius sit et obsequentius, dare quempiam operam ut officium prius deferat quam exspectare ut prius capiat: quia, iuxta id quod supra diximus, delatio officii fugere honorem, dissimulatio affectare uideatur. Congrue ergo et multis modis rationabiliter actum est, ut ego ad uos prius scriberem. Primum, quia turpiter ad honorem ambisse uiderer inferior. Deinde, quod uos ab omni huiuscemodi 198 opinionis nota ita morum uestrorum dignitas uindicat, ut pene quidquid a uobis fit, nichil non recte factum esse credatur. Postremo, quod etiam si hoc consilio uos ad me non scripsissetis, ut ego peccator et imbecillus prius deferrem  officia quam sumerem; pio magis id uos consilio fecisse existimandum erat quam arroganti. Cum enim totius ferme humilitatis et prope omnium officiorum palmam indepti sitis, non tam credi potera uos amico uoluisse honorem negare quam onus noluisse imponere. Quamuis enim honestum et religiosum studium sit preoccupare humilitate et uincere; tamen quando inter tales ut nos sumus, id est, inter summos atque infimum, huiuscemodi negotium est; abundantioris caritatis rem maior facit si minori  cedat officio. Hec, mi domini uenerabiles, iuxta opiniunculam meam non tam presumptione scientie quam honore reuerentie uestre scribenda ad uos putaui. Si aliud uos sentire ostenderitis, ego manum ad os meum ponam; et iuxta exemplum sancti Iob, qui post diuinam uocem in comparationem loquentis Dei paruum se et imbecillum esse cognouit, terram me, ut sum, squalidam, et insincerum cicerem iudicabo, dicamque illud: Semel locutus sum: non adiiciam: Nec immerito: incidere enim in false opinionis errorem priusquam uera cognoscas, imperiti animi est et simplicis; perseuerare uero in eo, postquam agnoueris, contumacie. ualete.



EPISTOLA uIII. AD EUCHERIUM.


[a 1Kb] Domino et dulcissimo Eucherio episcopo, Saluianus presbyter. Legi libros quos transmisisti, stylo 199 breues, doctrina uberes, lectione expeditos, instructione perfectos, menti tue ac pietati pares. Nec miror quod tam utile ac pulchrum opus ad institutionem potissimum sanctorum ac [b 1Kb] beatorum pignorum condidisti. Cum enim eximium in eis templum Deo edificaueris, doctrina noue eruditionis quasi summum edificii tui culmen ornasti; et ut indoles sancte eque doctrina ac uita inlustrarentur, quos morali institutione formaueras, spiritali instructione decorasti. Superest ut Dominus Deus noster cuius dono admirandissimi iuuenes tales sunt, pares eos faciat libris tuis, id est, ut quidquid illi continent in mysterio, hoc uterque illorum habeat in  sensu. Et quia iam dispensatione diuina atque iudicio etiam [c 2Kb] magistri Ecclesiarum esse ceperunt; donec hoc benignissimi Dei pietas, ut doctrina illorum fructus sit Ecclesiarum et tuus, profectuque excellentissimo tam illum ornent a quo sunt geniti, quam eos quos ipsi sua institutione generauerint. Mihique hoc, etsi non inter omnia, certe uel post omnia misericors Deus tribuat, ut qui fuerunt [d 1Kb] discipuli quondam mei, sint nunc quotidie oratores mei. uale, mi dominus et dulcis meus.



EPISTOLA IX. AD SALONIUM.

[a 1Kb] Domino ac beatissimo discipulo, filio et patri, per institutionem discipulo, per amorem filio, [b 2Kb] per honorem patri, [c 1Kb] Salonio episcopo, Saluianus. Queris a me, o mi Saloni, caritas mea, cur libellis nuper a quodam huius temporis homine ad Ecclesiam factis Timothei nomen inscriptum sit. Addis preterea quod nisi rationem uocabuli euidenter expressero, dum nominantur 200 Timothei, inter apocrypha sint fortasse reputandi. Ago gratias atque habeo quod de me ita iudicas, ut pertinere hoc estimes ad fidei mee curam ne quid ecclesiastici operis uacillare  permittam; scilicet ut res summe salubritatis non sit minoris pretii per opinionis incertum. Sufficere itaque ad excludendam penitus apocryphi styli suspicionem etiam hoc solum poterat, quod superius indicaui libros neoterice disputationis esse, et a presentis temporis homine diuinarum rerum studio atque amore conscriptos. Carent enim apocryphi suspicione, qui agnoscuntur Timothei apostoli non fuisse. Sed requirit forsitan aliquis, quis ille auctor sit, si apostolus non est, et utrum suum libellis ipsis an alienum nomen inscripserit. uerum est. Potest hoc quidem queri. Et recte queritur, si inquisitio ualet ad fructum aliquem peruenire. Ceterum si infructuosa est, quid necesse est ut laboret curiositas, cum profectum curiositatis non sit habitura cognitio? In omni enim uolumine profectus magis queritur  lectionis quam [d 1Kb] nomen auctoris. Et ideo si profectus est in lectione, et habet quisquis ille est quod potest instruere lecturos, quid ei cum uocabulo quod iuuare non potest curiosos? Ita ut dignissime huic inquisitori angelicum illud respondeatur: Patriam queris, an mercenarium ? Cum enim nullus profectus sit in nomine; qui profectum in scriptis inuenit, superflue nomen scriptoris inquirit. Cause ergo, ut dixi, ista sufficiunt. Sed quia tibi, o mi Saloni, decus nostrum atque subsidium, negare nichil possumus, euidentia dicemus. Tria sunt que in libellis istis de quibus loquimur, queri possunt.  Cur is qui scripsit, ad Ecclesiam scripserit, et utrum alieno nomine, et an suo: si non suo, cur alieno: et si alieno, cur Timothei 201 potissimum nomen quod scriberetur elegerit. Igitur ut libelli ad Ecclesiam scriberentur, hec causa est. Scriptor ille, ut etiam scripta ipsa testantur, habet hunc in se cultum atque affectum Dei, ut Deo nichil preponendum putat, secundum illud scilicet Domini nostri dictum, quo ait: Qui amat filium aut filiam plus quam me, non est me dignus . Quamuis dictum hoc tepidissimi ac negligentissimi quique homines solo tantum persecutionis tempore putent esse seruandum. Quasi uero ullum omnino tempus sit quo preferri aliquid Deo debeat; aut qui persecutionis  tempore pretiosiorem omnibus rebus Christum habere debet, reliquo omni tempore habere debeat uiliorem. Quod si ita est, amorem Dei persecutioni debebimus, non fidei; et tunc tantum poterimus quando nos impii persequentur: cum utique aut maiorem aut certe non minorem tranquillis quam asperis rebus affectum Domino debeamus. Quia et hoc ipso a nobis plus debet diligi, quia nos a malis non patitur affligi; indulgentia scilicet piissimi et mollissimi patris nobiscum agens, qui magis uult nos in pace et quiete fidem nostram religiosis operibus ostendere, quam in persecutione penis nostrorum corporum comprobare. Et ideo si tunc ei nil preferendum est quando nobiscum aspere agitur, ne tunc quidem preferri debet quando per indulgentiam plus meretur. Sed hec alii tempori magis congruunt.  Nunc quod cepimus exsequamur. uidens igitur scriptor ille quem diximus graues atque multiplices Christianorum pene omnium morbos, atque a cunctis in Ecclesia positis non solum non postponi omnia Deo, sed prope cuncta preponi.  Et ideo uidens ille qui scripsit, commune esse hoc malum prope uniuersorum, labemque hanc non ad mundiales tantum homines, sed etiam ad penitentes atque conuersos, ad uiduas quoque iam continentiam professas atque ad puellas in sacris altaribus consecratas; quodque, ut ita dixerim, prope inter monstra reputandum est, ad leuitas etiam atque presbyteros; et quod his feralius multo est, etiam ad episcopos peruenisse, ex quibus multi quos supra dixi, sine affectibus, sine pignore, non familias, 203 non  filios habentes, opes et substantias suas non pauperibus, non ecclesiis, non sibi ipsis, non denique, quod his omnibus maius est ac prestantius, Deo, sed secularibus uel maxime et diuitibus et extraneis deputarent; factus est in corde ipsius, sicut scriptum est, zelus Domini quasi ignis ardens . Et quia, estuantibus sacro affectu medullis suis, aliud in tali estu facere non potuit, in uocem doloris erupit. uox autem ipsa cui impenderetur, nullus magis idoneus uisus est quam Ecclesia, cuius utique pars ipsi erant qui ista faciebant. Superflue enim uni aut paucis scribitur, ubi est causa cunctorum. Hec ergo ratio et persuasit et compulit, ut libelli de quibus loquimur ad Ecclesiam mitterentur. Nunc illud dicimus quod secundum est, scilicet, cur in  titulo libellorum non sit nomen auctoris. Cuius rei  licet una sit causa maxima; multe tamen, ut reor, esse potuerunt. Ac prima illa ueniens a mandato Dei, quo precipimur uitare omnibus modis terrestris glorie uanitatem; ne dum humane laudis inanem aurulam querimus, premium celeste perdamus. Ex quo etiam illud est quod et orari Deus et donari oculte iubens, uult nos fructum boni operis commendare secreto; quia nulla sit maior fidei deuotio quam que conscientiam uitat hominum, Deo teste contenta. Nesciat enim, inquit Saluator, manus tua sinistra quid faciat dextera tua: et Pater tuus, qui uidet in absconso, reddet tibi . Et ideo scriptori illi ad subtrahendum e titulo nomen suum atque celandum sufficere hec tantummodo causa potuit; ut quod in honorem Domini sui fecerat,  diuine tantum conscientie reseruaret, et res commendabilior Deo fieret que famam publicam deuitasset. Sed tamen, quod confitendum est, precipuum illud fuit, quia scriptor ille, ut legimus, humilis est 204 in oculis suis ac uilis sibi, exiguum se penitus atque ultimum putans, et hoc, quod maius est, mira fide: non officio humilitatis assumpte, sed iudicii simplicis ueritate. Unde est quod iure se etiam ab aliis talem habendum putans qualis a semetipso haberetur, recte libellis suis alienum nomen inseruit; scilicet ne auctoritatem salubribus scriptis persone sue paruitas derogaret: omnia enim amodo dicta tanti existimantur, quantus est ipse qui dixit. Si quidem tam imbecilla sunt iudicia huius temporis ac pene tam nulla, ut qui legunt non tam  considerent quid legant quam cuius legant, nec tam dictionis uim atque uirtutem quam dictatoris cogitent dignitatem. Idcirco igitur scriptor ille abscondi et latitare omnibus modis uoluit, ne scripta que in se habent plurimum salubritatis, minora forsitan fierent per nomen auctoris. Habet itaque quisquis ille est qui requirit, cur alienum nomen assumptum sit. Restat dicere cur Timothei. Quod ut dicamus, ad auctorem denuo reuersuri sumus. Is enim causarum omnium causa est: qui sicut humilitati prestitit ut alienum, sic timori atque cautele ut Timothei nomen scriberet. Pauidus quippe est et formidolosus, ac nonnunquam etiam leuium mendaciorum fugax, atque in tantum peccare metuens ut interdum et non timenda formidet. Cum ergo subtrahere e  titulo nomen suum et inserere uellet alienum, [c 1Kb] timuit  in hac nominum commutatione mendacium, nequaquam scilicet admittendam putans etiam in officio sancti operis maculam falsitatis. Positus itaque in hoc ambigue opinionis incerto, optimum fore credidit ut beati Euangeliste sacratissimum sequeretur exemplum; qui in utroque diuini operis exordio Theophili nomen inscribens, cum ad hominem scripsisse uideatur, 205 ad amorem Dei scripsit; hoc scilicet dignissimum esse iudicans, ut ad ipsum affectum Dei scripta dirigeret, a quo ad scribendum impulsus esset. Hoc ergo etiam scriptor hic de quo loquimur, usus est argumento atque consilio. Conscius enim sibi sic se omnia in scriptis suis pro Dei honore, sicut illum pro Dei amore, fecisse, qua ratione ille Theophili, hac etiam hic Timothei nomine  scripsit. Nam sicut Theophili uocabulo amor, sic Timothei honor Diuinitatis exprimitur. Itaque cum legis Timotheum ad Ecclesiam scripsisse, hoc intelligere  debes, pro honore Dei ad Ecclesiam scriptum esse, immo potius ipsum honorem Dei scripta misisse; quia recte ipse scripsisse dicitur per quem factum est ut scriberetur. Hac causa igitur in titulo libellorum Timothei nomen inscriptum est. Congruum siquidem scriptor ille existimauit ut cum in honorem Dei libellos scriberet, ipsi Diuinitatis honori titulum consecraret. Habes, o mi Saloni, caritas mea, habes quod exegisti: impleui opus muneris imperati. Superest ut quia ego functus sum partibus meis, et tu fungaris tuis; id est, ores Dominum Deum nostrum, et orando impetres ut libelli ad Ecclesiam Christi honore conscripti tantum apud Deum scriptori suo prosint, quantum eos prodesse ipse omnibus cupit. Nec iniustum, puto, est desiderium  quo tantum sibi aliquis prestari postulat pro salute, quantum ipse optat cunctis pro caritate. [a 1Kb] uale, mi Saloni, decus nostrum atque subsidium.





SALuIANI MASSILIENSIS PRESBYTERI ADuERSUS AuARITIAM [a 4Kb] LIBRI QUATUOR. 



LIBER PRIMUS.

206 I. Timotheus minimus seruorum Dei, Ecclesie catholice toto orbe diffuse gratia tibi et pax a Deo Patre nostro et Christo Iesu Domino nostro cum Spiritu sancto. Amen. Inter ceteros graues atque mortiferos  exitialis pestilentie morbos quos tibi antiquissimus ille ac fetidissimus serpens grauissima lethifere emulationis inuidia et teterrimo illo uirosi oris spiritu inhalat, nescio an ulla te [a 1Kb] acerbior animarum infidelium pestis et tetrior filiorum tuorum labes conficiat quam quod plerique ex tuis [b 1Kb] parum existimant si in hac uita rebus sibi ad opus sanctum a Deo traditis sine fructu misericordie atque humanitatis incumbant, nisi auaritiam, id est, [c 1Kb] idolatrie seruitutem . etiam in futura post mortem tempora extendant. 207 Circumspicis fortasse et circumspectas qui isti ex tuis sint quos appellem. Non longa tibi inquisitione opus est ad inueniendum. Omnes, inquam, omnes pene hoc sunt quod loquor. Abiit quippe illa egregia ac supereminens dudum  primitiue [d 1Kb] plebis tue beatitudo, qua omnes Christum agnoscentes, caducas rerum mundialium facultates in sempiternas celestium possessionum opes conferebant, mutantes sensum presentium in preclaram spem futurorum, immortales diuitias presenti paupertatis ambitu ementes. [e 1Kb] At nunc pro his omnibus auaritia, cupiditas, rapina, queque his socie et quasi germana unitate coniuncte sunt, inuidie, inimicitie, crudelitates, luxurie, impudicitie, proditiones, quia superiora illa istorum usibus militant, successerunt: ac sic nescio quomodo pugnante contra temetipsam tua felicitate, quantum tibi auctum est populorum, tantum pene uitiorum; quantum tibi copie accessit, tantum discipline recessit; et prosperitas uenit questuum cum magno fenore detrimentorum.  Multiplicatis enim fidei populis, fides imminuta est; et crescentibus filiis suis, mater egrotat; factaque es, Ecclesia, profectu tue fecunditatis infirmior atque accessu relabens et quasi [f 2Kb] uiribus minus ualida. Diffudisti siquidem per omnem mundum religiosi nominis membra religionis uim non habentia: ac sic esse cepisti [g 1Kb] turbis opulens, fide pauper; quanto ditior multitudine, tanto egentior  deuotione; largior corpore, angustior mente; eademque, ut ita dixerim, et in te maior et in te minor, nouo pene et inaudito genere processus et recessus crescens simul et decrescens. Ubi enim est illa nunc eximia forma tua et totius corporis pulchritudo? Ubi illud de uiuis uirtutibus tuis diuinorum apicum testimonium dicens: Multitudinis autem 208 credentium erat cor unum et anima una, et nemo quisquam ex eo quod possidebat suum esse dicebat ? cuius tu nunc, o dolor ac lamentatio, lectionem tantum habes, uirtutem non habes, [h 1Kb] cuique scientia tantum interes, conscientia abes. Maxima quippe nunc filiorum tuorum portio mortiferarum rerum negotiatrix est, propolisque et cauponibus similis terrenis, immo tartareis, perituris simul  atque perdentibus studet nundinis. Lucro enim pecunie damnum uite ementes, ut acquirant que non sunt sua, prodigunt que sunt sua, mandantes terre thesauros luctuosos, heredibus breue gaudium, auctoribus longum merorem allaturos, fraudantes usu rerum presentium tam alios quam se ipsos, condentes profundis specubus infernas opes, simul pecuniam suam ac spem suam infodientes, secundum illud scilicet Domini nostri dictum quo ait: Ubi fuerit thesaurus tuus, ibi erit et cor tuum . Inuident itaque saluti sue, animasque proprias que uocantur ad celum, terrenis ponderibus in terram premunt. Mens enim thesaurizantis thesaurum suum sequitur, et quasi in naturam terrestris substantie demutatur: nec solum nunc, sed etiam in futuro atque  perpetuo. Nam cum, ut scriptum est, ante hominem uita pariter ac mors sint, et ad quod uult manum porrigat ; necesse est ea unusquisque hominum in eternitate possideat que hic quasi manu sua ipse peruaserit, uoluntatique ac sententie sue deditus, his in futuro adhereat conditione quibus hic adhesit affectu.

II. Sed uidelicet immunes se ab hoc piaculo quidam  putant, qui fortasse aurum ac facultates suas in terra non habent, et tamen ubicunque abstrusas habent. Nemo se ridiculis opinionibus fallat. Quicunque augendis opibus terrena cupiditate famulantur, aurum terre semper infodiunt. 209 Hoc est enim illud quod Saluator in Euangelio docet dicens: Nolite thesaurizare uobis thesauros in terra . Et iterum: Thesaurizate autem uobis thesauros in celo . Intelligi iuxta carnalem auditum ista non possunt. Nunquid enim aut omnes mali in terra corporales thesauros suos, aut omnes boni in celo locant? Non utique. Et ideo effectus spiritalium rerum atque uirtutes uis sacre locutionis expressit. Scilicet ut quia cupiditati et auaritie terrena atque tartarea, misericordie autem ac largitati celestia ac sempiterna  debentur; idcirco diuersitas terreni et celestis thesauri posita est: ut qui cupiditati et auaritie thesaurizarent, in inferno se opes locare cognoscerent; qui uero misericordie et humanitati, celestes se thesauros preparare gauderent. Loca itaque thesaurorum de meritis thesaurizantium nominauit. Ibi enim dicuntur esse iam thesauri, ubi sunt thesaurizantes futuri.

III. Sed austera forsitan uideatur esse sententia cunctos equaliter ad perfectionem uocans et una omnes lege compellans, cum utique non sit uniuersorum una conditio. Rectissime quidem dici ad ista poterat, quod cum omnes perpetuo uelint uiuere, omnes id agere deberent ut uitam [a 1Kb] participare possint: quia inconsultissimum ac stultissimum est id,  quosdam agere ut quod affectu ac uoto uolunt, id ipsum re atque actu nolle uideantur. Sed tamen uideamus eam maxime Christianorum, id est, filiorum tuorum partem que certis rerum impedimentis et inexpugnabilibus, ut putat, necessitudinum uinculis a perfectione reuocatur. Ac primum in hac parte, illi, opinor, sunt qui ad querendas pecunias et ampliandas latissime opes compelli se pignorum cura et quasi uiolento filiorum amore causantur. 210 Quasi uero quicunque patres sunt, nequaquam aut possint aut debeant omnino esse nisi diuites, et amare filios suos sine opum multiplicatione non ualeant; aut uero uirtus ac medulle affectuum auaritia et cupiditates sint: quia scilicet, ut illi putant, sicut corpus sine medulla, sic amor sine cupiditate esse non  possit. Quod si ita est, omnis absque dubio pietas, mali causa est; neque in ea sensus sunt bonorum affectuum, sed incentiua uitiorum. Et ubi illud erit sacrum diuine auctoritatis oraculum: Pietas ad omnia utilis est ? Hoc enim modo non solum non ad omnia utilis, sed pene in omnibus insalubris. Si enim generatrix cupiditatum est, plus in se  multo malorum continet quam bonorum, secundum illud Scripture sacre: Radix omnium malorum est cupiditas . Itaque si radix malorum omnium est cupiditas, atque hec pietatis matrice gignitur et quasi uiroso eiusdem lacte nutritur, non tam cupiditas reprehendenda que ex pietate parente nascitur, quam ipsa pietas ex qua talis filia procreatur. Quo fit ut si tam pestilens est pietas ac tam nocens, nec amare expediat nec amari: quia nec parentes amorem debent appetere sibi noxium, nec desiderare filii parentibus obfuturum. Quamuis ille non parentibus tantum, sed etiam filiis morbum ferat: quia et illis grauis est qui perniciosas pariunt hereditates, et illis qui inter improbissimum questum improbi educantur heredes. Et hinc est quod  pene omnes parentibus suis filii non magis in patrimonia quam in uitia succedunt, nec magis facultates paternas sumunt quam prauitates: ac sic transeuntes semper in mores patrum, ante eorum incipiunt nequitiam quam substantiam possidere. Bona enim parentum nonnisi mortuis eis possident; uiuentibus autem adhuc et ualentibus, mores: 211 ac sic priusquam in dominio suo habere incipiant res paternas, habent in animis ipsos patres; et antequam habeant illa que falso dicuntur bona, habent illa que uere probantur mala.

Iu. Quid ergo? cum hec ita sint, interdicere forsan parentibus filiorum uideor affectum? Minime. Quid enim tam ferum, tam inhumanum, tam legi emulum, quam si non amandos dicamus filios, qui  amandos fatemur inimicos? aut si affectum quem natura prestat prohibeamus, qui etiam eum quem natura prohihet impendimus? aut si caritatem mentis extorqueamus quam habet, qui etiam illam ei conamur inserere quam non habet? Non ita est. Non solum enim amandos dicimus filios, sed precipue ac super omnia amandos, nec quidquam his omnino anteponendum, nisi Deum solum. Nam et hoc est precipue amare, illum filiis anteponere quem non expediat omnino postponere. Quid est ergo, aut quomodo amandos dicimus filios? Quo absque dubio, nisi quo Deus ipse constituit? Neque enim est ullus melior filiorum amor quam quem ille docuit qui ipsos filios dedit. Neque possunt pignora melius amari quam si in eo ipso a quo data sunt amentur. Quomodo  igitur Deus amari filios iusserit, non dico ego. Dicat sermo ipse diuinus, qui ad patres omnes generaliter ita loquitur: Ut tradat mandata Dei filiis suis, ut ponant in Deo spem suam, et non obliuiscantur operum Dei sui, et mandata eius exquirant . Alibi quoque: Et uos, inquit, patres, nolite [b 2Kb] ad iracundiam prouocare filios uestros, sed educate  illos in disciplina et correptione Domini . uidetis quas parari opes a parentibus filiis Deus iubeat, non pecuniarios thesauros nec graues metallo aureo saccos, habentes quidem multum ponderis, sed plus tamen iniquitatis; 212 non superbas ac preeminentes excelsis urbibus domos; non supra humanos uisus elata culmina, nec inserta nubibus erio habitatore fastigia; non denique fundos interminabiles et notitiam sui possessoris excedentes, qui consortes pati indignum estiment, et uicinitatem iniuriam putent. Non ergo hec Deus precipit, nec in seruilia terrene procurationis officia curam patrie pietatis extendit. Pauca sunt que mandat, sed salutaria; expedita, sed sancta; precepto parua, sed fructu grandia; scripto breuia, sed beatitudine sempiterna.  Parentes enim, inquit, nolite ad indignationem prouocare filios uestros, sed educate illos in disciplina et correptione Domini : ut ponant scilicet, sicut propheta dixit, ut ponant in Deo spem suam, et non obliuiscantur operum Dei sui, et mandata eius exquirant . En quales diuitias Deus diligit, en quas parari imperat facultates, fidem scilicet ac timorem Dei, modestiam, sanctimoniam, disciplinam, non caduca. Preclara utique. Cum enim [a 1Kb] Deus uiuorum sit, non mortuorum , recte illa parari filiis iussit per que in eternum uiuerent, non per que in eternitate morerentur. Nemo enim dubitat omnibus ferme malis et infidelibus diuitias mundiales causam mortis magis esse quam uite, secundum illud quod Deus dicit: Quam difficile  hi qui pecunias habent introibunt in regna celorum ! Et iterum: Facilius est, inquit, camelum per foramen acus transire, quam diuitem intrare in regnum celorum . Unde et illud est quod specialiter iubet dicens: Nolite thesaurizare uobis thesauros in terra; thesaurizate autem uobis thesauros in celo . [b 1Kb] Superioribus ac sequentibus dictis duo thesaurorum genera monstrantur; unum scilicet 213 quo filiis thesaurizent patres, aliud quo sibi. Filiis quomodo? Ut erudiant illos officio ac timore diuino. Sibi quomodo? Ut thesaurizent sibi thesauros in celo, Mirifice scilicet: ut quia pecunia caduca est, disciplina immortalis, et omnes fere parentes plus amant filios quam seipsos, sibi conferant bona caduca, filiis sempiterna; ac sic et  pietati sue consulant et saluti, cum duplici atque immortali bono et per ea que eterna sunt eternos esse filios suos faciant, et ad conquirendam sibi beatitudinem  ea que naturaliter caduca sunt bonis operibus in eterna conuertant. Quid ergo estuas, paterna pietas? Quid ad conquirenda terrena et peritura distenderis? Nihil maius prestare filiis potes quam si hoc bonum per te habeant quod nunquam penitus amittant. Non necesse est ergo ut filio tuo terrenos thesauros recondas. Nulla re eum facies ditiorem quam si ipsum filium tuum thesaurum Dei feceris.

u. Quanquam hec licet se ita habeant et sint uera ac saluberrima, tamen non ita dicam quasi filios bonis et facultatibus paternis penitus excludam. Sed de hoc postea disputabimus. Interim quia reos se quidam futuros non putant, si substantias suas non ad Euangelii honorem, non ad salutem suam, non ad ullum officium  Dei conferant, sed pro libidine et infidelitate quibuscunque heredibus passim uel irreligiosis uel locupletibus impia et paganica sollicitudine transcribant; uideamus breuiter uel a quo sint date facultates ipse, uel ob quid date; ut cum et auctorem et causam date rei ostenderimus, facilius et ad quem referenda et in quem usum conferenda sit approbare possimus. Omnem substantiam mundialem diuino cunctis munere dari nullus homo, ut reor, ambigit, qui modo in hominum numerum referri potest. Nisi forte quis tante sit insipientie, 214 ut cum humano generi mundus ipse a Deo datus sit, ea que in mundo sunt non a Deo hominibus data arbitretur. Igitur si omnia omnibus Deus tribuit, nemini dubium est quod ea que Dei dono accepimus, ad Dei cultum referre debeamus et  in eius opere consumere que eiusdem sumpsimus largitate. Hoc est enim agnoscere munus Dei et diuinis beneficiis bene uti, ut datis suis illum honores a quo data ipsa acceperis; quod quidem etiam humanarum rerum exempla docent. Si enim usus rerum aliquarum cuipiam homini alterius hominis beneficio ac largitate tribuatur, isque immemor illius a quo fructum rerum indeptus est, auertere ab eo ipso proprietatem prestite rei atque alienare conetur; nonne ingratissimus omnium atque infidelissimus iudicetur, qui oblitus scilicet hominis benefici ac liberalissimi, spoliare illum iure dominii sui uelit qui eum ipsum usus possessione ditauerit? Et nos itaque usum tantum earum rerum accepimus quas tenemus: commodatis enim a Deo facultatibus utimur, et quasi precarii  possessores sumus. Denique egredientes e mundo isto uelimus nolimus hic cuncta relinquimus. Cur ergo cum possessores tantum usufructuarii simus, quod  nobiscum auferre non possumus, auertere a proprietate Domini atque alienare tentamus? Cur non bona fide datis a Deo resculis utimur? Tenuimus quoad licuit, tenuimus quoad permisit ille qui prestitit. Quid rectius, quid honestius, quam ut ubi res abeo discedit qui usum habuit, reuertatur ad eum possessio qui utendam concessit? Denique etiam ipse hoc Dei uoces per linguas litterarum sacrarum iubent, dicentes quotidie ad unumquemque nostrum: Honora Dominum de tua substantia . Et alibi: Redde, inquit, debitum tuum . Quam pius est et indulgens 215 Dominus Deus noster, inuitans nos ad erogandam terrene substantie facultatem! Honora, inquit, Dominum de tua substantia. Cum totum suum sit quod ab eo accepimus, nostrum esse dicit ut demus; ideo  scilicet nostram appellans proprietatem possessionis, ut maior sit merces operantis: quia plus fructuum necesse est largitor habeat, ubi de suo uidetur esse largitio.

uI. Sed tamen ne hoc ipso humana mens insolesceret quod substantiam hanc Dominus nostram esse dixisset, adiecit: Redde debitum tuum: hoc est, ut quem deuotio non inliceret ad largiendum, necessitas cogeret ad exsoluendum; et quem ad opus sanctum fides sua ipsa non retraheret, saltem necessitas coarctaret. Prius ergo ait: Honora Dominum de tua substantia. Deinde: Redde, inquit, debitum tuum. Hoc est dicere: Si deuotus es, da quasi tuum; si indeuotus, redde quasi non tuum. Bene itaque posuit et dandi uoluntatem et soluendi necessitatem. Hoc est  utique dicere omni homini: Ad opus sanctum et hortatione inuitaris et exactione constringeris. Da, si uis; redde si non uis. Apostolus quoque id ipsum monens, diuitibus precipit: Ne superbe sapiant, neque sperent in incerto diuitiarum, sed in Deo uiuo, qui prestat nobis, inquit, omnia ad fruendum in uoluntate operum bonorum . Uno dicto utrumque docuit, hoc est, et qui daret diuitias, et cur daret. Dicens enim sperandum a Deo qui prestat omnia, ostendit a Deo diuites fieri. Addens autem in uoluntate operum bonorum, docet id ipsum quod dixit a Deo tribui, propter bona tantum opera prestari. Prestat enim, inquit, omnia in uoluntate operum bonorum; hoc est, ad hoc facit homines substantia esse locupletes ut bona operatione sint diuites; id est, ut commutent  diuitias quas acceperunt, 216 et facultates ipsas in bonis operibus collocantes, Dei opes quas habent in hoc seculo temporarias, bene utendo faciant sempiternas, ac sic agnoscentes munera Dei, duplici bono gaudeant; cum qui sunt diuites in hoc seculo, esse quoque diuites mereantur in celo.

uII. Sic ergo habende sunt diuitie, sic petende, sic tenende, sic propagande. Alioqui inestimabile malum est bonis a Deo datis non bene uti. Auaro enim, inquit Scriptura sacra, nichil est scelestius : et pessimum ac feralissimum morbi genus,  diuitie conseruate in malum domini sui . uerum est. Quid enim peius, aut quid miserius, quam si quis presentia bona in mala futura conuertat, et que ad hoc a Deo data sunt ut pararetur ex eis uite beatitudo perpetua, per hec ipsa queratur mors ac damnatio sempiterna? In quo et illud considerandum est, quod si seruate diuitie ad malum hominis conseruantur, quanto utique ad maius malum coaceruantur? Quotus enim quisque nunc diuitum tante est continentie qui opes custodire contentus, accumulare iam nolit? O miseria temporis et [a 1Kb] ecclesiastice plebis, ad quid redacta est! ubi cum scriptum sit quod seruare opes genus sit magni criminis, non augere iam genus putatur esse uirtutis. Ergo, ut supra diximus, quomodo se quidam reos omnino non putant, si nec  in morte sibimet per dispensationem substantie consuluerint, cum etiam ex hoc rei sint quod usque ad mortem cuncta seruauerint? Aut quomodo rei non erunt qui facultates suas ad quoscunque homines infidelissima uanitate transmiserint, cum etiam illi rei futuri sint qui non seipsos in uita ista aliqua ob honorem Dei rerum suarum parte priuauerint? ostendente id ipsum etiam per Apostolum suum Domino nostro atque dicente: Agite nunc, diuites, plorate in miseriis 217 que aduenient uobis. Diuitie uestre putrefacte sunt, et uestimenta uestra a tineis comesta sunt. Aurum et argentum uestrum eruginauit, et erugo eorum in testimonium uobis erit, et manducabit carnes uestras sicut ignis. [b 1Kb] Thesaurizatis in nouissimis diebus . Preter illam que in mysterio latens maior est  multo ac terribilior diuinorum uerborum seueritatem, sufficere ad metum ac tremorem omnibus puto illa que prompta sunt. Ad diuites enim peculiariter loquitur. Plangere eos precipit, mala futura nuntiat, ignem perpetuum comminatur. Et hoc, quo mine ipse magis timende sint, non propter homicidia, non propter fornicationes, non ob sacrilegas impietates, aut alia postremo uitia lethali gladio animas et perenni occasione iugulantia, sed propter solas tantummodo opes, propter insanam cupiditatem, propter auri atque argenti famem; ut ostenderet scilicet sufficere hec homini ad eternam damnationem, etiam si reatus alii non fuissent. Quid dici simplicius, quid euidentius potest? Non dicit diuiti: Torquendus es, quia homicida es; torquendus es, quia fornicator;  sed torquendus tantummodo quia diues, hoc est, quia diuitiis male uteris, quia datas tibi ad opus sanctum diuitias non intelligis. Non enim ipse diuitie per se noxie, sed mentes male utentium criminose; nec ipse opes homini pene causa sunt, sed de opibus sibi penas diuites faciunt: quia dum uti diuitiis bene nolunt, ipsas sibi diuitias in tormenta conuertunt. Thesaurizatis, inquit, in nouissimis diebus. Bene, cum dixisset thesaurizatis, addidit in nouissimis diebus; hoc est, ut maior thesaurizantium reatus esset, cum thesaurorum inuidiam etiam seculi extrema cumularent. Thesaurizatis, inquit, in nouissimis diebus. Per thesauros  cupiditas, per nouissimos 218 dies infidelitas accusatur. Ac per hoc [a 1Kb] duplex et cupiditatis noxa est et infidelitatis: quia thesauros quos (iuxta id quod Deus dicit: Non concupisces  crimen utique fuit et alio tempore concupiscere, maius absque dubio per infidelitatem ipsam crimen est etiam in mundi fine cumulare.

uIII. Durum fortasse aliquis sermonem meum hactenus iudicauit. Et uere durus est, si aliquid non ex testimoniorum sacrorum auctoritate commonuit. Durus existimetur, si aliquid tale habuit quale hic Apostolus predicauit. Ut non addamus illud Domini nostri dictum, quo omnes penitus indignos se esse dixit qui non renuntiassent omnibus que possederint . Que cum ita sint, nonne, queso, indulgentissimum,  modestissimum ac mollissimum existimari conuenit quod locuti sumus; scilicet qui hominibus quibus perfectam incolumitatem tribuere non possumus, opem saltem desperate salutis inquirimus, et quorum uitam sanare non possumus, mortem leuare tentamus. Quid est enim perfecta sanitas? Quid, nisi in uita hac bene agere? Quid postrema curatio? Quid, nisi uel in extremis bonum uiaticum comparare? Quid est enim perfecta sanitas? Quid, nisi rebus a Deo traditis bene uti? Quod ultimum remedium? Quod, nisi saltem postea facere quod peniteat te non ante fecisse? Dura fortasse aliquis putat esse que dico. Dura, plane dura existimentur, nisi talia sint ut in comparatione apostolice seueritatis mollia ac remissa uideantur. Apostolus enim ad planctum diuites uocat, nos ad remedium.  Apostolus diuitias ignem nominat, nos facere ex diuitiis aquas cupimus ignem exstinguentes, secundum illud: Sicut aqua exstinguit ignem, sic eleemosyna exstinguit peccatum . Apostolus in diuitiis male conseruatis damnationem esse testatur; 219 ego ex his que dicit ille mortem eternam omnibus facere, uitam opto perpetuam comparare. Non quidem quod ulli uitiis carnalibus implicato, sufficere ad uitam eternam putem si, cum usque ad mortem in flagitiis consenuerit, in obitu bene cuncta dispenset, nisi antea et peccatis renuntiauerit, et sordidam illam criminum tunicam lutulentamque proiecerit, et nouam [b 1Kb] conuersionis ac sanctimonie uestem de manu Apostoli predicantis acceperit. [c 1Kb] Alioqui peccare non desinit quem in extremis situm recedere a criminibus  sola tantum facit impossibilitas, non uoluntas. Qui enim a malis actibus tantum morte discedit, non relinquit scelera, sed relinquitur a sceleribus, ac per hoc necessitate exclusus a uitiis; et tunc, puto, peccat quando cessauerit: quia quantum ad animum,  necdum desiit qui adhuc uelit peccare si possit. Non bonis itaque spebus innititur qui ad hoc tantum peccat in uita ut peccatorum molem redimat in morte; et ideo se euasurum putat, non quia bonus, sed quia diues sit. Quasi uero Deus non uitam querat hominum, sed pecuniam, atque a cunctis malorum redimendorum spe male agentibus accipere solos pro criminibus nummos uelit, et corruptorum iudicum more argentum exigat ut peccata uendat. Non ita est. Prodesse enim largitionem plurimum certum est, sed non illis qui ultima future largitionis spe male uiuunt, qui fiducia redimende immunitatis scelera committunt; sed illis qui decepti aut lubrico etatis, aut nubilo erroris, aut uitio ignorantie, aut postremo lapsu fragilitatis humane, resipiscere tandem quasi post  [d 1Kb] mortem grauissime infirmitatis, aut quasi post luctum turbate mentis incipiunt, et sicut ad sensum suum insani homines post furorem, sic isti redeunt post errorem; in uno tantummodo 220 a se dispares, quod illi gaudent postquam euaserint egritudinem, isti plangunt postquam acceperint sanitatem. Nec immerito. Illi enim tanto plus gratulantur, quanto plus incolumitatis indeptos esse se sentiunt; isti tanto plus confunduntur, quanto euidentius morbum sui erroris agnoscunt. Quo fiat necesse est ut illi exsultent et isti lugeant: quia illi quod egrotarunt, imputant ualetudini; isti, quod errauerunt, sibi: ac illi leti sunt de remedio, et isti anxii de reatu.

IX. Unde admoneo cum omnes, tum precipue eos quos grauium delictorum terror exagitat, et in quibus  infelicior conscientia peccatorum penalium recordatione suspirat, primum ut licet lapsi sint, non commorentur in lapsu, nec in uolutabris suis sordentium suum more uersentur; qui cum estuantes aluos ceno immerserint, nequaquam sordidis uoluptatibus satisfaciunt nisi tota penitus luto membra conuoluant. Non ergo horum naturalem sequantur inluuiem, nec male blandis lapsibus acquiescant, aut in barathro libidinum commorantes, in ipsis se sepeliant ruinis suis; sed illico ubi concidere consurgant, et eleuationem protinus meditentur in lapsu; ac, si fieri ullo modo pernicitate penitudinis potest, tam uelox sit remedium resurgentis, ut uix possit uestigium apparere conlapsi. Ergo in huiusmodi causis hoc primum medele opus est, ut morbos suos languentes horreant,  curare plagas festinent saucii, et illico e corporibus sagittas rapiant uulnerati. Optime enim malagma uel fibula calidis adhuc uulneribus... imponitur, et citius sibi plagarum caro sociatur que non diu hiare permittitur. Ulcus quippe in corpore si computruerit,  dilatatur; et si plagas cancroma sequitur, cancrum necesse est consequatur occasus. Fugienda itaque primum hec peccatoribus mala sunt; nec dandus 221 diabolo locus, ut qui stantes impulit in ruinam, lapsos precipitet in mortem. Quod si aut tanta uis morbi aut tanta egrotorum fuerit incuria, ut ualetudinis labem usque ad dies ultimos trahat; quid dicam nescio, quid promittam penitus ignoro. Reuocare ab inquisitione ultimi remedii periclitantes, durum et impium; spondere autem aliquid in tam sera curatione, temerarium. Sed melius tamen est absque dubio quamuis diuturna paralysi aridas manus aliquo tandem nisu ad celum erigi, quam lethali penitus desperatione dissolui. Melius est nichil inexpertum relinquere quam morientem [a 1Kb] nulla curare; maxime quia  nescio an in extremis aliquid tentare medicina sit; certe nichil tentare, perditio. Et unum scio, quod quicunque in hanc miseriam longi languoris extrema perduxerit, ineffabile dictu est quantum lamentationis erroribus suis debeat, quia nunquam errata cognouit.

X. Et quid inter hec fiet? Quando lugebit qui dies lugendi perdidit? quando satisfaciet qui tempus satisfactionis amisit? Ad ieiunia uidelicet longa confugiet? Est quidem hoc aliquid, si eleemosynis misceatur, secundum illud: Bonum est ieiunium cum eleemosyna . Sed quomodo ei exomologesis diuturna opitulabitur in extremis sito? Sed cilicio carnes conteret ac fauilla et cinere sordidabit? ut mollitiem uidelicet preterite uoluptatis presentium asperitatum  dura compensent, et reatum longarum deliciarum officio patrocinantis soluat [b 1Kb] incurie. Sed quando hec tam grandia faciet, uicino iam exitu etiam a mediocrium actione disclusus? Crucibus denique diuersarum erumnarum reum in suo corpore hominem iudex fidei seueritas subiugabit, ut indulgentiam scilicet absolutionis eterne presentis pene ambitione mereatur. Sed fatiscente iam corpore, ubi 222 exercebit districtionis officium censor animus? Uti enim seueritatis arbitrio iudex non potest, quando reus iam non sustinet iudicari. Unum ergo est quod amissis omnibus adiumentis atque subsidiis nutanti ac destituto opitulari queat, ut confugiat scilicet ad illud beatissimi Danielis sacrum ac salubre consilium: qui Babylonio regi mederi uolens, ulceribus de offensione  contractis malagma de miseratione composuit dicens: Propter quod, rex, consilium meum placeat libi, et peccata tua in misericordiis redime, et iniustitias tuas in miserationes pauperum. Fortasse erit patiens Deus  delictis tuis . Ita ergo et iste faciat ut ille dixit. Utatur medicamento alii oblato ad sua uulnera; uereatur contumacie inobedientis exemplum; cogitet quid ipse sit passurus in morte, cum uideat quid rex Assyrius pertulerit in uita. Euidens est de superbia ac rebellione documentum. Consideret an ipse, si non audierit, mortuus euasurus sit; cum uideat quod rex ille qui non audiuit, seipsum uiuus amisit. Offerat ergo uel moriens ad liberandam de perennibus penis animam suam, quia aliud iam non potest, saltem substantiam suam; sed offerat tamen cum compunctione, cum lacrymis; offerat cum dolore, cum luctu. Aliter quippe oblata non prosunt: quia non pretio, sed affectu, placent. Nec enim animus dantis datis, sed animo commendantur data; nec pecunia  fidem insinuat, sed pecuniam fides. Ac per hoc qui prodesse sibi uult que Deo offert, hoc modo offerat. Neque enim homo Deo prestat beneficium in his que dederit, sed Deus in his homini que acceperit: quia etiam quod homo habet, Dei ac Domini sui munus est. Ac per hoc in his que offeruntur ab homine, homo non suum reddit, Dominus suum recipit. Itaque cum offert Deo quispiam facultates suas, 223 non offerat quasi presumptione donantis, sed quasi humilitate soluentis; nec absoluere se peccata sua credat, sed alleuare; nec offerat cum redemptionis fiducia, sed cum [c 1Kb] placationis officio; nec quasi totum debitum reddens, sed quasi uel paruum de magno reddere cupiens: quia etiam si tradat quod habet pro modo rerum, non reddit quod debet  pro magnitudine peccatorum. Et ideo, licet offerat, oret Deum ut sua placeat oblatio, plangens id ipsum quod tarde offert, plangens ac penitens quod non prius; sicque erit ut iuxta prophetam propitietur forsitan Deus [d 1Kb] delictis suis.

XI. Sed dicit aliquis: Totum ergo Deo oblaturus est quod habet? Non offerat totum quod habet, si non putat se debere totum quod habet. Non quero cuius sit quod offertur, uel a quo sit acceptum ante quod redditur. Hoc dico solum, non offerat totum pro debito, si debere se totum non putat pro reatu. Totum ergo, [e 1Kb] inquit aliquis, peccator oblaturus est? Immo nichil, si non cum fide; immo nichil, si non cum ambitu; immo nichil, si non cum prece; immo nichil, si non hoc animo ut hoc ipsum inter precipua Dei  beneficia reputet quod animum offerendi dedit, et plus sibi in his que Deo relinquit prestari estimet, quam in illis que prius habuit. Quia hoc quod habetur ab homine, temporarium est; quod autem Deo  relinquitur, sempiternum. Totum, inquit aliquis, oblaturus est? At ego dico esse hoc totum parum. Quid enim iam scit aliquis an peccatorum mensuram oblata compensent? iam scit aliquis an tantum sit in officio placationis quantum est in offensione discriminis? Si nouit quisquam hominum peccatorum quanto redimere delicta possit, utatur scientia ad redemptionem. Si uero nescit, cur non tantum offerat quantum 224 potest? ut si compensare peccata non ualet pretii magnitudine, saltem mentis deuotione compenset. Perfectum enim conscientie fructum exhibet, qui intra conscientiam nil relinquit. Dura nonnulli hec absque dubio et immensurata causantur; maxime quia propheta is de quo diximus, Babylonium regem hoc tantum admonuisse uideatur  ut multa donaret, non ut uniuersa distraheret. Non profero interim testimonia Euangelii, nec confugio ad uocem loquentis Dei in sacris uoluminibus. Non dico aliud uetere, aliud noua lege preceptum. Unde etiam Apostolus: Ecce, inquit, uetera transierunt: facta sunt omnia noua. [a 1Kb] Omnia autem ex Deo . Quibus utique dictis docet non uetera secundum litteram, sed noua secundum Deum esse facienda. Hoc solo interim contentus sum quod propheta dixit. Sermo enim ei cum rege erat, et quidem cum rege non unius urbis, sed ut tunc uidebatur totius orbis; [b 1Kb] qui utique non poterat populos quos regebat per testamentum egenis tradere, et nationes barbaras indigentibus quasi nummos dare, aut in pauperum stipes diffusa longe ac late  regna conuertere: et ideo propheta, Peccata, inquit, tua in misericordiis redime : hoc est: aurum da indigentibus, quia non potes regnum dare: [c 1Kb] facultatem distribue, quia potestatem non uales [d 1Kb] prorogare: ac per hoc uidetur iussisse ut totum daret, quem hoc solum non iussit distribuere quod non poterat erogare.

XII. Exaggeramus forte rem uerbis, et alte nimis attollimus. uideamus ergo id ipsum quale sit. Peccata, inquit, tua in misericordiis redime. Quid est aliqua redimere? Opinor, pretium rerum que redimuntur dare. Non quero que illius regis peccata fuerint. Ipse sciat quanti debuerit redimere que fecit. Te alloquor cuius 225 causa est; te appello cuius discrimen agitur. Hoc facito quod propheta  dixit: Peccata tua in misericordiis redime. Noli tantum Deo relinquere quantum habes, si pro peccatis tuis necessarium non putas quantum habes. Aestima diligentissime culpas quas admisisti, estima peccatorum diuersitates. uide quid pro mendaciis debeas,  quid pro maledictis atque periuriis, quid pro [e 1Kb] negligentiis cogitationum, quid pro impuritate sermonum, quid pro omni denique male uoluntatis affectu. Adde postremo etiam si aliqua de his intra conscientiam tuam sunt de quibus Apostolus dicit, adulteria, fornicationes, impudicitie, ebrietates, immunditia Deo exosa , auaritia [f 1Kb] idolatrie famula, et post hec aliqua forte crimina etiam de humani sanguinis effusione contracta. Cumque omnium supputaueris numerum, expende pretia singulorum. Et post hec non quero ut pro peccatis tuis totum Deo tradas quod habes; hoc solum redde quod debes, [g 1Kb] si potes estimare quod debeas. Addo autem post ista omnia, quod cum tractaueris delicta tua atque taxaueris, tanto plus pro malis tuis debebis  quanto peccata tua uilius estimaris. [h 1Kb] Quomodo? Quoniam qui se, inquit Apostolus, existimat esse aliquid cum nichil sit, seipsum seducit . Ut non dicam tibi quod regi illi uicturo adhuc, et forte iuueni, ut festinaret tamen peccata sua redimere preceptum est. Tu autem tanto plus pro te debes, quod hec uel moriens facis uel iam iamque moriturus. Grandis enim munificentia ac deuotio futura est, que possit id compensare, quod hec tum demum Domino tuo reddis quando habere ipse iam non potes; presertim cum addatur ad ista omnia quod propheta ipse qui regem illum ad redemptionem criminum uocat, per hec ipsa que dicit debere fieri, non tam ei uenie 226 securitatem quam uiam inquirende salutis ostendit. Dicens enim: Peccata tua in  misericordiis redime, et forsitan propitiabitur Deus delictis tuis; hoc ipsum quod dicit forsitan, spem indicat, non fiduciam pollicetur. Ex quo intelligi potest quam difficile iam in supremis positi peccatores qualibet munificentia ad perfectam indulgentiam peruenire possint, quando propheta ipse cui suadet propitiationem Dei inquirendam, promittere tamen non ausus est promerendam. Dat consilium de actu, et tamen dubitat de effectu. Hortatorem se agendi, non impetrandi auctorem facit. Quare ita? Quia omnes scilicet peccatores debent pro se uel in supremis cuncta tentare, etsi non possunt ulla presumere. Si enim regi propheta ille per solam bonorum operum largitatem absolutam indulgentiam non promittit, intelligere peccator non acta errorum penitentia  potest, quanta ei et quam larga in supremis munificentia opus est qui uult obtinere a Domino per seram deuotionem quod non potest usurpare per legem.



LIBER SECUNDUS.


I. Diximus de remediis peccatorum, immo potius de spebus remediorum atque solatiis: scilicet hoc primum inquirende salutis esse suffragium ut peccatorem peniteat erroris; tum ut iuxta sermonem sacrum statim peccata sua misericordiis redimat; postremo, si id non fecerit, ne quid saltem moriens inexpertum 227 relinquat, uel ultima sibi rerum suarum oblatione succurrat. Sed respondeatur fortasse hoc loco illud, si peccatores homines hac redimendorum criminum necessitate teneantur, sanctos absque dubio qui sint expertes criminum, non teneri, ac per hoc non habere eos causam substantie largiende qui non habeant quod redimere eos necesse sit largitate. Audio. Sed id quale sit iam uidebimus. Interim, etiamsi preterita mala non sint que sanctum  hominem oporteat rebus cunctis redimere, sunt tamen perennia bona que magno debeat comparare. Sed de hoc plenius postea. Nunc autem hoc dico libere et constanter affirmo, neminem esse omnino sanctorum qui non in multis sit Deo debitor, ac per hoc eum quecunque Domino suo dederit, non tam donare quam soluere. Ac primum ut de beneficiis generalibus dicam, id est, quo quisquis uel sanctorum es ille uel diuitum, primum beneuolentia ac dono Dei et natus et altus et educatus es, quod rebus ad uitam necessariis communitus, quod etiam non necessariis locupletatus, quod plus ad usum tibi Dominus tuus tribuit quam modus usuum postulauit, quod extendit denique super spes tuas munera sua, et, quod est maximum ac rarissimum, dona illius  etiam tua uota uicerunt. Addo autem post ista omnia quod idem Dominus qui te primum munere suo genuit, postea etiam passione saluauit, quod propter te, o homo, terram ac lutum immo exiguam terre ac luti [a 1Kb] partem rerum uniuersarum Dominus [b 1Kb] terras adiit, ex carne pariter et in carne processit humiliatus usque ad [c 1Kb] humani exordii pudorem et pannorum inluuiem et presepii uilitatem, tolerans indignas se uite istius passiones, edendi, bibendi, somni, uigiliarum egras uicissitudines, et caduce istius conuersationis contumeliosas necessitates, 228 ipsam denique hominum circa se conuersantium fetidam commorationem, populos peccatorum sordentium luto oblitos, semper male conscientie admissu reos, turpium ex se actuum nidorem exhalantes, et ideo  celestium preceptorum incapaces, nec sustinentes sacri fulgoris iubar, quia caligantes peccatis oculos splendor diuini luminis obruebat. Nec solum hoc. Sed post hec omnia, adde proteruas superbientis populi contradictiones, adde conuicia, adde maledicta, impiam insectationem, testimonium falsum, iudicium cruentum, inrisiones populi, sputa, uerbera, acerbissimas  quidem penas, sed indignitates penis acerbiores, coronam spineam, aceti poculum, cibum fellis, damnatum ab hominibus Dominum uniuersorum, pendentem in patibulo salutem humani generis, Deum terrene conditionis lege morientem.

II. Que cum ita sint, quicunque ille aut sanctus es, aut sanctum te esse credis, dic mihi, queso: nunquid solui hec sola possunt, etiamsi nulla alia debeantur? Quidquid libet enim homo pro Deo perferat, solui omnino non potest quod Deus pro homine perpessus est: quia etiamsi passio ipsa non differat genere penarum, multum tamen distet necesse est diuersitate patientum. Sed forsitan dicis generale in his que diximus omnium hominum esse debitum, et in hoc uniuersorum hominum genus indiscrete  obnoxium. uerum est. Sed nunquid aliquis ideo minus debet, si et alius idem debeat? Aut si centum hominum cautiones de centenis sestertiis scripte sint, num idcirco alleuatur unius debitum, si omnes sint eiusdem numeri debitores? Unusquisque enim, inquit Apostolus, suum onus portabit , et unusquisque pro se rationem reddet. Nequaquam ergo unius pondus pondere alleuatur alterius, nec absoluitur reus societate multorum. 229 Neque ideo minus est cuilibet tetra damnatio, si multos complices pene uideatur habere damnatus. Ita hoc quod supra dixi, licet generale sit debitum, speciale tamen esse non dubium est; licet sit commune omnium, est tamen peculiariter singulorum; ita ad omnes equaliter peruenit quod tamen de summa unicuique nil recedit.  Christus enim sicut pro omnibus passus est, sic pro singulis, et cunctis se impendit pariter et singulis, et totum se dedit uniuersis, et totum singulis: ac per hoc quidquid passione sua Saluator prestitit, sicut totum ei debent uniuersi, sic totum singuli; nisi quod prope hoc plus singuli quam uniuersi, quod tantum acceperunt singuli quantum uniuersi. Ubi enim hoc unus accipit quod uniuersi, etsi par est mensura, maior est inuidia. Quo fit ut licet ipsum accipiat, plus deuere uideatur: quia magis fit unus obnoxius, qui uidetur omnibus comparatus. Hec ergo hactenus, quia debitores Deo quidam sanctorum esse se non putant, cum debitum estimare non possint.

III. Sed dicit fortasse aliquis: Non quidem debitores non esse sanctos, sed multo tamen maiora hominum  secularium esse debita, quorum sunt plura peccata. Quod tale est ac si quispiam dicat: Ideo ego sum innocens, quia alius magis est nocens; ideo ego iustus, quia alter iniustus; ideo ego apprime bonus, quia alius singulariter malus. Iam primum enim indecorum hoc sancte menti est, ut bona sua crescere malis arbitretur alienis, et meliorem  se esse estimet [a 1Kb] comparatione peiorum. Infelicissimum enim consolationis genus est de miseriis hominum peccatorum capere solatia, cum Apostolus gaudere nos cum gaudentibus iubeat et flere cum flentibus , et non que sua sunt singulos cogitare, sed ea que aliorum . Sed esto: istius modi comparatio 230 iusta atque honesta uideatur: nunquid etiam fida existimari potest? Quis enim de illo tanto ac tam terribili futuro Dei iudicio satis certus est? Aut quis dicere potest: Ego minus debeo, ille plus debet. Quis postremo de se presumere aut de alio desperare? Omnes enim, inquit Apostolus, stabimus ante tribunal Christi , et Unusquisque suum onus portabit . Nihil ergo, inquit aliquis, inter sanctos et peccatores  est? Multum plane, et pene immensurabile. Sed quia Scriptura dicit: Beatus homo qui semper est pauidus , et nunquam est de salute propria mens secura sapientis; licet multum inter sanctos et peccatores sit, quero tamen ab omnibus religionem professis, quis sibi iuxta suam conscientiam satis sanctus sit, quis de illa futuri examinis tremenda seueritate non trepidus, quis de perpetua incolumitate securus? Quod si utique non est, sicuti neque esse debet, dicat mihi, obsecro, quilibet hominum cur non totis substantie sue uiribus ad id nititur ut uel mortis deuotione redimat quidquid uite offensione contraxit? Quanquam hec que loquor scire omnes legentes uolo, non me de omnibus sanctis, sed de his tantum loqui qui, licet religionem non  professi sint, tamen diuitias non relinquunt. De illis enim qui [b 1Kb] expediti omnibus sarcinis, Saluatoris  uiam sequuntur, et Dominum Iesum Christum non sanctitate tantum, sed etiam paupertate [c 1Kb] imitantur, nichil est quod dici possit, nisi illud tantum quod etiam propheta dixit: Mihi autem nimis honorificati sunt amici tui Deus . Hos enim ego omnes non aliter quam imitatores Christi honoro, non aliter quam Christi imagines colo, non aliter quam Christi membra suspicio, et ad hoc tantum illorum memini ut eorum memoria dignus fiam.

Iu. Sed iniuriosa illa que supra diximus, religiose professioni esse uideantur. 231 Quid enim, inquit aliquis, si uidua sit diues, et uiduitatem tamen in magna opum copia non relinquens? Quid si uirgo integritatem professa, et impolluti corporis sanctitate deuota? Quid si coniugium sine opere coniugali, negans  seipsum sibi, et habens se quasi non habens? Quid si [d 4Kb] monachus ab incunabulis Deo militans? Quid si clericus sacri ministerii seruitutem fideli seruitute consummans? Nunquid etiam hi eterne salutis fructu periclitantur, si aut uiuentes opes integras habeant, aut morientes indigentibus non relinquant? Parua est ad promulgandam de huiuscemodi questione sententiam sermo atque auctoritas mea. uideamus ergo quid de his omnibus sacrorum uoluminum lingue ac preceptorum celestium uoces sonent; et tunc rectissime secundum datam a Deo normam opinionis nostre regulam dirigemus. Ac primum: non est quod confugiendum sibi nunc quisquam putet ad ueterum exemplorum esse solatia, ut dicat aliquos fortasse sanctos aut in lege aut  ante legem diuites fuisse. Abiit quippe illud tempus, mutata ratio est. Ante Legem enim liberum omnibus  erat uel habende uel etiam consectande facultatis arbitrium: quia scilicet adhuc tunc uirga interdictorum celestium non castigabatur. Ubi enim, inquit Apostolus, non est lex, nec preuaricatio . Lex ergo fecit aliquid non licere, [a 1Kb] secundum illud: Nam concupiscentiam, inquit Apostolus, nesciebam, nisi lex diceret: Non concupisces . Et ideo opes quas ante legem Deus non reprehenderat, homo libere possidebat. In lege quoque nichilominus prope idem iuris omnibus suppetebat: quia lex hominem, dummodo iuste, habere quod uellet penitus non uetabat. Itaque tunc omnes omnino sancti cunctis facultatibus suis iuxta prescriptos legis terminos utebantur, ambulantes, 232 ut legimus, in omnibus mandatis et iustificationibus Dei  sine querela . Sicut utique illi ipsi ambulauerunt de quibus ista memorantur, sicut prophetes Anna in ieiuniis atque orationibus uiuens; sicut Nathanel ille, quem legimus, ueri Isrelite laude sublimis, et ipso Domino ac Deo teste mirabilis; sicut [b 1Kb] Tobias, magnanimitate deuotionis precepta legis excedens, sepulturis hominum mortuorum etiam cum mortis periculo seruiebat, et indigentibus usque ad indigentiam suam consulens, in tantum largitatis affectum uenerat, ut mercenario suo partem bonorum omnium deputaret; et hoc, quo magis possit mirum esse, iam diues; et, quo mirabilius, diues ex paupere, quia maiorem ferme excitant habendi cupiditatem opes post indigentiam.

u. Tales ergo tunc sancti erant, secundum legem  omnia habentes, [c 1Kb] secundum legem omnia relinquentes. Ac sic perfectus fuit omnis qui legi paruit, et tam deuotus qui sub lege tunc minus fecit, quam nunc in Euangelio qui plus facit. Tunc enim quasi Euangelium lex fuit. Quo fit quod qui se obtemperantem tunc legi prebuit, quasi [d 1Kb] Euangelium compleuit. Non est ergo quod confugiendum sibi nunc quisquam ad legem putet. uetera enim, ut ait Apostolus, transierunt: facta sunt omnia noua . Plus tunc indulgentie erat et plus licentie. Tunc esus carnium predicabatur, nunc abstinentia. Tunc in omni uita ieiuniorum paucissimi dies, nunc quasi unum ieiunium uita omnis. Tunc lesis ultio suppetebat, nunc patientia. Tunc irascentibus lex ministra erat, nunc aduersaria. Tunc accusatori gladium  porrigebat, nunc caritatem. Tunc etiam carnali illecebre lex indulgebat, nunc Euangelium nec aspectui. Tunc corporee uoluptates habebant quamdam licentiam, nunc iubentur etiam oculi custodire censuram. 233 Tunc ad multas uxores recipiendas unius mariti torum lex dilatabat, nunc etiam ad unam excludendam casti affectus deuotione constringit. Superest enim, inquit Apostolus, ut et qui habent  uxores, ita sint ac si non habeant: et qui flent tanquam non flentes: et qui gaudent tanquam non gaudentes: et qui emunt tanquam non possidentes: et qui utuntur hoc mundo tanquam non utantur: preterit enim figura huius mundi . uidete quam breuiter missus a Deo doctor cuncta moderatus sit et intra quam perfectionem uniuersa concluserit, non inlicita solum intercidendo, sed etiam licita coarctando, circumcidens scilicet, et usum coniugiorum, et infidelitatem fletuum, et intemperantiam gaudiorum, et habendi libidinem, et emendi cupiditatem, et ipsam denique mundi huius breuem atque umbratilem uoluptatem. Et hec omnia cur? Cur utique nisi, ut ipse dixit, quia preterit figura huius mundi? Quam longe sunt ergo a mandato Dei quos  cum ipsos iusserit Deus uiuentes opibus renuntiare, illi eas cupiunt etiam in cognatis suis mortui possidere. Aut quam longe ab ea deuotione sunt ut exheredent seipsos propter Deum, qui exheredare nolunt saltem extraneos propter se! Quibus libenter libere dicerem: Que insania est, o miserrimi! Ut heredes alios quoscunque faciatis, uos ipsos uero exheredatis; ut alios relinquatis uel breui diuites, uos ipsos eterna mendicitate damnatis.

uI. Sed querit fortasse aliquis, quid sit istud quod nunc plus exigat Deus a Christianis per Euangelium quam a Iudeis ante per legem? [e 1Kb] Certa istius rei ratio est. Ideo enim maiora nunc Domino nostro soluimus, quia maiora debemus. Iudei quippe habebant quondam umbram rerum, nos ueritatem;  Iudei fuerunt serui, nos adoptiui; 234 Iudei acceperunt iugum, nos libertatem; Iudei maledicta, nos gratiam; Iudei litteram interficientem, nos spiritum uiuificantem; Iudeis seruus magister missus est, nobis filius; Iudei per mare transierunt ad eremum, nos per baptisma introimus in regnum; Iudei manna manducauerunt, nos Christum; Iudei carnes auium, nos corpus Dei; Iudei pruinam celi, nos Deum celi: qui cum, ut Apostolus ait, in forma Dei esset, humiliauit semetipsum usque ad mortem, mortem autem crucis ; non contentus scilicet simplicem pro nobis subire mortem, nisi ipsam uoluntarie necis susceptionem summorum suppliciorum perpessione cumulasset. Pro hoc ergo solo quid soluere homo poterit, cui se per ultimam penarum  acerbitatem Christus impendit? Aut quid pro se dignum Domino repensabit, qui ipsum a quo redemptus est Deum debet? Hec ergo causa est qua deuotiores esse nos Dominus sibi uelit, quia tam magno deuotionem nostram pretio comparauit. Et ideo beatissimus Paulus: Quis ergo, inquit, nos separabit a caritate Christi? Tribulatio, an angustia, an persecutio, an fames, an nuditas, an periculum, an gladius  ? Non Apostolus solam pecuniam nec solas deberi a nobis diuitias Deo dicit, sed tribulationem, angustiam, famem, gladium, passionem, effusionem sanguinis, anime exhalationem, mortem denique omni penarum genere conditam. Unde intelligant omnes religiosi non satis se Deo reddere, etiam si uniuersas dederint facultates: quia licet sua cuncta dispensent, ipsos se tamen debent. Et ideo, sicut supra dicere ceperamus, si uidua est quepiam, nequaquam sibi sufficere ad eternam salutem nomen uiduitatis putet, sed uideat qualem esse in Apostolo uiduam Deus iubeat dicens: Que uere uidua est, desolata sperat 235 in Domino, instat orationibus nocte ac die. Nam que in deliciis agit, uiuens mortua est .  Uno eodemque precepto duas Apostolus formas uiduitatis expressit, unam uite, alteram mortis, cum in deliciis mortem posuit. Ergo absque dubio diuitem esse non uult quam deliciosam esse non patitur; quia omnis fructus diuitiarum in usu est positus deliciarum: alioqui remoto usu deliciarum, cause opum non relinquuntur.

uII. Cum itaque Apostolus in deliciis uidue mortem esse memorauerit, promptum est quod ad uite eterne fructum uult uniuersa distribui, qui non uult ad mortis usum aliqua reseruari. Et ideo dicit: Que uere uidua est, desolata sperat in Domino : docens scilicet parum esse si non sit uidua deliciosa, non diues, nisi fuerit Deo adherens, nisi orationi dedita, nisi a cunctis mundi inlecebris desolata, et per  hec omnia uere uidua. Quod si ita est, quecunque se uite cupit esse, non mortis, nequaquam sufficere sibi estimet si et delicias sibi ob Deum et diuitias abnegarit, nisi et oratione et labore id promeruerit ut uere uidua Dei esse uideatur: quia non est dubium quod quemadmodum quis in hoc seculo Christo adheserit, ita in Christi corpore permanebit, secundum illud: Adhesit anima mea post te, me autem suscepit dextera tua . Quo declaratur quod eam tantum animam que Deo adheserit in hoc seculo, dextera Dei suscipiet in futuro. Hec ergo uiduitatis est regula. Nam de coniugibus continentiam professis et spiritu Dei plenis dubitare quis debeat quin sua heredibus mundanis seruire nolint qui seipsos mundo eliminauerint? Quomodo enim ad se pertinentia aliis  addicant, qui ipsos se sibi denegant? Tam noua enim uirtute prediti, concessasque et, quod maius est, expertas corporum uoluptates admirabilis 236 continentie austeritate calcantes, quemadmodum aliquid rerum suarum non Deo uoueant, qui ipsum intra se Deum esse fecerunt? ut meo quidem iudicio etiam de tali coniugio rectissime dici possit: Letare, sterilis, quod non paris, erumpe et exclama quod non parturis: quia multi filii deserte magis quam eius que  habet uirum . Et sterile namque est quod non parit, et desertum quod ab omnibus se mundi inlecebris separauit, et sine uiro quod sine uiri usu ita uirum habet ut non habere uideatur. Hos ergo coniuges tales quis dubitet, et dum uiuunt, sicut in se, ita etiam in suis substantiis Deo uiuere, cum e uita exeunt, cum sua ad Deum cui uixerint facultate migrare? Aliter enim quilibet horum, si res suas seculo deditis atque ipsi seculo derelinquit, frustra sibi nomen religionis inscripsit, eique uidetur semper uixisse cui moritur. De coniugibus itaque ista sufficiunt.

uIII. Transeamus ad sacras uirgines, quibus legem deuotionis Saluator ipse prescripsit , exemplo scilicet decem uirginum, ex quibus fatuarum numerum puellarum ideo tantummodo dicit  penis perennibus dandum, quia [a 1Kb] scit ei opus misericordie defuturum. Quo dicto euidentissime docuit quanti pretii iudicarit largam misericordiam, sine qua dixit nec integritatem quidem ipsam uirgini profuturam. Sed blandiuntur sibi fortasse quedam, et sufficere sibi estimant si, cum multa [b 1Kb] ac magna in facultatibus habeant, saltem exigua largiantur. Nec ego abnuo ut si ita ratio est, ita esse credatur. Parum detur, si parum dedisse sufficit. Sed ego sufficere parum nescio: immo parum non sufficere certo scio. [c 1Kb] Si aliud ipse sciunt, apud se ipsas sciant. Ego unum scio, quod Deus dicit exstinctas fatuarum uirginum lampadas operum bonorum oleum non habentes. Sed tu, quecunque es, habere te 237 oleum abunde putas? Et ille profecto de quibus dixi  stulte uirgines sic putabant. Nisi enim habere se credidissent, [d 1Kb] prouiderant ut haberent. Nam cum postea, ut ait Dominus, mutuari uelint et omni studio atque ambitione perquirant, absque dubio etiam ante quesissent, nisi eas habendi fiducia decepisset. Et tu itaque, quecunque uirgo es, uide ne sic non habeas, licet habere te credas. Eiusdem enim nominis cuius ille, eiusdem professionis es. Tu uirgo es, et ille uirgines erant; tu presumis te esse sapientem, et ille se esse fatuas non putabant; tu lumen habere lampadem tuam iudicas, et ille profecto lumen presumptione futuri luminis perdiderunt. Nam et ideo scribuntur aptasse lampadas suas, quia illuminandas esse credebant. Et quid plura? Etiam emicuisse in eis quiddam luminis puto. Cum enim ipse,  ut legimus, exstinguendas forte lampadas suas reformidarent, habebant profecto aliquid quod uerebantur exstingui. Nec falsa opinio metuentium fuit. Exstincte siquidem, et obcecate sunt. Nihil enim profuit illi integritati quod in ea lumen uirginitatis apparuit, [e 1Kb] quia substantia olel non suppeditante defecit. Ex quo intelligimus id quod parum est quasi nichil esse: quia non satis prodest illico exstinguendum lumen accendi, nec iuuat aliquid inlucescere  quod in ipso ortu habeat occasum, et ad hoc tantummodo habere initium uiuentis ut [a 1Kb] possit initium habere morientis. [b 1Kb] Plane itaque lucerna opus est ut lumen possit esse diuturnum. Nam si in lychnis ipsis quibus ad breue tempus utuntur homines, languescit lumen ac deficit nisi oleum large fuerit infusum; quanta tibi, quecunque illa es, quanta tibi olei abundaptia opus est ut lucerna tua luceat in eternum? Nemini itaque ad uitam perennem sat est si putet se habere quod non habet. 238 Stulte enim presumptiones, perditionis cause sunt, non salutis. Nam qui se, inquit Apostolus, existimat esse aliquid, cum nichil sit, seipsum seducit . Nisi forte tibi, quecunque illa es, reuelatus a Deo modus sit largitatis, et prescriptos a Spiritu sancto  donandi terminos habeas, quos excedi piaculum putes, ac transgressionis quodammodo genus iudices si religiosior fueris quam a Deo esse iubearis. Si ita est, non prohibeo quin utaris scientia a Diuinitate concessa. Quod si tam falsum est hoc quam friuolum, que insania est ut non quanta potes omnino facias per cautam et timidam prouisionem, cum ignores penitus quid tibi competat ad salutem?

IX. Superest de ministris [c 1Kb] et sacerdotibus quiddam dicere, licet superflue forte aliqua dicantur. Quidquid enim de aliis omnibus dictum est, magis absque dubio ad eos pertinet qui [d 1Kb] exemplo esse omnibus debent, et quos utique tanto antistare ceteris oportet deuotione quanto antistant omnibus dignitate. [e 1Kb] Nihil est enim turpius quam excellentem esse quemlibet  culmine et despicabilem uilitate. [f 1Kb] Quid est enim aliud principatus sine meritorum sublimitate, nisi honoris titulus sine homine? aut quid est dignitas in indigno, nisi ornamentum in luto? Et ideo cunctos qui sacri altaris suggestu eminent, tantum excellere oportet merito quantum gradu. Si enim uiris in plebe positis et mulierculis [g 1Kb] ipsa fece [h 1Kb] infirmioribus talem  ac tam perfectam Deus uiuendi regulam dedit, quanto utique esse illos perfectiores iubet a quibus omnes docendi sunt ut possint esse perfecti, et quos tam magni esse exempli in omnibus Deus uoluit, ut eos ad singularem uiuendi normam non noue tantum, sed etiam antique legis seueritate constringeret? Nam licet decretum uetus largam cunctis ampliandarum opum 239 dederit facultatem, omnes tamen leuitas et sacerdotes intra certum habendi limitem coarctauit, quos scilicet neque segetem, neque uineam, neque ullum omnino fundum habere permisit. Ex quo intelligi potest an ea nunc [i 1Kb] Deus noster uelit in Euangelio uiuentes [i 1Kb] clericos suos mundanis post se heredibus derelinquere, que adhuc in lege positos ne ipsos quidem uoluit possidere. Unde est quod eis Saluator ipse in Euangelio  non ut ceteris uoluntarium, sed imperatiuum officium perfectionis indicit. Quid enim eum laico illi adolescenti dixisse legimus? [k 1Kb] Si uis esse perfectus, uende que habes, et da pauperibus . Quid autem ministris suis? Nolite, inquit, possidere aurum, neque argentum, neque pecuniam in zonis uestris. Non peram in uia, neque duas tunicas habeatis, neque calciamenta, neque uirgam . uidete quanta sit in utroque hoc Dei sermone diuersitas. Laico dixit: Si uis, uende que possides: Ministro autem: Nolo possideas. Sed et hoc parum existimauit si possessionem ei substantie amplioris auferret, nisi etiam peram ipsam acturo iter ongum apostolo sustulisset, et unius eum tunice singularitate multasset. Et quid postea? Nec hoc satis est. Nudis quoque insuper  seruos suos lustrare pedibus orbem terrarum iubet, et calciamenta plantis gelu rigentibus tulit. Quid dici amplius potest? [l 1Kb] Peram de apostoli manu rapuit, et peragrantibus uniuersum mundum ministris suis usum unius uirgule non reliquit. Et post hec parum est successoribus eorum, id est leuitis ac [m 2Kb] sacerdotibus, tanta diuinarum rerum administratione  fungentibus, si ipsi tantum diuites fuerint, nisi etiam heredes diuites relinquant. Erubescamus, queso, hanc infidelitatem. Sufficiat nobis quod uidemur usque ad uite terminos Deum spernere. Cur id agimus 240 ut contemptum ipsius etiam post mortem extendamus? Diximus de personis atque officiis singulorum. Et hec omnia ideo quia, ut supra diximus, quidam religionem professi aut non debere se sicut ceteros mundiales substantiam suam Domino, aut certe minus debere arbitrantur; cum utique hoc magis debeant, quia seruus qui scit uoluntatem domini sui, et non facit eam, uapulet multis; qui autem nescit, uapulet paucis . Religio autem scientia est Dei; ac per hoc omnis religiosus, hoc ipso quod religionem sequitur, Dei se uoluntatem nosse testatur.  Professio itaque religionis non aufert debitum, sed auget: quia assumptio religiosi nominis sponsio est deuotionis; ac per hoc, tanto plus quispiam debet opere, quanto plus promiserit professione, secundum illud: Melius est non uouere, quam post uotum promissa non reddere .

X. Sed forsitan dicit aliquis: Si hec ita sunt, tutior ergo est inreligiositas quam religio. Minime. Religiosus enim per hoc est debitor quod profitetur religiosum; inreligiosus autem per id quod neglexerit religionem; ac per hoc ambo habent pro diuersitate conditionis debitum suum. Religiosus debet quidquid se professus est agnouisse; inreligiosus uero etiam quod non dignatur agnoscere, secundum illud quod specialiter sermo diuinus de eo dicit: Noluit  intelligere ut bene ageret . Sed tamen qui onerasse religiosos hac re uidemur, quia professionem nominis sponsionem esse diximus religionis; remoueamus hanc sarcinam, putemus non ita esse que dixi. Consideremus denique non quid professione; sed quid ratione; non quid uoto, sed quid salubritate ipsa facere debeamus. Dicite mihi, queso, omnes religiosi, nunquid est ullus hominum qui non omnia que facit, uel salutis sue uel certe utilitatis gratia faciat? 241 Nemo, opinor. Omnes enim ad affectum atque appetitum utilitatis sue nature ipsius magisterio atque impulsione ducuntur. Ideoque et qui militant, id sibi pulchrum; et qui negotiantur, id sibi utile; et qui agricolantur, id sibi fructuosum esse existimant. Et quid plura? Fures quoque ipsi et latrones,  et uenefici, et sicarii, et omne improbe conuersationis genus, id sibi quod agit congruum putat, non quod ulli praua conueniant, sed quod ille qui prauis utitur, hoc sibi credat congruum esse quod prauum. Ergo et nos non alia opinor causa religionis philosophiam  appetiuimus quam quod nobis id conueniens arbitrati sumus, cogitantes scilicet et presentium rerum breuitatem, et futurarum eternitatem, quam paruum istud, quam grande illud; cogitantes quoque futurum iudicem et tremendi iudicii graues exitus, ardentem in medio populorum circumstantium uallem perennium lacrymarum; quam non solum introiri atque tolerari inestimabile ac summum malum, sed etiam uideri ac timeri pars mali summi sit; cogitantes quoque, inter hec horrenda et penalissima, alia hec preclara ac beatissima: nouos scilicet celos et nouam terram, uultum rerum omnium pulchriorem, eternum iustitie habitaculum, recens edificium creaturarum, aureas super rudes celos sanctorum omnium domos, aulas gemmis intermicantibus expolitas,  et immortalium metallorum fulgore pretiosas, lucem illic septuplo illustriorem, puniceo semper splendore radiantem, beatitudinem ineffabilibus bonis diuitem, letam cum incolis suis perennitatem, patriarcharum consortium, prophetarum societatem, apostolorum germanitatem, martyrum dignitatem, et in omnibus sanctis angelorum similitudinem, opum celestium copiam, 242 deliciarum immortalium affluentiam, communem cum Deo uitam. Hec itaque cogitantes, hec contemplantes, ad cultum religionis sacre officiumque confugimus, eamque nobis ad obtinenda hec bona suffragatorem quodammodo et aduocatum efficacissime intercessionis assumpsimus, atque in eis nos protectionem ac patrocinium ambitiosa humilitate contulimus.


XI. Unde cum hec tanta et cogitauerimus pariter et petierimus, uideamus nunc et expendamus diligentissime, si est uel in actibus nostris uel in substantiis unde talia ac tanta a Deo emere possimus. Quod si non est, cur, rogo, non unusquisque nostrum totum pro se offerat quod habet, quia non potest totum offerre quod debet? maxime cum Saluator ipse ac Deus noster nichil tutius ac salubrius omni homini esse dixerit quam rem suam atque substantiam in usu misericordie conlocare; idque precipue et in uetere, et in noua lege mandauerit dicens quod, qui diuidant propria, ditiores fiant, et quod misericordia a morte liberet , Et alibi de sancto uiro: Dispersit, dedit pauperibus, iustitia eius manet in eternum . In Euangelio quoque: Nolite,  inquit, thesaurizare uobis thesauros in terra . Et iterum: Non potestis Deo seruire et mammone . Et iterum: ue uobis, diuites, qui habetis consolationes uestras . Auaris quoque et inhumanitatis crimine reis: Ite, inquit, in  ignem eternum, quem parauit Pater meus diabolo et angelis eius . Quorum que pena semper futura sit, facile intelligitur, quibus sors cum diabolo deputatur: per que tamen tormenta maxima, non atrocissima illa in eis fornicationum aut homicidiorum aut sacrilegiorum crimina puniuntur, sed sola tantummodo auaritia et abdicatrix misericordie inhumanitas. Unde intelligere nos conuenit quid passuri sint 243 quos, preter alia peccata, etiam auaritia reos fecerit; cum summo supplicio afficiendi sint quos, expertes omnium peccatorum, solum auaritie crimen morte damnarit. Que utique si futura omnia credimus, absque dubio euitare debemus. Si autem non deuitamus, profecto non credimus. Si autem non credimus, Christiani nequaquam sumus.  Neque enim possumus quemquam dicere Christianum, qui non putat Christo esse credendum.

XII. Sed esto, illas quas supra diximus penas non timeamus rei; nunquid etiam premium sperare possumus non merentes? Et ideo si opes non damus ob peccatorum redemptionem, demus saltem ad emendam beatitudinem; si non damus ne damnemur, demus saltem ut muneremur: quia etiam si preterita mala non sint que oporteat sanctos redimere, sunt tamen perennia bona que magno debeant comparare; etiamsi pena non sit que timeatur, est tamen regnum quod ambiatur; ac per hoc, etiamsi non habent sancti que redimant, habent tamen que emant. Nisi forte aliquis damnum in emptione uereatur, uidelicet ne plus commodet quam recipiat, ne  grandia feneranti parua reddantur ne largitionem redhibitio non repenset, et data semel pretii magnitudine pecunia periclitetur emptoris; ac si magnum quid Domino commendarit in terra, non habeat Christus forsitan unde ei soluat in celo. Plane si ista dubitatio est, fieri nichil suadeo: quia nec prosunt omnino ulla dubitanti. Cassa quippe est operatio, si fides certa non fuerit; et frustra fenerat qui de receptione desperat. Christus enim, ut credimus, factorum omnium retributor est. Si ergo aut inopem eum qui retribuere non possit, aut infidelem putas esse qui nolit; quomodo ab eo retributionem sperare 244 poteris, quem et impossibilitatis et infidelitatis ipse damnaueris? Quod si non ita est, nec ambigis eum facturum esse que dixit; que insipientia aut qui error  est ut non ei tantum des quantum potes, cum utique non dubites multo te plus recepturum esse quam dederis? Que denique miseria ut malis nichil ex eis recipere que relinquis, cum totum possis penitus possidere quod credis? Sed  puto, non creditur Deo. Et quod dico puto, utinam ambigue putarem, et non euidenter agnoscerem. [a 1Kb] Laborarem fortasse intra me uincere opiniones meas, et cogerem sensum dubia non credere, ut  mentem melioribus applicarem. Sed quid agimus? Non dubiis rebus uincimur, et euidentibus coarctamur. Quis enim Domino mente credit, et facultate non credit? quis Deo animam suam mancipat, et pecuniam negat? quis promissis celestibus fidem commodat, et non agit ut esse possit particeps promissionum? Et ideo cum uideamus homines hec non agere, cogimur non credentes palam et euidenter agnoscere. Non licet ut eos nos Deo fidem putemus adhibere, cum illi se rebus clament negare. In quo necesse est infidelitatem pene omnium hominum plangi atque lugeri. O miseria! o peruersitas! Homini ab homine creditur, et non creditur Deo. Humanis promissionibus spes commodatur, Deo negatur. Omnia denique in rebus humanis spes futurorum agunt.  uita quoque ipsa hec temporaria non nisi spe alitur ac sustinetur. Ideo enim terris frumenta credimus, ut cum usuris credita recipiamus. Ideo in uineis labor maximus ponitur, quia homines spes uindemie consolatur. Ideo negotiatores thesauros suos emptionibus uacuant, dum uenditionibus sperant esse cumulandos. 245 Ideo nauigantes uitam uentis ac tempestatibus credunt; ut spebus uotisque potiantur. Et quid plura? Pax quoque inter feras ac barbaras gentes spe innititur, et fide astipulante firmatur. Latrones quoque ipsi et sanguinarii fidem sibi inuicem non negant, et que promiserint, mutuo seruaturos esse confidunt. Totum denique, ut dixi, inter homines spebus agitur. Solus Deus est de quo desperatur. Cumque [b 1Kb] elementa ipsa et naturam mundi Dominus  noster fidelem fecerit, illi tantum prope ab omnibus non creditur, qui solus fecit ut rebus omnibus crederetur.

XIII. Sed dici forte hoc loco possit, quod rebus suis utantur homines non esse infidelitatis interdum, sed necessitatis, neque Deo non credere religiosos, sed uite atque usui necessaria reseruare: multos enim sanctorum hominum a summa dispensandarum opum perfectione aut sexu nonnunquam, aut etate, aut ipsa infirmioris corpusculi imbecillitate prohiberi. Esto, hoc ferri possit; sed tamen etiamsi feratur, ita ferendum est ut pro qualitate necessitatum atque causarum sufficientia retineantur, immoderata resecentur. Habentes enim, inquit Apostolus, uictum et uestitum, his contenti sumus. Nam qui uolunt diuites  fieri, incidunt in tentationem [c 1Kb] et laqueum diaboli . Ergo, ut uidemus, in rebus tantum necessariis salus est, in superfluis laqueus; in mediocritate Dei gratia, in diuitiis diaboli [d 1Kb] catena. Denique quid statim Apostolus subdit? Que demergunt, inquit, hominem in interitum et perditionem. Ergo si diuitie interitum in se habent, euitemus opulentiam, ne in interitum corruamus. Ampla ac locuples facultas perditionem inferre dicitur. Refugienda  est ampla possessio, ne consequatur profunda perditio. Ac per hoc, siue sexus, siue etas, siue infirmitas necessaria uictui requirant, sufficientibus debent 246 esse contenta; ita ut quidquid temporarium excedit usum, religiosum absumat officium. Ceterum si tu, quicunque aut quecunque illa es sancte professionis, aut conseruandis opibus aut cumulandis facultatibus inhies, superflue de infirmitate causaris. Nunquid enim infirmior sexus ducere aliter uitam non potest, nisi animi sui curas multa ingentis patrimonii administratione distenderit? Nunquid puella sacra aut uidua castitate deuota seruare illesam sancte professionis perseuerantiam non ualent, nisi argenti et auri ponderibus incubauerint, ac tantas intra conscientiam opes possidere se nouerint  quantas usus possidentium non requirit? Aut quia huic et sexui pariter et pudori quies maxime necessaria est, nunquid impossibile sibi quepiam forte estimat inter pauca famulantium ministeria inuiolatam quietem posse seruare, nisi aures eius familie ingentis strepitus uerberarit et turbarum circumsonantium tumultuosus clamor obtuderit? Que utique sancte anime et quietem ueram desideranti non pati tantum nimis magna inquietudo, sed etiam uidere quodammodo pars est inquietudinis, quasque etiam si subdere aliquis discipline ac silentio uelit, comprimere tamen earum inquietudinem cum sua quiete non possit: adeo etiam [a 1Kb] ipsa emendatio aliene inquietudinis perturbatio est nostre quietis. Hec autem que de hoc sexu locuti sumus, ad omnes pertinent,  omnique pariter etati, sexui, infirmitatique conueniunt. Non est itaque quod competere quisquam aut non obesse diuitias religioni putet: impedimenta hec sunt, non adiumenta; onera, non subsidia. Possessione enim et usu opum non suffulcitur religio, sed subuertitur, secundum illud quod Dominus ipse dicit: Sollicitudo seculi istius et fallacia diuitiarum suffocant 247 Dei uerbum, et sine fructu efficitur . Proprie utique ac satis pulchre fallaces dixit esse diuitias. Bona enim et putantur et appellantur; ac per hoc fallunt homines nomine presentium bonorum, cum sint cause malorum eternorum.

XIu. Sed licet hec ita sint, ut Deus ipse predixit, acquiescamus tamen miseriis quorumdam atque languoribus,  qui putant se sine magnis omnino opibus uitam agere non posse. Esto tu, quicunque aut quecunque illa es sancti nominis ac professionis; esto diuitias, esto copias tuas usque ad finem uite istius habeas, dummodo saltem in fine tibi conferas. Esto, rebus ac facultatibus tuis in uita hac uti uelis, dummodo tui uel moriens non obliuiscaris, et ad eius cultum atque honorem referendam tibi substantiam tuam memineris cuius te munere accepisse cognoscis. Humanum  est quod ab omnibus uobis, o diuites mundi huius, petitur, ac deliciosum. Si impetrari ab unoquoque uestrum non potest ut esse in hoc seculo pauper uelit, prestet sibi saltem ne in eternitate mendicet. Qui presentem inopiam tantum fugitis, cur in perpetuum non reformidatis? In breuibus meticulosi, longa et interminabilia uitate. Quid tantopere in uita ista paupertatem horretis, quid expauescitis? Minus multo est quod hic timetis. Si tenuitatem temporariam grauem ducitis, qualis, queso, erit illa que nunquam desinet? Quasi uestri apud uos animi rem agimus uestrique uoti. Si usu uestrarum rerum penitus carere non uultis, id agite ne aliquando careatis. Deliciosam a uobis rem et uoluptariam poscimus. Qui sine diuitiis omnino esse non acquiescitis,  id agite ut diuites semper esse possitis, secundum illud: Si ergo delectamini sedibus et stemmatibus, reges populi, diligite sapientiam, ut in perpetuum regnetis . 248 Alioqui qui error aut que insania est, quemquam hominum esse posse qui acta in amplis opibus, quod solum sufficit ad reatum, usque ad diem ultimum uita, nec in supremo quidem exitu large ac salubriter sui memor sit, nec in ipsa iam de suo sibimet egra extremitate succurrat (presertim cum in diuitiis, per se Dominum accusantibus, secundum illud, ue uobis diuites , et non uel in ultimis suis id agat, id elaboret, id omni rerum suarum ambitu  promereatur, ne reus exeat, ne reus uadat, ne cruciandum postea corpus, crucianda etiam ad presens anima derelinquat? Quis ergo est aut tam infidelis aut insanus qui hec non cogitet, hec non timeat, qui de substantia sua aliis magis quam sibi consulat, et cuncta penitus spe uite huius, cunctis subsidiis destitutus, unam tantummodo tabulam, cui inherere adhuc quasi in medio mari naufragus possit, amittat, nec amittat tantummodo, sed abiiciat atque a se penitus expellat, omnibus modis id elaborans ne quid sibi omnino reliquum esse faciat quo periturus euadat?

Xu. Que cum ita sint, dicite mihi, queso, omnes Christum amantes, si esse ulli omnino homines tam seui ac tam crudeles aduersum inimicos suos possunt quam sunt isti aduersum se: nulli quippe sunt tam  feri, tam inhumani, qui non uel desperatos iam atque morientes aduersarios suos persequi desinant; isti seipsos etiam in morte positi persequuntur. Annon est hoc persecutio, aut esse alia maior potest, exheredari hominem a se ipso, [c 1Kb] extorrem bonorum omnium fieri, et quasi in exsilium a se ipso agi? atque hoc non communi more aut usitato, sed nouo et crudelissimo. 249 [d 1Kb] Omnes enim exsules, etsi corporibus ablegantur, animis non eliminantur; etsi  carne captiui sunt, cordibus tamen, si uolunt, liberi perseuerant. Hoc autem unde nunc loquimur, nouum exsilii genus atque tormentum est, scilicet ubi in exsilium anima ipsa mittitur, ubi e facultatibus suis spiritus abdicatur. O quanto leuiores sunt extranei et carnales inimici! Illi enim corporum tantum [a 1Kb] hostes sunt, uos et animarum. Leue est itaque, in comparatione facinorum uestrorum, illorum odium. Facile est enim quidquid in presenti seculo nocet. Illud graue, illud perniciosum est quod in eternitate iugulabit. Et ideo Saluator ipse, Nolite eos, inquit,  timere qui possunt corpus occidere, animam autem non possunt . Facile est ergo odium quod corpus ledit, non ledit animam: quia leso corpore, anima extra damnum est, et passionibus carnium beatitudo spirituum non interpolatur. Illud itaque, illud inexpiabile malum est, illud estimari omnino non potest, quod totum omnino hominem sine fine damnabit. Et ideo leuiores uobis inimici uestri sunt quam uos ipsi. Omnis siquidem inimicitia morte dissoluitur. uos contra uos ita agitis, ut inimicitias uestras nec post mortem euadatis.



LIBER TERTIUS.


250I. Duobus superioribus libris cum duabus filiorum tuorum partibus, id est, una mundi amatrice, alia religionis imaginem preferente, o domina mi Ecclesia Dei, quasi separatim locuti sumus. In hoc autem, si Deus annuerit, ad utramque, prout causa ac ratio postulauerint, loqui cupimus, nunc diuisim ulterutram, nunc ambas pariter alloquentes. Superest ut ab utraque earum agnoscente in lectionis serie partes suas, quidquid pro affectu Dei a nobis dicitur, cum affectu Dei recipiatur. Igitur quia in cunctis que iam locuti sumus, speciale Christianorum omnium bonum misericordiam ac largitatem esse memorauimus, precipuaque in eis et merita sanctorum et peccatorum remedia contineri idoneis, ut reor, ac multis testibus approbauimus, non opinor a quoquam plura  exspectari; maxime cum si quis cupidus est plurium, ipsos adire debeat libros Dei, qui tam multis ac magnis testibus pleni sunt, ut uniuersarum celestium litterarum pene unum sit testimonium. Superest aduersum eas responsionum infidelium causas, que a quibusdam mortifere excusationis gratia opponi solent, quippiam dicere. Loquens Saluator in Euangelio, propterea commodari hominibus opes a Domino ac pecuniam dicit, ut cum usuris multiplicibus commodata reddantur, dicens auarissimo debitori: Serue male ac piger, sciebas quod ego meto ubi non semino, et congrego ubi non sparsi: oportuit ergo te pecuniam meam dare nummulariis, et ego ueniens cum usuris recepissem quod meum est. Tollite itaque ab eo talentum, et date ei qui habet decem talenta . Ac paulo post: Et seruum, inquit, nequam proiicite in tenebras exteriores: ibi erit fletus et stridor dentium. Quod tamen etsi etiam ad aliud referri potest, tamen loco quoque et cause huic non insalubriter coaptatur. Cum enim nummularii Saluatoris pauperes et egeni recte intelligantur, quia pecunia que talibus dispensatur augetur; cum usuris absque dubio 251 Deo redditur quidquid egentibus erogatur. Unde et alibi apertius ipse Dominus distribuere diuites opes mundi et facere sibi sacculos qui non ueterascant iubet . Sed et in uase electionis  sue idcirco locupletibus diuitias a Domino dari in dicat, ut bono opere ditescant . Et ideo etiam ego minimus et indignissimus famulorum Dei primum ac saluberrimum religionis officium esse dico ut Christianus diues, dum in hac uita est, diuitias mundi huius pro Dei nomine atque honore consumat; secundum autem, ut si id uel metu, uel infirmitate, uel necessitate aliqua prepeditus forte non fecerit, saltem moriens uniuersa dispenset.

II. Sed dicit fortasse: Filios habeo. Iam de hoc quidem principalis libelli pagina et conuenientia, ut arbitror, et non pauca memorauit, satisque ad hanc rem Domini sermo sufficit dicens: Qui amat filium aut filiam super me, non est me dignus . Sed et propheticum illud quod ait neque patres  pro filiis, neque filios pro parentibus iudicandos, sed unumquemque hominum aut sua iustificatione saluandum aut sua iniquitate periturum : ac per hoc quaslibet diuitias homo filiis suis congerat, nequaquam hoc ei proderit in iudicio quod diuitem reliquit heredem. Sed esto, ignosci parentibus possit si ex parte aliqua hereditarias facultates filiis derelinquant, si tamen idipsum bonis, si tamen sanctis. Esto quoque, ignosci possit si etiam malis quiddam atque uitiosis. Habere aliquam excusationis speciem uidentur dicentes: Pietas uicit, uis sanguinis compulit, natura ipsa quasi amoris manu in ius suum traxit: sciuimus quid iustitia Dei posceret, quid sacra ueritas postularet; sed subacti, fatemur, sumus iugo incarnate necessitudinis, et dedimus captiuas manus  uinculis caritatis: cessit sanguini fides, et uicerunt deuotionem religionis iura pietatis. 252 Dici aliquid potest, tametsi salubriter dici non potest: est umbra excusatiuncule non excusans, dans reo deprecatiuncule speciem, non reatus securitatem. Nequaquam enim id ulli spondeo quod possit cuiuslibet rei firmum habere subsidium, si aliquid plus amauerit quam Deum, secundum illud quod scriptum est, in hoc futurum esse iudicium quod uenerit lux in hunc mundum, et dilexerint homines magis tenebras quam lucem . Nemini enim dubium est totum id tenebras  futurum homini quidquid diuine pretulerit caritati. Hec ergo ita sunt. Sed esto, ut dixi, indulgeri parentibus possit nature insalubriter indulgentibus. Quid quod [a 1Kb] nonnulli filios non habentes, a respectu se tamen salutis sue et remedio peccatorum penitus auertunt, ac licet semine sanguinis sui careant, querunt tamen quoscunque alios quibus substantiam proprie facultatis addicant, id est, quibus umbratile aliquod propinquitatis nomen inscribant, quos sibi quasi adoptiuos imaginarii parentes filios faciant, et in locum eorum que non sunt pignorum perfidia generante succedant? ac sic miserrimi quique et impiissimi, cum uinculis filiorum non constringantur, ipsi tamen sibi uincula parant quibus infelicia animarum suarum colla constringant; cum uis domesticorum discriminum  nulla sit, foris discrimen arcessunt; et licet cause desint periculorum, ruunt tamen quasi in interitum uoluntarium: quorum errores infelicissimi quo affectu animi accipiendi sint [b 1Kb] ac ferendi, prope incertum apud quosdam uideri potest irascendum ne iis an dolendum sit. Error enim dolore dignus est, impietas exsecratione. Ad fletum trahimur infelicitate, ad iracundiam infidelitate. In una re est quod pro hominum insipientia lugeamus, in alia quod pro Dei amore moueamur, 253 ullum omnino hominum inueniri aut esse posse qui decurso infelicis uite istius breui spatio, in ipsa extremitate iam pendens, iturus illico ad tribunal Dei, quidquam aliud cogitet preter finem suum, quidquam aliud preter exitum suum, quidquam aliud preter periculum suum; et neglecta spe sua atque  anima, cui opitulari aliquatenus uel in ultimis suis omni studio, omni nisu, omni re ac substantia sua debeat, hoc solum cogitet, hoc solum animo suo uoluat, quam laute heres suus res suas comedat!

III. Miserrime omnium, quid sollicitus es, quid estuas, quid auctorem rerum periturarum ipse te facis? An times forte ne desint qui, te mortuo, quod dereliqueris uorent? Nolo metuas, nolo uerearis. Utinam tam facile tu saluus esses quam tua omnia deperibunt! O infidelitas, o peruersitas! Etiam uulgo dictum est, omnes sibi melius uelle quam alteri. Nouum hoc monstri genus est, cuilibet quemquam uelle consulere, tantum ne sibi. Ecce iturus es, infelicissime omnium, ad examen sacrum, ad tremendum illud intolerandumque iudicium, ubi peregrinanti anime atque  anxie nullum potest omnino esse solatium nisi sola tantummodo bona conscientia, nisi sola tantum innocens uita aut, quod proximum est bone uite, misericordia; ubi reo homini nullum est adiutorium nisi sola mens larga, nisi penitentia fructuosa et eleemosyne copiose quasi manus ualide, ubi denique pro diuersitate meritorum aut summum bonum inuenies aut summum malum, aut immortale premium  aut sine fine tormentum. Et tu de locupletandis quibuscunque heredibus tuis cogitas, de opibus agnatorum tuorum cognatorumque suspiras, quem potissimum ditiorem patrimonio tuo facias, cui supellectilis uarie ornamenta transcribas, cuius apothecas copiis tuis repleas, cui 254 maiorem seruorum numerum derelinquas! Infelicissime omnium, cogitas quam bene alii post te uiuant, non cogitas quam male ipse moriaris! Dic mihi, queso, o miser, o infidelis, cum multis patrimonium tuum diuidas, cum multos facultatibus tuis dites, nunquid de solo te es tam male meritus ut tibi nec inter extraneos locum facias heredis? Ecce exspectat te iam egressurum de uita ista officium tribunalis sacri, exspectant tortores angeli et immortalium tormentorum terribiles ministri; et  tu futuras post te heredum mundialium uoluptates animo uolutas, tu delicias aliorum mente pertractas, quam bene scilicet post te heres tuus de tuo prandeat quibus copiis uentrem expleat, quomodo usque ad nauseam redundantem uiscera exsaturata distendat! Infelicissime omnium, quid tibi est cum his neniis, quid tibi cum his deliramentis, quid cum stultitia huius erroris, quid cum perditione istius uanitatis? Nunquid succurrere hoc tibi inter supplicia summa poterit, si is qui res tuas prodige comedit, lautus et pransus bene eructarit, [c 1Kb] aut etiam ut tibi, qui deuoranda tua onmia tradidisti, redundanti cruditate plus prestet, si bene uomuerit?

Iu. Sed de his unde nunc loquimur, si res ac ratio postulauerint, etiam post hec aliqua subdemus. Interim  hoc specialiter dico et peculiari admonitione commoneo, ne ullum omnino aliquis quamuis carissimum pignus anime sue preferat. Neque enim iniquum est ut quilibet Christianorum etiam legitimis heredibus in seculo minus [d 1Kb] congerat, dummodo sibimet in eternitate succurrat multis modis; quia et facilius est hic deesse filiis quippiam quam parentibus in futuro, et multo leuior presens tenuitas quam eterna paupertas; maxime quia cum illic non paupertas tantum, sed etiam mors ac pena timeantur, 255 facilius est utique hic heredibus deesse quiddam de patrimonio quam illic testatoribus de salute; idque et ipsi quibus hereditas derelinquitur, si modo pietatis aliquid in se habent, specialiter uelle debeant ne illi pereant qui relinquunt. Quod utique si nolunt,  multo minus digni sunt quibus aliquid relinquatur; quia non iniuste testator sapiens non relinquit quod heres impius non meretur. Itaque optimum est ut unusquisque sibi consulat, et anime ac saluti sue omnia derelinquat. Sint quamuis interdum non filii tantum, quibus uidetur naturaliter plus deberi, sed etiam [e 1Kb] pignora alia eius uel meriti uel conditionis,  ut eis ad impertiendum quiddam ac largiendum iustitia ipsa ac Dei cultus patrocinetur, et quibus non solum pie aliquid relinquatur, sed etiam inreligiose non relinquatur. Scilicet si aut parentes sint calamitosi, aut germani fideles, aut sancte coniuges, aut, ut longius denique munus pietatis extendam, si aut propinqui inopes, aut affines egestuosi, aut denique cuiuslibet necessitudinis indigentes, uel certe, quod super omnia est, Deo dediti. Hoc enim est precipuum ac supereminens, si id ipsum quod agit aliquis pietatis officio, religionis faciat affectu. Beatus enim ille [a 1Kb] qui suos ipsos diuini amoris spiritu amat, cuius caritas Christi cultus est, qui in nature uinculo Deum cogitat naturarum patrem, et amoris munera in sacrificia conuertens, tantum sibi immortalis lucri et beatorum  fructuum parat, ut dum id quod pignoribus suis prestans Domino suo fenerat, hoc ipso quod suis liberalitatem tribuit temporariam, sibi mercedem pariat sempiternam. At uero nunc diuersissime et impiissime nullis omnino a suis minus relinquitur quam quibus ob Dei reuerentiam plus debetur, nullos pietas minus respicit quam quos precipue religio commendat. 256 Denique si qui a parentibus [b 1Kb] filii offeruntur Deo, [c 1Kb] omnibus filiis postponuntur oblati; indigni iudicantur hereditate, quia digni fuerint consecratione; ac per hoc una tantum re parentibus uiles fiunt, quia ceperint Deo esse pretiosi. Ex quo intelligi potest quod nullus pene apud homines uilior est quam Deus; cuius utique fit despectione, ut eos precipue parentes filios spernant qui ad Deum ceperint pertinere.


u. Sed preclaram uidelicet qui hec faciunt rationem consilii sui reddunt dicentes: Quid opus est ut [d 1Kb] filiis iam religiosis equa hereditatis portio relinquatur? Nihil ergo iustius, nichil dignius, quam ut quia ceperunt religiosi esse, mendicent: non quidem quod  eos hec res mendicitate oppressura sit quod a terrenis facultatibus abdicantur celum spe possidentes, cito etiam re possessuros, regente illos Deo suo ac protegente, qui eos cum immortali spe eternorum etiam sufficientia temporalium muneratur: sed tamen, quantum ad inhumanitatem parentum pertinet, egent, a quibus sic relicti sunt ut egerent. Certe etiam si qui non penitus domo eliminantur, et quibus non omnino extorribus quasi aqua et igni interdicitur, [e 1Kb] cum aut tenues aut certe usufructuarii relinquuntur; tamen tanto inferiores fratribus relinquuntur, ut etiam si paupertate non egeant, comparatione tamen egere uideantur. Dicitis: Quid opus est religiosis equam accipere cum fratribus patrimonii portionem? Respondeo: Ut religionis fungantur officio, ut religiosorum  rebus religio ditetur, ut donent, ut largiantur, ut illis habentibus cuncti habeant non habentes; immo, si tanta eorum fides atque perfectio ut habeant cito non habituri, beatius utique postquam habuerint non habentes. Cur eis, queso, 257 o inhumanissimi parentes, necessitatem indignissime paupertatis imponitis? Permittite hoc religioni ipsi, cui filios tradidistis: rectius [f 2Kb] pauperes a se fiunt. Si tantum eos inopes esse cupitis, concedite id ipsorum deuotioni. Liceat eis, quesumus, ut uelint pauperes fieri: eligere inopiam debent, non sustinere. Postremo, etiamsi sustineant, deuotione eam tolerent, non damnatione patiantur. Cur eos uelut a natura expellitis et quasi a iure sanguinis abdicatis? Et ego esse eos pauperes uolo; sed ut habeat tamen premium suum ipsa paupertas,  ac preclara demutatione eligant inopiam ex copia, ut ex inopie electione copiam consequantur. Quanquam quid ego uos per ipsum sanctissime rationis officium trahere ad humanitatem pietatemque contendo, cum id maxime obsistat, et hec res parentes  impios faciat que [a 1Kb] magis pios facere deberet? Nam cum uos ideo plus relinquere ex patrimonio uestro religiosis filiis deberetis, ut aliquid ad Deum ex facultatibus uestris saltem per filios perueniret; ideo filiis non relinquitis, ne illi habeant quod Deo relinquant. Preclara uidelicet ratione atque cautela contenti estis uos filios non agnoscere, ne illi se filios Dei esse cognoscant; magnificam repensantes beneficiis sacris uicissitudinem, dum id studiosissime procuratis, ne uel per uestros aliquid honor Dei habere possit, cum omnia uos per Dei munus habeatis. Cur rogo tam infideliter, cur tam impie agitis? Non exigimus ut uestra Domino largiamini: aliquid Deo de suo reddite. Cur tam auare, cur tam impie agitis? Non est uestrum quod denegatis. Iniquum igitur arbitramini,  ut secularibus filiis religiosos substantia pares esse faciatis? Id ergo agitis ut peniteat eos cepte religionis, quos religio apud uos fecerit uiles? Pius itaque ac bonus Dominus, 258 qui seruet in eis propositum ac professionem suam. Ceterum, quantum in uobis est, id agitis ut seculi eos cultores esse faciatis, quibus seculares filios antefertis. Quid est enim aliud quam religionem interdicere, ob religionem despectui habere?

uI. Sed iniusti fortasse uideamur cunctos parentes in hoc negotio equaliter accusando, cum scilicet non omnes pari agant iniquitate cum filiis. Sunt enim, inquit aliquis, sunt ex parentibus multi qui equales filiis suis faciant portiones; nisi quod una tantum eos conditione discernunt, quod in his partibus  que religiosis uidentur ascribi, usum iubent ad eos, proprietatem ad alios pertinere. At uero hoc multo est peius et infidelius. Tolerabilioris quippe impietatis esse uidetur cum proprietate aliquem filiis suis minus relinquere, quam proprietatem iis rerum penitus auferre. Potest enim aliquatenus ferri ista conditio, si aut amicis, aut affinibus, aut propinquis hac lege aliquid relinquatur. Filiis uero qui proprietatem rerum non tribuit, nil relinquit. Sed inuenit iniquissima infidelitas parentum quomodo a patrimonio suo Deum penitus excluderet, proprietatem rerum religiosis filiis auferendo. Usum enim his dedit, ut esset quo ipsi uiuerent; proprietatem his tulit, ut quod Deo relinquerent non haberent. O nouum inreligiose mentis ingenium! inuenit quo uideretur  filiis suis maiore erga Deum sua impietate consulere. Fecit enim ut sancta soboles usum rerum habens, ius rerum non habens, quasi locuples quidem uiueret, sed quasi mendica moreretur; ac sic testator infidelissimus plena de hoc mundo possit securitate discedere, cum sciret de suo ad Deum penitus peruenire nil posse. Quamuis in hoc ipso quod supra dixi, per usum rerum aliquam filios religiosos opum 259 imaginem possidere, ne hoc sit quidem:  quia etsi usus uidetur aliquid habere, conscientia tamen non habet. Nemo enim potest se uel breui diuitem credere, qui scit se proprium nil habere.

uII. Quid agis, miserrima infidelitas et paganice, ut ita dixerim, inreligiositatis error? Itane tantum odisti Deum, ut possis etiam filios tuos ob hoc tan tum quia ad Deum pertinent non amare? Meliore enim conditione quidam relinquunt libertos suos, quam tu relinquis filios tuos. In usu siquidem quotidiano est ut serui, etsi non optime, certe non improbe seruitutis, Romana a dominis libertate donentur; in qua scilicet et proprietatem peculii capiunt, et ius testamentarium consequuntur: ita ut et uiuentes cui uolunt res suas tradant, et morientes donatione transcribant. Nec solum hoc, sed et illa que in seruitute  positi conquisierant, ex dominorum domo tollere non uetantur. Tantum eis interdum gratia [b 1Kb] patrone liberalitatis impertit, ut etiam iuri suo detrahat quod libertorum dominio largiatur. Quanto, o quisquis ille es infidelissime pater, quanto domini illi melius cum libertis agunt quam tu cum liberis! Illi que donant, perpetuo iure donant, tu temporario; illi testamenti faciendi arbitrium dant libertis, tu tollis liberis; illi postremo seruos suos dant libertati, tu quasi addicis filios seruituti. Nam quid est aliud quam seruituti addicere, quos non uis aliquid quasi ingenuos possidere? More ergo illorum uteris qui seruos suos non bene de se meritos, quia ciuitate Romana indignos iudicant, iugo Latine libertatis addicunt: quos scilicet iubent quidem sub libertorum  titulo agere uiuentes, sed nolunt quidquam habere morientes. Negato enim his ultime uoluntatis arbitrio, etiam que superstites habent, morientes donare non possunt. 260 Ita ergo et tu religiosos filios tuos quasi Latinos iubes esse libertos; ut uiuant scilicet quasi ingenui, et moriantur ut serui, et iuri fratrum suorum quasi per uinculum Latine libertatis astricti, etiam si uidentur arbitrii sui esse dum uiuunt, quasi sub illorum tamen positi potestate moriantur. Quid tantum, queso, sceleris in titulo esse religionis putas, ut ideo eos qui religiosi sunt filios tuos esse non credas, quia filii Dei esse ceperunt? In quo tibi bone uoluntatis quasi piaculo rei facti sunt, ut idcirco eos putes habendos esse peiores quia optant esse meliores?

uIII. Sed dicitis, non eo a uobis animo hoc agi:  quod unum est ac si quispiam dicat malas res bono animo a se fieri et impietatis facinus pia mente committi. Quid prodest, o inhumanissimi parentes, quod filios religiosos bono a uobis dehonorari animo asseueratis? Res ipsa hoc respuit, res refellit. Parum est quod nudis assertionibus dicitis: ipsi actibus uestris contra uos testes estis. Indignum ergo arbitramini ut sancta ac placita Deo pignora filiis mundo seruientibus comparentur? uerum est, et bene arbitramini:  si tamen arbitrio isto iuste et in diuersum uteremini; id est, ut comparandos bonis filiis malos, et peccatores sanctis non putaretis, et qui apud Deum uita ac meritis antecellerent, iidem apud uos gratia atque honore superarent. Quid enim rectius, quid magis iustum quam ut qui meliores sunt, iidem etiam honoratiores essent; qui uincunt iudicio, iidem uincerent premio; et qui antistant in Euangelio sacro, iidem quoque in testamento humano antistarent, et hac saltem te concordaret cum uoluntate Christi parentum pietas ac uoluntas, ut quos Deus preposuisset electione, eosdem etiam parentes anteponerent dignitate? Sed non solum hoc non agitur, 261 sed in diuersum omnia aguntur. Puris enim commaculati preponuntur, fidelibus impii, preponuntur lumini tenebre,  preponitur terra celo, preponitur mundus Deo: et euasuros se huiusmodi parentes uel in hoc solo iudicium Dei estimant, qui cultum Dei et dignitatem iudicii sui indignitate conculcant?

IX. Sed uidelicet non contemptu Dei dicunt parentes hec a se fieri, sed causa atque ratione. Quibus enim, inquiunt, relictam substantiam relicturi sunt [a 1Kb] filios non habentes? Dicam quibus: Nec nominabo eos quos supra dixi, pauperes Dei, non alienos, aut longe positos, ne durum aut inhumanum forte uideatur. Illos dico charos et indiuiduos, et quos recte etiam uos qui multas soboles habetis, filiis antefertis. Ipsos se, inquam, homines, o infidelissimi parentes, ipsos se, inquam, dicimus. Nunquid potest cuilibet quidquam seipso propius, nunquid carius inueniri? Suam unicuique uestrum  animam, suam salutem, suam spem commendamus. Et pios uos esse dicitis, [b 1Kb] quia filios diligitis? Nihil plane durius uobis, nichil inhumanius, nichil tam ferum, nichil tam impium dici potest, a quibus impetrari omnino non potest ut uos ipsos ametis. Pellem, inquit diabolus in Scripturis sacris, pellem pro pelle et cuncta que habet homo dabit pro anima sua . Dilectissimam esse animam suam homini etiam diabolus non negauit; et qui auertere omnino cunctos ab affectu animarum suarum nititur, idem tamen carissimas esse debere [c 1Kb] cunctis animas confitetur. Quis ergo furor est, uiles a uobis animas uestras haberi, quas etiam diabolus putat esse pretiosas? Quis furor est, uiles a uobis haberi quas etiam ille charas  uobis debere esse dicit qui uiles facere conatur? Ac per hoc quicunque animas suas negligunt, etiam infra iudicium diaboli se amant. 262 Que cum ita sint, uidete uos, qui putatis religiosos homines non habere quibus relinquant substantiam suam, uidete uel iuxta diaboli opinionem, uidete si non habent, qui seipsos habent.

X. Sufficere quidem ad hanc negotii portionem de qua nunc agitur, hec que iam diximus satis arbitror; [d 1Kb] id est, quod preponere uitam, spem, salutemque uestram cunctis omnino rebus atque affectibus debeatis. Sed ostendi id uobis forsitan non solis uirtutibus rerum, sed etiam auctoritatibus exemplorum desideratis. Possim quidem dicere maiora exemplis omnibus Dei [e 1Kb] esse mandata, clamantia quotidie in  omni mundo: Nolite thesaurizare uobis thesauros in terra: thesaurizate autem uobis thesauros in celo . Et alibi: Quecunque homo seminauerit hec et metet . Que utique tam ad mundi homines quam ad Dei, tam ad eos qui filios habent quam ad eos qui non habent, eque pertinent; quia cum uitam eternam cuncti desiderent possidere, non est dubium quod ubi par uniuersorum uotum est ad habendum, parem esse curam omnibus ad promerendum; nec interesse ad augendam diuinorum uerborum auctoritatem, impleant ea homines, an non impleant; quia uirtutem eorum ex Domini certum est constare persona, non ex seruorum obedientia: nec addi eis nec decedere aliquid per nos potest, quorum honor per auctorem Deum semper  equalis est. Sed tamen si adiuuari se etiam exemplis hominum humana optat infirmitas, scilicet quo facilius etiam ipsa nunc faciat que alios fecisse ante cognoscat, ostendimus primo libro [f 1Kb] hec que etiam nunc ab aliquantis Christi imitatoribus fiunt, non mediocriter, sed abundanter; nec a paucissimis, sed a populis; nec ab antiquissimis, sed pene a recentissimis nuper esse completa. 263 Quid enim noui et adhuc prope in oculis constituti apostolorum Actus loquuntur? Omnes, inquam, qui credebant, habebant in unum omnia communia . Et iterum: Gratia quoque magna erat in illis omnibus: nec enim quisquam egens erat inter illos. Quicunque enim possessores prediorum ac domorum erant, uendentes afferebant  pretia uenditorum, et ponebant ante pedes apostolorum . Alibi quoque: Et nemo ex eo quod possidebat, suum proprium esse dicebat . Atque hoc non paruus credentium numerus; ne quem forsitan minus scriptorum auctoritas moueat, dum putant exempla esse paucorum. Que fuerit quippe tunc multitudo Ecclesie principalis, uel ex hoc solo agnosci potest, quod in principiis statim ipsis octo hominum millia biduo Ecclesie accessisse referuntur ; pateatque estimationi que ceteris diebus uniuersi generis multitudo concreuerit, ubi duo tantummodo dies, preter disparem etatem pariter ac sexum, tantam uirorum copiam procrearunt. Unde cum et tam innumerabilis iam tunc et tam perfecta plebs fuerit, quero a uobis cum  quibus loquor, cuncti parentes, in illis tot ac tantis tunc credentium millibus, tanta fidei perfectione uiuentibus, omnesne cum filiis an omnes sine filiis fuerint? Neutrum, opinor. Nulla enim Ecclesie plebs est non de utroque permixta. Intelligere ergo possunt quicunque ex Christianis filios non habent cui relinquere substantias suas debeant, cum uideant cui reliquerint tunc illi filios non habentes. Sin autem habent, discant quid etiam ipsos oporteat facere, cum uideant tunc parentes amorem filiorum Dei filiis pretulisse. Habet igitur omnis etas, habet omnis conditio quod sequatur. Quicunque est particeps fidei participem se beati faciat exempli. 264 Si illi tunc ob Deum donantes omnia sua, etiam seipsos exhereditauere uiuentes, discite uos, quesumus, bona uestra uel ipsi [a 1Kb] hereditare  morientes. Que quidem, ut dixi, etiam uos, o infidelissimi parentes, curiosius attentiusque pro uobis conuenit cogitare. Oportet quippe uos, mihi credite, etiam inter filios uestros salutis animarumque uestrarum non obliuisci. Propinqua enim uestra pignora esse uobis et coniunctissima satis certum est. Sed, mihi credite, nemo uobis propinquior, nemo coniunctior quam uos ipsi. Amate itaque, non obsistimus, amate filios uestros, sed tamen secundo a uobis gradu: ita illos diligite, ne uos odisse uideamini. Inconsultus namque et stultus amor est, alterius memor et sui immemor. Non accipiet, inquit Scriptura sacra, iniquitatem filii sui . Et Apostolus, Unusquisque, inquit, proprium onus suum portabit.


XI. Relicte itaque filiis diuitie parentes non liberant de mendicitate: immo relicta immoderate filiis facultas, parentum est sempiterna mendicitas: ac per hoc nulli parentibus magis noxii quam filii nimis amati. Dum enim illi patriis bonis affluunt, parentes in sempiternitate cruciantur. Etiamsi tam pius sit filius ut refrigerandi supplicii paterni  gratia communicare cum patre postea bona relicta cupiat, non ualebit. [b 1Kb] Reddere siquidem post mortem patri pietas filii non poterit, quod unicuique indeuotio sua et infidelitas denegarit. Ideoque, iuxta Apostolum, unusquisque sarcinas suas cogitet, quia unusquisque hominum sua onera portabit. Flamme infelicium mortuorum diuitiis non refrigerantur heredum. Diues ille in Euangelio qui purpura induebatur et bysso , absque dubio qui locuples in hoc seculo 265 ipse fuerat, etiam heredes suos morte ditarat. Sed nequaquam hoc ei proderat, quod opibus ac talentis eius germani diuites incubabant; et ille guttam refrigerii impetrare non poterat. Illi erant in abundantia, sed ille in egestate; illi in gratulatione, sed ille in dolore; illi in diuitiis,  sed ille in tormentis; illi fortasse iugiter in luxuria, sed ille semper in flamma. O infelix ac miseranda conditio! Bonis suis aliis preparauit beatitudinem, sibi afflictionem; aliis gaudia, sibi lacrymas; aliis uoluptatem breuem, sibi ignem perennem. Ubi erant tunc affines, ubi propinqui, ubi uel filii, si quos habuerat, uel germani quorum meminerat, et quos certe tanto amore dilexerat ut eorum ne in supplicio quidem positus obliuisceretur? Quid ei proderant, quid suffragabantur? Torquebatur infelix; et opes suas aliis deuorantibus, ille refrigerii guttam ardens petebat, et impetrare non poterat. Et hoc, si quid addi ad penam potest, per illum sibi tribui postulabat quem aliquando contempserat, per illum qui in pure ac sanie computruerat, per illum cuius fetorem  ac squalorem longe refugerat, qui membrorum suorum ulceribus canes pauerat, quem scatentes uermium globi etiam intra recessus peresi corporis exararant. O grauis nimium et lugenda conditio! Pauper beatitudinem emit mendicitate, diues supplicium facultate. Pauper, cum penitus nil haberet, emit eternas diuitias egestate. O quanto has facilius tam multa rerum possessione diues potuerat comparare, qui inter tormenta estuans, et inter supplicia proclamans: Pater, inquit, Abraham, miserere mei, et mitte Lazarum, ut intinguat extremum digiti sui in aqua, ut refrigeret linguam meam, quia crucior in hac flamma . Non horrebat tunc scilicet diues ille Lazari quondam pauperis manum, nec dedignabatur auxilium. 266 Inseri eius digitos ori suo et  mitigari intolerandas faucium flammas illius pridem fetide ac squalentis manus munere postulabat. O quanta rerum mutatio facta fuerat! Tangi tunc ab eo desiderabat, quem etiam uidere ante despexerat.

XII. Hec ergo diuites cogitent, qui redimere facultatibus suis nolunt ne ista patiantur. Diues fuit ille de quo nunc loquimur: diuites sunt et isti ad  quos nunc loquimur. [a 1Kb] Unius sunt nominis. Caueant ne sint etiam conditionis unius. Non liberabunt enim filii diuites parentes reos, nec restinguet flammas miseri testatoris deliciis affluentibus opulentus heres. Durum est ab aliquo filiis ac propinquis parum relinqui. Multo est durius in eternitate torqueri. Opinor enim diuitem illum, cum torqueretur, non tantum delectabant opes heredis sui, quantum angebant tormenta corporis sui; non tantum delectabat quod heres suus bene epulabatur, quam angebat quod ipse male cruciabatur; non tantum delectabat quod heres suus in exquisitis deliciis affluebat, quantum angebat quod ipse intolerandis ignibus diffluebat; non tantum delectabat quod heres suus pascebat parasitos et helluones copiis  suis, quantum angebat quod ipse pascebat flammas medullis suis. Et puto si quis ei tunc optionis copiam prestitisset, utrumne mallet diuites heredes suos esse, an se in miseriis tormentisque non esse; uoluerat profecto illos omnibus bonis alienari, dummodo ille posset malis omnibus liberari; uoluerat offerre omnia que possederat, dummodo euaderet que perferebat: uoluerat cunctam illam substantiam quam habuerat et temporales argenti et auri thesauros pro se dare, ut iuges suppliciorum immortalium cruces et perenne illud incendium superiacta, si quo modo posset, diuitiarum suarum mole restingueret, 267 et exundantes ignium globos opposita ingentium facultatum immensitate prohiberet. Et quid dicam uoluisse eum, ut interminabile illud malum redimeret  facultatibus suis? Plus dico aliquid. uoluerat omnem substantiam suam tradere, ut posset sibi, in flammis situs, unius saltem hore requiem comparare. Desiderans enim ad mitigandas faucium flammas uel tinctum aqua pauperis digitum; quomodo non quantolibet pretio mercari requiem preoptauerat, qui paruam refrigerii guttam tam magno ambitu postulabat? Sed iamista quid proderant aut quid iuuabat miserum, quod tunc pro se offerre omnia uolebat qui male ante noluerat? uel quid tunc proderat quod dare cuncta cupiebat que iam amiserat, qui nichil tunc pro se dederat quando omnia possidebat? Sera quippe, ut ait in Scripturis Spiritus sanctus, sera est penitentia mortuorum. Quomodo? Non est enim, inquit ad Deum Patrem sermo diuinus, non est in morte qui memor  sit tui; in inferno autem quis confitebitur tibi ? Excludi penitus a confessione peccati peccatorem mortuum protestatur, nec posse esse quemquam postea Dei memorem, qui in hac uita sui fuerit oblitus. Adeo omnis ei spes penitus abscinditur et omnis uite aditus obseratur; ut cum una sit reo salutis uia preces ad Deum fundere et celestem misericordiam incessabiliter orare, etiam hac peccator  lethifere obliuionis animaduersione damnetur; ut ei nec memoria quidem Dei, a quo sperare debeat, relinquatur. Hec ergo cogitent qui dum filios habere post mortem diuites cupiunt, futurorum suppliciorum nec in morte meminerunt. Hec cogitent qui ut in hac caduca et breui uita heredes diuites habeant, eterna seipsos morte condemnant, in quo quidem [b 1Kb] non tam heredibus consulunt quam sibi obsunt, non 268 tam illos amant quam se oderunt: quia non tam salubris amor est qui breui consulit, quam graue odium quod in eternitate cruciabit. Et ideo Deus noster, ut primo dudum libello diximus, disciplinam parentes thesaurizare iubet filiis, non pecuniam; perennia precipit, non peritura, conferre: scilicet quia res istiusmodi atque opus sanctum et filiis pariter et parentibus  prosunt: filiis utique per discipline institutionem, parentibus per munificentie largitatem. Et filiis enim hoc disciplina prestat ut salutem capiant perpetuam, et parentibus largitas ut mortem effugiant sempiternam.

XIII. Sed cui hec dicimus, aut cur dicimus? Ubi apertas aures aut uidentes oculos inuenire poterimus? Omnes enim, ut de impiis legimus, pene omnes declinauerunt, simul inutiles facti sunt: non est qui faciat bonum, non est pene usque ad unum . Noua quippe amentia tam seculares quam etiam quosdam religionem professos incessit homines. Siquidem, ut dudum dicere ceperamus, iam non tantum filiis aut nepotibus, quod ob nature necessitudinem ferri potest, sed etiam agnatis atque cognatis;  neque solum, ut aiunt, ex directo, sed etiam ex obliquo et ex transuerso, immo potius ex aduerso peruersoque uenientibus, res proprie facultatis, id est, pretium sue redemptionis addicunt, [c 1Kb] sicut scriptum est: Non dedit Deo propitiationem suam, et pretium redemptionis anime sue . Et paulo post: Simul, inquit, insipiens et stultus peribunt: et relinquent alienis diuitias suas: et sepulcra eorum domus eorum in eternum . Quid inter stultum sit et insipientem, non est nunc disserendi locus; nec sane interest que inter eos meritorum sit differentia, quorum est una perditio. Quod cause itaque sufficit, cum dixisset simul insipientem 269 et stultum esse perituros; uideamus quid uel ad causam uel ad cumulum perditionis adiecerit. Relinquent,  inquit, alienis diuitias suas. uerum est. Quid enim siue tam stultum siue tam perditum, quam ut aliquis de suo non sibi consulat, presertim cum Deus dicat nichil prodesse homini si totum mundum lucrifaciat, anime autem sue detrimentum patiatur? Aut quam dabit, inquit, homo commutationem pro anima sua ? Si ergo homines totum mundum spernere oportet ne animarum damna patiantur, et  propter suam salutem debet quispiam etiam sua lucra contemnere; quam infidelis est, quam insipiens est qui, ut alium diuitem faciat, animam suam ipse condemnat? maxime cum et ille non multum adipiscatur qui usum temporalium rerum accipit, et ille inestimabilia damna perferat qui fructum beate eternitatis amittit. Nam et ideo sequitur in psalmo: Sepulcra eorum, domus eorum in eternum. Quam misera ergo erit perdita sors eorum qui quasi sepulcris perennibus deputati, quam conditionem post mortem preferunt corporum, eamdem quodammodo patiantur animarum! et quidem minus miseram si eamdem, aut si ad eos ad [a 1Kb] iumenta insipientia nec bonorum sensus nec malorum [b 1Kb] passio pertineret. Sed illud acerbum atque intolerabile quod similiter pereunt,  sed non similiter pumuntur: illorum enim mors sempiterna sine sensu est, istorum omnium cum dolore: ac sic conditionem hominum peccatorum perditio quidem facit pecudibus esse similem, sed tamen penam grauiorem. Cogitent igitur cuncta ista que dicimus, immo cogitent cuncta illa que Deus dicit, qui sibi nec ante mortem omnino consulunt, nec in morte succurrunt, apud quos obliuio est penitus suarum animarum. Nec interest pene iam apud homines 270 quibus consulant, dummodo sibi omnino non consulant. Si qui enim ex istis de quibus loquimur, morte appropinquante filios non habent, querunt infidelissime quos aut propinquos aut affines suos dicant; aut si id forte deest, querunt saltem aliqua nouarum necessitudinum ficta nomina. Nec interest, ut dixi,  apud eos quorum meminerint, dummodo sui obliuiscantur; non interest quos amare se dicant, dummodo animas suas oderint; non interest quos diuites faciant, dummodo se eterna mendicitate consumant.

XIu. O infelicitas, o insania! Quid tantum, queso, de se miserrimi omnium male promeruerunt, ut dum aliorum uoluptatibus seruiunt, se perpetuo persequantur! uideas enim a quibusdam infelicissima uanitate inuestigari quosdam nouos ac nobiles propinquos, uideas incognitarum agnationum pudenda nomina et recentium ac prepotentium affinitatum ridicula commenta, cum dicat quis de aliquo adoptiuo ac subitaneo propinquo: Illum heredem facio [c 1Kb] parentem meum. Aut quecunque sancte professionis  uidua uel puella: Illum heredem scribo proximum meum. Ac sic quidam quos in omni uita quasi extraneos alienosque habuerant, subito in extremis propinquos habent; et qui extranei semper fuere uiuentium, parentes esse incipiunt mortuorum. Introducunt enim repente in testamentum quos nunquam introduxere in affectum; et hoc maxime, ut dixi, aut locupletes, aut nobiles, aut honoratos, et qui nisi potentes essent, parentes forsitan non fuissent. Ridicula miseri testatoris ambitio, dans censum proprie facultatis ad comparandum mendacium propinquitatis, emens pretio hereditatis nomen heredis, et totis patrimonii sui uiribus hoc elaborans ne se ille qui heres scribitur parentem 271 neget, et ut testator infelicissimus stultissima ac miserrima uanitate, facto  herede nobili, quia in uita sua humilior esse uisus est, [d 1Kb] honoratior in morte esse uideatur. O cecitas, o insania! quanto studio, infelicissimi homines, id efficitis ut miseri in eternitate sitis? Quanto minore cura, minore ambitu id uobis prestare potuistis ut semper beati esse possitis? Cuius quidem rei causam aliam omnino inuenire non possum, nisi solam tantummodo incredulitatem atque perfidiam, id est, quod aut iudicandos se a Deo homines esse non putant, aut resurrecturos omnino esse non credunt. Nemo est enim qui resurrecturum se et iudicandum a Deo de operibus bonis ac malis certus sit, qui non uel spei ac beatitudini sue prestet ut pro bonis operibus perennia bona capiat, uel timori atque discrimini ne pro malis mala eterna patiatur.


Xu. Sed abhorrere hoc uidelicet a Christiano nomine uidetur, ut [e 1Kb] dicatur futura non credere. Quid ergo cause est, ut si credit que dixit Deus, non timeat que minatur Deus? Si non credit uerbis que dixit Deus, non credat premiis que promittit Deus! Neque enim se probat promissionibus Dei credere, qui non sic agit ut possit ad promissa a Deo premia peruenire. In ipsa quippe hac uita hominum, si iudicandum se aliquis ab humana hac potestate et rapiendum se ad tribunal terrenum esse cognouerit, aduocatos requirit, patronos adhibet, [f 1Kb] officialium gratiam fauoremque mercatur; et hec omnia metu iudicii futuri agit, cum tamen euentum iudicii comparare non possit: adeo etsi uictoriam emere ipsam  non ualet, spem tamen uictorie magno emit. Dic mihi quisquis ille es qui credere te iudicium Dei dicis, tu si uel supradictorum exemplo hominum iudicandum te esse a Deo crederes, 272 nonne spem ac salutem tuam quolibet pretio comparares? Sed non credis utique, non credis; et licet credulitatem tuam uerbis tuis uelis asseuerare, non credis. uerbis enim, ut ait Apostolus, confiteris, sed factis negas . Denique, ut infidelitatem tuam tibimet ex teipso probem, dic mihi, obsecro, quisquis ille es qui substantiam tuam uel propinquo cuipiam diuiti, uel affini, uel si hi forte desunt, etiam extraneo derelinquis; cur eam non sanus a te atque incolumis abdicasti? cur non sospes ac uegetus heredibus tradidisti? sed in testamento ipso prouidentissime caues  et sollicite ac diligenter inscribis: Quando ego ex rebus humanis excessero, tunc mihi tu ille carissime heres esto. Dic mihi, queso, cur huic carissimo, ut ipse ais, ac deuinctissimo tuo tandiu nichil de tuo tribuis, tandiu nichil de tuo tradis, quandiu te putas esse uicturum, sed tum cum te uides esse moriturum? Et quid dico cum esse te moriturum uides? Immo id caues prouidentissime ne uel spirante, uel moriente te quidquam de tuo habeat, sed iam defuncto omnino, iam mortuo. Et mirum est quod hoc ipsum sinis ut [a 1Kb] funestato te tua habeat, nisi etiam iam exportato atque tumulato. Quamuis etiam in hoc quod ais, Quando ego ex rebus humanis excessero, id ipsum cauisse uidearis. Hoc est enim ex rebus humanis penitus excedere, totum omnino cum suo corpore  hominem in presentia humanarum rerum esse desisse. Dic mihi itaque cur hec tam prouide in testamento caues, cur tam sollicite ac prudenter interseris? Absque dubio quia necessariam tibi, dum uiuis, rem tuam iudicas, quia alienare te facultatibus tuis non uis; et iniquissimum putas uiuo te et incolumi alium tuo diuitem fieri, te autem mendicitate consumi. uerum est [b 1Kb] , nec inrationabilem curam 273 abnuo, et quidquid a te in hunc modum dicitur probo. Sed in uno tamen mihi satis a te fieri cupio. Quid est quod tu, [c 1Kb] qui tibi usum rerum tuarum tantopere necessarium putas, fructus ac reditus facultatis tue post mortem necessarios esse non putas? Dicis absque dubio, quia mortuo nichil opus est, nec reseruandum mihi quidquam in tempus illud est; quia defunctus ac nichil sentiens, nec delectari possum  possessione rerum mearum, neque amissione cruciari. Euidens causa est. Ergo idcirco moriens  substantiam tuam alteri deputas, quia capere ex ea fructus post mortem ipse non possis. Sed quid quod electissimum uas Dei apostolus Paulus testificatur et clamat quod Quecunque homo in uita hac seminauerit, hec post mortem metet ; et Qui parce seminat, parce et metet; et qui seminat in benedictione, ex benedictione et metet ? Ex quo aperte intelligi uoluit eos qui seminant in parcitate, benedictionem metere non posse. Dum enim dicens, Qui parce seminat, parce et metet; et qui seminat in benedictione, ex benedictione et metet, euidenter utique benedictionem in sola posuerit largitate, ostendit parcos seminatores mendicitatem, largos benedictionem esse messuros.

XuI. Sed fortasse hec tibi, quicunque es, o infidelis,  aut parum ualida aut parum aperta esse uideantur. Quid quod Dominus ipse in Euangelio nichil quemquam de operibus bonis perdere Christianum manifestissime docet dicens: Quicunque potum dederit uni ex minimis istis calicem aque frigide, tantum in nomine discipuli, amen dico uobis, non perdet mercedem suam ? Quid dici euidentius potuit? Etiam eam rem in futuro habituram premium esse dixit, que in presenti pretium non haberet, tantumque honoris cultui suo tribuit ut aliquid esset illic per fidem quod hic 274 omnino nichil esset per uilitatem. Sed tamen ne hoc sibi quidam forsitan blandirentur, si multa habentes exiguis possent magna mercari; subtiliter posuit etiam pro calice aque frigide non perituram esse mercedem: hoc utique  euidenter ostendens non pro paruo aliquid magnum esse reddendum, sed tamen qualecunque fidei opus non esse periturum. Habes itaque indubitabilem future retributionis securitatem, habes recipiendorum bonorum operum satis idoneum uadem: qui quidem tante non solum fidei, sed etiam misericordie atque pietatis est, ut non soluat tantum quod promiserit quasi debitum, sed etiam ostendat aliquid quo se faciat debitorem. Nam qui pro calice aque frigide redditurum se dixit esse mercedem, non solum uult soluere que acceperit, sed etiam demonstrat aliqua que soluat. Pius scilicet ac misericordia plenus, et consulere uolens non solum diuiti largitati, sed etiam paupercule officiositati, ostendit quod obnoxium sibi in aliquo Deum faceret, etiam qui quod feneraret penitus  non haberet.

XuII. Sed forsitan tibi, quicunque diues es, indignum hoc facultatibus tuis opus pauperculorum esse  uideatur, et uelis aliquam ad te peculiariter pertinentem sponsionem [a 1Kb] sacre repromissionis audire. Habes primum illud quod ad diuitem illum Deus in Euangelio loquitur: uade, uende omnia bona tua, et habebis thesaurum in celo . Deinde illud quod precepto interdictorio generaliter iubet: Nolite thesaurizare uobis thesauros in terra; thesaurizate autem uobis thesauros in celo . Postremo illa quibus omnes rerum mundialium possessores ad opus [b 1Kb] proflue largitatis spe infinite remunerationis inuitat, dicens quod omnis qui propter honorem atque amorem suum aut domum, aut agrum, aut quamcunque aliam 275 facultatem in usus misericordie prorogarit, centuplum accipiat in futuro. Insuper autem, inquit, et uitam eternam possidebit  . Quid spondere maius credentibus sibi potuit, qui [c 1Kb] magnis feneratoribus suis centuplum se redditurum esse promisit? Nec solum hoc, sed uitam, inquit, eternam possidebit. Hoc multo plus est quam ipsa centupli retributio: quia id ipsum quod quis in centuplo acceperit, in perpetuo possidebit. Non erit ergo tunc fragilis et caduca possessio, nec in similitudinem terrenarum diuitiarum, umbre pretereuntis aut somnii uanescentis more peritura. Quidquid datum a Deo fuerit, immortale erit: quidquid acceptum fuerit, sine termino permanebit. Ac per hoc, ut dixi, plus quam centuplum accipit qui sic accipit: quia uincit centupli pretium, id ipsum esse centuplum sempiternum.

XuIII. Que cum ita sint, et cum tanta absque dubio  recepturus sit qui Deo credit, quomodo tu his rebus quas Deo dederis, usurum te esse post mortem non putas, quarum tibi non usum tantummodo Dominus, sed augmentum etiam et superexcellentem cumulum pollicetur? Aut forte accipere hec tanta non uis? Sed hoc ratio non patitur ut nolis. Nemo enim est inter homines qui cum beatus esse ualeat, miser esse malit; nemo est qui cum habere possit delicias summi boni, pati uelit supplicium summi mali: nullus profecto, nullus; et ideo nec tu quidem: nisi forte monstruosa sit in te aliqua et discrepans ab humano genere natura, ut solus tibi penitus bene esse nolis, solus beatitudinem fugias, solus suppliciis delecteris. Quod si utique non est, quid ergo cause est ut non uel moriens et in ultimis situs, id saltem  supreme oblationis officio et omni rerum tuarum ambitu agas ut, si mereri a Deo potes, locuples 276 ac beatus sis; sin autem id non potes, certe [d 1Kb] uel pro hoc merearis ut miser non sis, certe non uraris, certe non torquearis, certe tenebris exterioribus non [e 1Kb] iniiciaris, et ardentibus sine fine flammis non decoquaris? Que cum ita sint, quid ergo, ut dixi, cause est, [f 1Kb] ut non  omnibus modis uel mala fugias, uel bona assequi uelis? quid cause est quod hec non agis? quid cause est ut bona eterna non emas? quid cause est ut mala eterna non timeas? Quid utique nisi illud quod prelocutus sum, quod aut iudicandum a Deo te esse non putas, aut resurrecturum omnino te esse non credis? Si enim crederes, quomodo non futuri iudicii inestimabile malum fugeres et immortalium suppliciorum tormenta uitares? Sed non credis utique, non credis; ac licet aliud et sermone asseras, et professione, non credis: sermo enim et professio tua iactitant fidem, sed uita atque obitus publicant infidelitatem. Alioquin uince me; uinci uolo. Non quero ut mihi credulitatem tuam superioris uite actibus probes; uno contentus sum testimonio supremorum tuorum. Ecce  iam, ecce morieris, egressurus de domo corporis tui, nesciens quo iturus, quo abducendus, ad quam penalia et quam tetra rapiendus, cui unum tantummodo superest inter suprema perfugium, una effugiendi eterni ignis spicula datur, ut pro te offeras saltem quod in substantia habes, quia aliud quod possis Deo offerre iam non habes; et tu immemor tui, oblitus salutis tue, de legatariis nouis cogitas, de locupletando herede suspiras? Et hec faciens, credere te iudicium Dei dicis, qui tibi, cum iudicandus sis, uel inter suprema non consulis! et credere te aliquid de salute anime tue loqueris, cui nullus est anima tua uilior, apud quem prope non interest cui prosis, dummodo ut tibi noceas! 277 et credere te futurum iudicem dicis, apud quem nullus est minor atque despectior  quam ipse iudex! Nam in tantum eum spernis, in tantum despicis, ut nec tibimet ipsi consulas, dummodo eius iussa contemnas. Aut refelle me, et conuince, si mentior. Clamat tibi ecce morienti ipse qui te iudicaturus est iudex tuus, ne ullum omnino hominum in prorogandis rebus ac facultatibus tuis plus quam te ames, ne ulli de substantia tua moriens magis quam tibi consulas, nullum tibi anima tua propinquiorem, nullum iudices cariorem. Quid enim proderit, inquit Saluator, homini si lucretur mundum totum, et detrimentum faciat anime sue? aut quam dabit homo commutationem pro anima sua ? Hoc est dicere: Quid tibi, o infelicissime homo, proderit si omnem mundum aut ipse habeas, aut tuis proximis relinquas, si salutis atque anime  detrimenta patiaris? Damna enim anime totum penitus secum auferunt; nec quidquam homo omnino habere poterit qui seipsum damno anime pereuntis amittat. Aut quam, inquit, homo commutationem dabit pro anima sua? Hoc est dicere: Non respicias, o homo, pecuniam, non possessionem; nec dubites, saltem moriens, pro spe tua, quantum potes, rei tue  ac facultatis offerre. Quidquidlibet enim dederis pro te, uile est; quidquid pro te obtuleris, parui pretii est: quia anima tua in omnium rerum comparatione pretiosior. Et ideo nichil dubites pro te dare: quia si te amiseris, omnia in te perdis: si autem te lucrifeceris, tecum et in te omnia possidebis.

XIX. Cum hec ergo tibi iam morienti, o homo quisquis es, Dominus tuus clamet, tu mentem obduras, tu aurem obstruis; et nudis sermonibus fidem asserens, sufficere tibi putas uerba pro rebus, ac satis te firmum 278 estimas credulitatis habere subsidium, si Deum, quem rebus atque operibus tuis despicis, uerbis mendacibus honorare uidearis. Fili, inquit Scriptura sancta, si habes, benefac tecum, et Deo bonas oblationes offer . Et alibi: Miserere,  inquit, anime tue . [a 1Kb] uide pietatem erga te Domini nostri, uide quam misericors sit Dominus Deus noster, qui nos ipsos pro nobis misericordiam rogat. Miserere, inquit, anime tue. Hoc est dicere: Miserere etiam tu illius cuius uides miseratione me frangi; miserere illius tandem cuius misereor ego semper; miserere tu anime saltem tue, cum misereri me cernas aliene. Et quid post hec, o miserrime homo? cum Deus sic tecum agat, non acquiescis! rogat te ut tui miserearis, et non uis! causam tuam apud te agit, et [b 1Kb] a te non admittitur! dignatur te pro te petere, et a te non potest impetrare! Et quomodo, quisquis es, o miserrime homo, quomodo te postea supplicantem ille in iudicio suo audiet, cum tu hic cum pro te rogantem audire ipse nolueris?  Sed uidelicet causa grandis est, qua Deum audire non possis. Circumstant enim te egrotantem cognati atque agnati tui, circumstant locupletes matresfamilie, circumstant nobiles uiri, obsidet lectum infirmitatis tue sericis atque auratis uestibus circumfusa numerositas. O quantus fructus eternitatis est, talibus bona propria erogare mendicis! Digna uidelicet causa et satis iusta est, ut tu anime tue auferas quod egenis talibus derelinquas. Sed nimirum misericordia frangeris, et lamentantium propinquorum pietate superaris. Est certa ratio. uides quippe opulentissimi ac splendidissimi cultus homines, [c 1Kb] tibi anxios, tibi flentes, tristi uultu et festo habitu, compositas ad mestitudinem facies tibi ostentantes, per imaginariam sollicitudinem suam ementes 279 hereditatem  tuam. Quem non moueat tanta pietas, quem non moueat talis dolor; aut quomodo, cum hec talia uideas, non obliuiscaris tui? uides enim extortas lacrymas, simulata suspiria, fictam anxietatem, non optantem ut conualescas, sed exspectantem quando moriaris. uides defixos in te, quasi accusantes tui obitus tarditatem, omnium uultus. O infelicem te ac miserrimum cuius supremum exitum tantus desiderat [d 1Kb] ac precatur  numerus propinquorum! nisi quod scio ac satis certus sum, nichil omnino apud Deum uota talium preualere. Nam mirari possem forte quod uiueres, quem mori tam multi uelint. Et propter hos, quisquis ille es, propter hos tales animam tuam deseris, et credere te iudicium Dei dicis, cum ad hoc eius iussa despicias ut patrimonium tuum talibus derelinquas? Dispersit, inquit propheta de eo qui Deum credit, dispersit, dedit pauperibus: iustitia eius manet in eternum . Sed et Saluator ipse ad omnes diuites: uendite, inquit, que possidetis, et date eleemosynam . Et alibi: uende que habes, et da pauperibus . Nunquid dicit, agnatis da, nunquid affinibus? Non utique; sed pauperibus, sed egenis. Nunquid propinquo diuiti, nunquid ulli  omnino homini prepotenti? Non utique; sed egenti, sed inopi, sed egestuoso. [e 1Kb] Et recte. Nunquid enim cum locupletibus cognatis tuis substantiam tuam dederis, iustitia tua manet in eternum? aut cum diuitias eorum diuitiis tuis auxeris, thesaurum habebis in celo? ue, inquit propheta, his qui dicunt dulce amarum, et amarum dulce . Etiam laudari a te tales hos Deus prohibet, et tu ditare non metuis! dari his predicatoria uerba non uult, et tu etiam talenta largiris! honorari uitam eorum fictis sermonibus uetat, et a te thesauri 280 eorum diuitieque cumulantur!

XX. Sed uereris uidelicet uultus circumsidentium propinquorum, et presentes atque obsidentes lectulum tuum metuis offendere. Ne metueris eos, inquit  Dominus per prophetam, neque paueas a facie eorum, quoniam domus exasperans est . Et ideo tu etiam esto intrepidus et constans. Non formides uultus eorum, neque frangaris ambitu eorum. Despice concupiscentes hereditatem tuam et diuidentes iam inter se substantiam tuam; qui non te, sed patrimonium tuum diligunt, immo qui cupiditate rerum tuarum te exsecrantur. Nam dum tua impatienter sitiunt, te oderunt; presentiamque tuam quasi emulam sibi et aduersariam iudicantes, obicem atque obstaculum putant cupiditatis sue esse quod uiuis. Despice ergo hos tales ac nichili facito. Non te moueant [f 1Kb] blandimenta eorum: uenena tibi sunt. Non respicias adulationes eorum: gladii sunt iugulatores tui, et quidem ferreis atque hostilibus gladiis tetriores.  Illos enim homines cuncti uident; istos incauti non uident. Illi, quia aperte seuiunt, euitantur; isti, quia occulte insidiantur, occidunt: et hoc periculosiores sunt ac nouo nocendi genere peiores, quod illis ferreis gladiis nemo est penitus qui se ledi uelit, istis multi se etiam occidi uolunt. Noua atque inestimabilis mali lethalis inlecebra. Illis gladiis quicunque percutitur, et timore pariter et dolore torquetur;  istis quicunque occiditur, delectatur. Fuge ergo hoc malum, fuge assentationes insidiantes tibi, fuge [a 2Kb] obsequelas noxias tibi, fuge ambitus deceptores tuos: ista sunt officia que te iugulant, ista sunt que in mortem trahunt. Fuge ergo talium blandimenta, fuge eorum sedulitatem: isti sunt carnifices ac tortores tui, qui te in presenti quidem ambiunt, sed in futuro necant, 281 et consertis quodammodo manibus ac uelut coniurata mutuo factione in sempiternos tartari  ignes cogere ac precipitare conantur. Et ideo non timeas eos, non expauescas; erige animum, et uim sancte auctoritatis assume. Si enim illi tantopere annituntur ut pereas, cur non maiore tu animo annitaris ut uiuas? Confortare ergo, et constanti animo tibi consule. Satis infidelis ac satis stultus est qui mauult prestare aliis ut sit miser, quam sibi ut sit beatus; et ut alios affluere faciat deliciis temporariis, se tradit urendum ignibus sempiternis.



LIBER QUARTUS.

I. Non me preterit, domina mi Ecclesia, nutrix beate spei, hec que libellis superioribus diximus, nonnullis filiis tuis Christum parum amantibus displicere. Sed nos uoluntates eorum non magni pendimus: quia [a 1Kb] nec mirum est ut eis loquentia de Deo uerba non placeant, quibus ipse forsitan Deus non placet; nec exspectandum ut insinuatorem salutis atque animarum sermonem ament, qui salutem ipsam atque animas suas non amant. Sufficiunt itaque,  sicut in aliis, ita etiam in hac parte nobis sensus tantum et iudicia sanctorum; quibus idem eque apud nos sentientibus, certi profecto sumus etiam Deum ipsum sentire nobiscum: quia cum in sanctis suis spiritus Dei maneat, absque dubio Deus illic est ubi illa pars fuerit a qua Dei spiritus non recedit. Prauorum ergo hominum, id est, paganorum 282 uel mundialium, sensus aut parui estimandi sunt, aut nichili omnino faciendi. Quia si hominibus, inquit Apostolus, placere uellem, Christi seruus non essem . Illud durius ac molestius, quod quidam, ut arbitror, filiorum tuorum sub religionis titulo a religione dissentiunt, et [b 2Kb] habitu magis seculum reliquere quam sensu: quorum, ni fallor, sententia hoc habet atque asserit, omni omnino homini Christiano propinquitatem  in exitu magis considerandam esse quam Christum. Et quia profana penitus per se erat exsecrabilisque sententia, uelare, ut puto, infidelissimam predicationem quasi umbratili quadam adiectione conantur, dicentes cunctos qui credunt Deum, sanos tantum atque incolumes officiosos Christo esse debere; ceterum iam exeuntes a seculo, carnalis magis propinquitatis quam diuini officii oportere meminisse. Quasi uero homines Christianos alios esse oporteat incolumes, alios de hoc seculo recedentes; et alios se cuncti exhibere Christo debeant in sospitate, alios in morte; alios in superiore uita, alios in posteriore. Quod si ita  est, ergo alterum quis habiturus est Christum iuuenis, alterum senex; et totiens debent homines demutari fide, quotiens demutantur etate. Si enim erga Dei cultum alter quispiam futurus est uigens, alter infirmus, alter sanus, alter egrotans; ergo prout status fuerit humani corporis inequalis, ita erit homini etiam Deus ipse mutabilis; et quotiens fuerit in homine ualetudo contraria, totiens erit etiam religio diuersa. Quasi uero qui incolumes Christi esse debent, morientes Christi esse non debeant. Et ubi illud est: Qui perseuerauit in finem, hic saluus erit ? Aut illud in Prouerbiis seris diuini sermonis oraculum. Sapientia in exitu canitur ? Quo utique ostenditur, licet salubris sit 283 in omni etate sapientia, precipue tamen omnes  in exitu suo debere esse sapientes: quia laudari penitus anteacte etatis prudentia non merebitur, nisi bono fine claudatur. Sapientia enim in exitu canitur. [c 1Kb] Sufficit,  inquit pestilens predicatio, sufficit preteritum opus homini, etiamsi in fine nichil faciat. Ego multo plus addo, aut non minus eis; si potest, morte uicina aut certe plus multo esse faciendum. Primum, quia de bono opere nichil nimis est. Deinde, quod ad tribunal Dei pergens, magis placare iudicem debet, quasi iam in iudicio constitutus. Postremo, quod si aliqua ante exitum bona fecit, multo magis facere iam in exitu suo debet, ne deterior scilicet superioribus uite actibus finis esse uideatur. Si autem bonis operibus parum studuit, multo utique magis facere eum uel in exitu suo conuenit; ut quod uita anteriore non reddidit, saltem in extremitate persoluat; et qui ex hoc reus est quod ante neglexit, uel per hoc excusari aliquatenus Domino suo possit quod preteritam inhumanitatem  ultima saltem deuotione compenset. Sed ad superiora redeamus. Sapientia, inquit sermo diuinus, in exitu canitur. Cur eam non dixit cani in pueritia, non in iuuentute, non in statu rerum incolumium, non in prosperitatibus secundorum? Scilicet quia in his omnibus quidquid laudatur incertum est. Quandiu enim quis subiacet mutationi, non potest cum securitate laudari; et ideo, ut ait, Sapientia in exitu canitur. Exiens enim quis de incertis periculorum, certum merebitur euasa omnium rerum uarietate suffragium: quia tum stabilis et firma laus est, quando meritum iam non potest perire laudati. Sapientia, inquit, in exitu canitur. Quid est, queso, sapientia Christiani? Quid, nisi timor et amor Christi? Initium enim, inquit, 284 sapientie timor Domini ; et alibi: Perfecta, inquit, dilectio foras mittit timorem . Ergo, ut uidemus, initium sapientie est in timore Christi, perfectio in amore. Itaque si sapientia Christiani timor est atque amor Domini, ita demum uere sapientes sumus si Deum semper ac super omnia diligamus; et hoc cum omni tempore, tum precipue in exitu nostro, quia Sapientia in exitu canitur.

II. Si ergo sapientia per hoc maxime in exitu canitur, si Deus super omnia diligatur, que igitur insania est, ut dicat aliquis Christum carnali propinquitati preponi ab incolumibus oportere, a morientibus non debere? Cur enim eum preferant incolumes, si non debent preferre inorientes? Aut si potest quispiam religiose agnatos atque affines suos Christo in morte  preponere, cur non religiose etiam ante preponebat? Aut si est ulla hora in uita ultima qua quis plus alios diligere debeat quam seipsum et Deum, cur non et in uita anteriore plus diligat? Ac sic fit ut soluantur omnia, et euanescant, et intereant, neque ullum quis uiliorem habeat quam seipsum, neque ullum inferiorem quam Deum. Si enim ullum est tempus quo ab aliquo possit Deus affinibus aut propinquis iure postponi, nullum est quo possit iure preponi. Sin autem, quod uerum est, nullum est omnino tempus quo non debeat anteponi, nullum est omnino tempus quo possit iure postponi. Nullum utique. Et ideo ne in extremis quidem: quia etiam iustum hominem propheta, in die qua errauerit, dicit esse periturum . Itaque si omnis error errantis perditione multatur, et his quoque erroribus uita hominum periclitatur quibus usitate atque communiter innocentia humana polluitur; quid futurum existimamus ubi in Deum ipsum detestabili infidelitate peccatur? 285 Si enim, inquit Apostolus, omnis inobedientia iustam accipit mercedis retributionem , quomodo nos effugiemus, si tantam neglexerimus salutem? Nullus autem salutem ueram plus negligit quam qui Deo aliquid anteponit. Cum enim salus nostra munus ac misericordia Dei sit, que ei ratio consequende salutis est qui Deum ipsum despicit, in cuius misericordia salus nostra consistit? Aut cum iudex et uiuorum sit Deus et mortuorum, que ei spes in Dei iudicio esse poterit qui eum etiam moriens iudicio  suo spreuerit a quo est statim mortuus iudicandus? Et ideo, ut Scriptura diuina ait, in quo iudicio iudicat, in eo iudicabitur de eo : hoc est, quo iudicio iudicat de Deo, eo ipse iudicabitur a Deo; neque iniquum putare poterit si eum cunctis in futuro Dominus postposuerit, qui in presenti Deum cunctis ipse postponit; nec queri potest si eum omnibus Deus estimet damnabiliorem, cum ipse omnibus Deum estimet uiliorem.

III. Sed dicit aliquis non se hoc animo ista facere quo aut contemnat Deum aut uilem putet, sed quo uel amet eos quos heredes instituit, uel honoret. Acquiescamus hoc ita esse: omnibus ferme etiam aliis flagitiosissimis et criminosissimis reis excusatio ista suppetit. Nam dicere et fornicatoribus licet non se hoc  animo fornicari quod Deum spernant, sed quia calore corporis atque infirmitate uincantur. Et homicide id affirmare possunt, non se contemptu Dei humanum sanguinem fundere uel odio, sed cupiditate tantum scelera prestare. Sed quid prodest malis hec excusatio, cum scilicet nichil intersit qua se quispiam dicat peccare causa, cum sit omne peccatum Diuinitatis iniuria? Acquiescamus tamen, ut supra dixi, hoc ita esse, nec ex contemptu Dei res suas quempiam 286 alii magis quam Deo tradere, sed uel honore heredis sui se ad hoc trahi, uel certe amore compelli. Sed quid facimus quod hoc ipso magis incuria Dei probatur atque contemptus? Si enim, o quisquis es, per id quod heredibus tuis uel quibuscunque res proprias derelinquis, et honorare te eos indicas et amare;  Deum utique, cui non relinquis, nec honorare te indicas nec amare. Ac per hoc quidquid pro te dixeris, contra te est, et ad contemptum atque ad contumeliam Dei pertinet amor et honorificentia ceterorum. Cum enim aliis ideo relinquas quia eos honoras, Deum cui non relinquis, utique non honoras; cum aliis ideo relinquas multa quoniam amas, Deo ideo non relinquis profecto quia non amas. Ecce enim assistit tibi morienti atque testanti homo pariter ac Deus. Res aperta est et non dubia: quem elegeris, pretulisti. Si in uno est honor solo, necesse est in alio inueniatur esse despectio. Si homo qui prefertur gaudet se a te diligi, necesse est ut se doleat Deus, qui pretermittitur, non amari. Sed putas Deum uidelicet  munificentia hominis non egere; et ideo quid necesse est, inquit, ab homine ei quippiam tribui, qui ipse cuncta omnibus dedit? Utrum egeat munificentia nostra Dominus an non egeat, aut quomodo uel egeat uel non egeat, iam uidebimus. Interim, quia ab eo cunctis cuncta prestari etiam tu negare non ausus es, hoc dignior est absque dubio largitate nostra quia nobis ipse ante largitus est; hoc iustius ei officiis respondere tentamus, quo beneficiis illius magis impares sumus. Nam et natura ipsa hominum consuetudoque communis hac quasi generali cunctos lege constringit, ut a quibus aliquid liberalitatis accepimus, plus eis gratie debeamus: arctat quippe nos 287 ad retributionem dati accepta largitio. Ante usum enim ac munificentiam liberalitatis aliene liber  est quispiam, beneficiorum fenore non grauatus. Coguntur autem omnes ipsa conscientia sua ad repensationem uicissitudinis, postquam esse ceperint debitores. Ita ergo et Deo hoc maiora debemus, quod ab eo cuncta percepimus; et hoc respondere beneficiis illius minus possumus, quod ei etiam si quod debemus redhibere cupiamus, tamen de suo reddimus. Ac per hoc non est quod placere sibi quisquam largitione sua debeat. Sicut sua non sunt cuncta que a Domino suo accipit, sic sua non sunt cuncta que reddit. Et ideo perfidie quidem pena debetur ei qui negauerit Deo que sunt sibi ab eodem commodata; imputare autem largitionem non potest qui reddiderit accepta.

Iu. Sed Deus, inquis, non eget retributione. Nihil minus quam ut non egeat. Non eget enim iuxta potentiam  suam, sed eget iuxta preceptionem suam; non eget secundum maiestatem suam, sed eget secundum legem suam; et in seipso quidem non eget, sed in multis eget; non querit in se munificentiam, sed in suis querit; et ideo non eget quidem iuxta omnipotentiam, sed eget iuxta misericordiam; non eget deitate pro semetipso, sed eget pietate pro nobis. Quid enim dicit ad pios ac largos dispensatores Deus? uenite, benedicti Patris mei, possidete regnum quod uobis paratum est a constitutione mundi. Esuriui enim, et dedistis mihi manducare; sitiui, et dedistis mihi bibere : et alia in hunc modum. Et ne hoc cause de qua nunc loquimur, parum forsitan uideretur, adiecit rerum diuersitatem, auaris et infidelibus dicens: Ite, maledicti, in ignem eternum quem  parauit Pater meus diabolo et angelis eius. 288 Esuriui enim, et non dedistis mihi bibere; [a 1Kb] nudus fui, et non operuistis me . [b 1Kb] Ubi ergo sunt qui dicunt Dominum Iesum Christum officio nostrorum munerum non egere? Ecce et esurire se pariter et sitire et algere commemorat. Respondeat quilibet horum, si non eget qui esurire se queritur, si non eget qui se sitire testatur. Ego plus addo aliquid, Christum non solum egere cum ceteris, sed plus multo egere quam ceteros: in omni enim pauperum  numero non est uniuersorum una paupertas. Sunt enim quidam quibus etiam si uestimenta desunt, alimenta non desunt; multi sunt hospitio egentes, uestibus non egentes; multi domo carentes, sed non substantia; sunt denique quibus etsi desint multa, non desunt omnia. Christus tantummodo solus est, cui nichil est quod in omni humano genere non desit. Nullus suorum exsulat, nullus frigore ac nuditate torquetur, cum quo ille non algeat. Solus cum esurientibus esurit, solus cum sitientibus sitit. Et ideo, quantum ad pietatem illius pertinet, plus quam ceteri eget: omnis enim egestuosus pro se tantum et in se eget: solus tantummodo Christus est qui in omnium pauperum uniuersitate mendicet. Et cum hec ita sint, quid ais, o homo, qui Christianum te esse dicis, cum Christum  egere uideas, tu facultates tuas quibuscunque non indigentibus derelinquis? Christus pauper est, et tu opes diuitum cumulas? Christus esurit, et tu delicias affluentibus paras? Christus etiam aquam sibi deesse queritur, et a te apothece ebriosorum uino replentur? Christus rerum omnium egestate conficitur, et a te luxuriosis copie coaggregantur? Christus tibi pro muneribus a te datis premia sempiterna promittit, et tu nil prestaturis cuncta largiris? Christus tibi et pro bonis bona immortalia 289 et pro malis mala eterna proponit; et tu nec bonis celestibus flecteris, nec malis perennibus commoueris? et credere te Domino tuo dicis, cuius nec remunerationem desideras, nec iracundiam contremiscis?

u. Non credis igitur, sicut iam diximus libro superiore,  non credis; ac [c 1Kb] licet de conuersorum uenerabili choro esse uidearis, licet religionem uestibus simules, licet fidem cingulo asseras, licet sanctitatem pallio mentiaris, non credis omnino, non credis. Et hoc tam uiris istiusmodi quam feminis dixi: non credunt. Induat sibi quamuis quilibet [d 1Kb] habitum sancti nominis et titulum sacre religionis inscribat; si de substantia sua aliis magis quam sibi consulit, profecto non credit. Nemo est enim credens qui facultates suas aliis prodesse malit quam sibi; nemo est qui beatitudinem aliis miseria sua emere contentus sit; nemo est qui ut aliis paret delicias temporarias, subire egestates cupiat sempiternas. Et ideo qui patrimonio suo aliis magis quam sibi consulit, profutura sibi que Deo dederit omnino esse  non credit. Dicat enim mihi quilibet horum, cur facultates suas aliis derelinquit. Nunquid non ideo quia profuturas cui reliquerit esse non ambigit? Ideo absque dubio. Igitur, quicunque ille es, si ea que alii relinquis, ideo relinquis quia profutura ei cui reliqueris certus es; sic profecto si quecunque religiosis muneribus prorogasses profutura esse tibi crederes, tibi absque dubio peculiariter deputares: quia quanto te plus amas quam eos quibus reliquis tanto magis tibi relinqueres si profutura ea tibimet  uel tenui opiniuncula iudicares. Non enim te odisti, ut prodesse tibi nolis; sed que pauperibus dereliqueris, profutura tibi esse non credis; et inde est quod aliis magis quam tibi consulis, quia profuturum tibi opus religiosum esse 290 non credis. Sicut credis itaque, sic recipies. Tu Saluatorem perparuipendis, et te Saluator nichili. Tu Christum postponis aliis, et te omnibus Christus. Tibi in comparatione etiam hominum perditorum uilis est Dominus, et tu eris inter periturorum ultimos deputandus.

uI. Sed blandiris tibi forsitan, ut iam ante dixi, aliquo religiose professionis intuitu. Magis es debitor, quia proposito sanctitatis maiora promittis; et ideo plus tolerabis supplicii, quia minus solueris  sponsionis. [a 1Kb] Seruus enim, inquit sermo diuinus, qui nescit uoluntatem domini sui, et non facit eam, uapulabit paucis; qui autem scit, et non facit eam, uapulabit multis . Et tu specie professionis, grandia specie polliceris, et rebus nulla restituis. Falsarii criminis reus es, Deo cuncta mentiris. Nec immerito sacer sermo iudicium de templo Dei incipiendum esse testatur. Iudicium enim, inquit, de domo Domini . Alibi quoque: A sanctis, inquit, meis incipite . Sed ad superiora redeamus. Ite, inquit auaris atque incredulis Deus, ite in ignem eternum quem parauit Pater meus diabolo et angelis eius. Ad liberandum te ab hoc malo quibusdam forsitan bonis corporalibus putas? Pudicitiam quippe amasse te iactas. Sed memento quia  et illos quos in Euangelio immortalibus penis Saluator tradidit, impudicitie non notauit. Sobrietatem tibimet placuisse commemoras? Nec illi de quibus Scriptura loquitur, ebrietatis crimine puniuntur. Ieiunasse te dicis? Nec illos prandia reos esse fecerunt. Sed uidelicet magna causa est qua tibi abstinentia ac ieiunio tuo placeas, qui ad hoc ieiunasti, ad hoc parce exiliterque uixisti, non ut post mortem tuam egenos facultatibus tuis pasceres, sed ut censum cuiuscunque heredis diuitiis ampliares. Magnos uidelicet abstinentie fructus capis. 291 Minus enim panis tu manducasti, ut auri alius plus haberet. Tibi uenter frugalitate decreuit, ut cuiuscunque hominis fortasse uitiosi thesaurus cresceret. Cum ergo ad iudicium Dei ueneris, iure imputare ei ieiunium  tuum poteris dicens: Ieiunaui, Domine, et abstinui, ac diu me ab omnium deliciarum fruge suspendi. Et res hoc probat. Ecce enim nunc heredes mei de meo affluunt, immensarum diuitiarum copiis exabundant. Et ut aliquid etiam de euangelica lectione presumas, hoc quod Saluator dixit de perditissimo illo diuite, potes et tu de heredibus tuis dicere: Induuntur purpura et bysso, et epulantur quotidie splendide, incubant defossis a me talentis, premunt argenti et auri congestas strues, materiam  quoque his uoluptatum omnium preparaui: distenduntur deliciis a me relictis. Ergo diu abstinui ut nunc illi ebriarentur. Crapula est illorum frugalitas mea. Natant tricliniorum redundantium pauimenta uino; falerno nobili lutum faciunt; mense eorum ac toreumata mero iugiter madent, semper uda sunt. Luxuriant in peristromatis que ego feci, fornicantur in sericis que reliqui. Et cum hec omnia pro te dixeris, quomodo non eternam a Christo remunerationem mereri poteris, cui in talibus sanctis tantarum deliciarum copiam prepararis?

uII. O quanto melius, quecunque illa es, quanto melius et salubrius pauper fueras et egestuosa quam diues! Paupertas enim te Deo insinuare potuisset; diuitie ream esse fecerunt. Rectius ergo per indigentiam  salua fueras, quam per opes tuas et te et alios pregrauasses: te scilicet, dum male aliis relinquis; alios dum a te relicta et ipsi usu inhumanissimo male possident, et post se male aliis derelinquunt. Si uis ergo, quecunque illa es, si uis tibi esse consultum, si uis eternam 292 habere uitam, et cupis uidere dies bonos, relinque substantiam tuam indigentibus sanctis, relinque claudis, relinque cecis, relinque languentibus; sint facultates tue alimenta miserorum, sit opulentia tua pauperum uita; ut illorum refrigeria premia tua sint, ut illorum refectio te reficiat. Si enim illi de tuo edent, tu saturaberis; si illi de tuo biberint, tu sitis tue estum ardoremque restingues: te illorum uestitus uestiet, te illorum apricitas delectabit. Non ergo uile ac  despicabile putes, si substantiam tuam miseris atque egentibus derelinquas: Christum in illis facies heredem. Et quid dicam de Christi nomine? Christum quidem heredem facies, sed tu hereditatis emolumenta percipies. Quecunque enim Christo reliqueris, per Christum omnia possidebis. Sed hec tu, ut reor, friuola esse iudicas, et quasi somnia quedam ac deliramenta contemnis. Non enim credis Christum uera dixisse. Et res probat, nequaquam te ei credere. Nam qui mandata eius nec in postremis facis, aut nulla esse omnino estimas, aut falsa esse condemnas. In quo quidem lugere omnes sanctos ac flere conuenit, nulli te et alios tui similes, nulli minus quam Christo credere. Si tibi quicunque ex cauponibus quid promitteret, fidem promittenti non  abnegares: si mutuum a te quipiam propola aut [b 1Kb] salgamentarius postularet, redditurum eum non diffideres que dedisses. Mendacibus denique interdum atque periuris, cautione facta et dato fideiussore, res creditur. Christus tibi et fidelissimam cautionem et fideiussores optimos dedit, cautionem scilicet in Euangelio, fideiussores apostolos suos, et, si id parum est patriarchas, prophetas, martyres suos, totam denique diuinarum seriem litterarum; et non credis ei, nec fidem commodas? Quem rogo tam prodigum inter  homines 293 ac tam miserum inuenire possis cui fidem sub tot fideiussoribus denegares? Das itaque res tuas diuitibus, et egenis negas; das luxuriosis, et negas sanctis; das cuicunque fortasse perdito, et negas Christo. Prout ergo iudicasti, sic iudicaberis; sicut elegeris, sic recipies. Non habebis cum Christo partem quem despexisti: cum his habebis quos ei pretulisti.

uIII. Sed dicit fortasse aliquis ex infidelium numero non dignam esse causam que uel Deum moueat, uel homines in eternum periculum trahat. Scio quidem quod [a 1Kb] omnes rei ueniabiles putant semper reatus suos. Nam et furta furibus leues culpe sunt, et innocua ebriosis uidetur ebrietas, et apud impudicos fornicatio scelus non est; quia nullum omnino  tam grande crimen est quod non cuius facinore committitur, eius sententia subleuetur. Sed si quis uult ex peccatoribus scire, quam grauiter censenda a Deo sint magna crimina, discat qualiter in semet ipsis puniant sancti etiam leuia peccata, conscii scilicet iam ex ipsius Dei dictis futuri examinis, ac per Domini sui uerba etiam iudicia rimantes; et ideo semper in Dei opere, semper in compunctione, semper in cruce positi. Beati qui, cum omnium misereantur, sibi nunquam penitus ignoscunt, in nullo sibi parcentes, sed totos se admodum Deo impendentes, et ideo in futuro iudicio digni premio, quia hic apud se iugiter in reatu. Nam de misericordia eorum ac largitate quid dicam, que uirtus apud eos quasi uirtutum omnium initiatrix est? Plerique enim eorum  hec habent quasi exordia, et quasi incunabula [b 1Kb] conuersionis sue, ut prius quam limen sancte professionis intreant, de propriis sibi facultatibus nil relinquant, secundum illud scilicet Domini nostri dictum quo ait: uende omnia bona tua, et da pauperibus, et ueni 294 sequere me . Et illi itaque secuturi uocantem Deum, prius uendunt omnia quam sequantur. Diuitias enim onerum atque impedimentorum loco esse ducentes, expeditos se non putant ad sequendum Deum, nisi omnia prius carnalium sarcinarum impedimenta proiecerint, simul, ut more hominum commigrantium, prius ad locum habitaculi destinati res suas transferant quam seipsos: scilicet ut cum ea que ad se pertinent uniuersa transtulerint, tunc ipsi in plenam ac refertam bonis immortalibus  domum, premissa rerum facultate, commigrent; securi absque dubio nichil sibi postea defuturum, qui exituri de habitaculo uili et contemptibili ac iam iamque ruituro, nichil illic de suo penitus reliquerint quod periret. Hec ergo sanctorum spes, hec fiducia est. Sic sibi opulenta rerum transmissione prospiciunt, ut eternis immortalium facultatum copiis perfruantur. Ceterum tu, quicunque ille es aut quecunque, que anime tue ac salutis oblita, ipsa te resculis tuis  spolias, quomodo in futuro quasi condita ac parata reperies que hic aut non indigentibus aut etiam abundantibus deputaris? Quomodo reddenda tibi a Deo credis que Deo ipse non credis? [c 1Kb] Postremo, quomodo reddi uis que credere non uis? Nemo enim sibi solui uult que non commodat; nec tam stultus est ut que non fenerauerit, putet esse reddenda. Et ideo tu nequaquam a Deo quasi reddendum sperare poteris quod Deo utique non credens, reddere tibi Deum ipse nolueris. Unde compleatur dictum in te diuinum [d 1Kb] illud necesse est, quia reliquisti aliis uel alienis diuitias tuas, sepulcrum tuum erit domus tua in eternum . Et illud quod Saluator ad similem tui loquitur: Quia tepidus es, et neque feruens neque frigidus, incipiam te euomere ex  ore meo . 295 Et illud dicis: Diues sum, et diuitias habeo, et nullius egeo; et nescis quia tu es miser, et pauper, et cecus, et nudus. Nemo itaque sibi [e 1Kb] in uita, in morte, in actu, in dono, in testamento suo hominem Deo preferens, de uite ac professionis prerogatiua aliquid blandiatur. Penalis est hominis ac perniciosa ista securitas: presumpte spes, sarcine sunt reatus: usurpata absolutio damnationem parit. Quicunque sibi se excusat, accusat Deo, secundum illud: Nam qui se existimat esse aliquid, cum nichil sit, seipsum seducit . Nemini itaque facilis sua causa sit. Nullus difficilius euadit, quam qui se euasurum esse presumpserit.

IX. Dura hec forsitan atque austera uideantur. Quidni? Omnis enim disciplina, ut ait sermo diuinus,  non est gaudii, sed meroris . Dura hec et austera sunt. Sed quid facimus? Non licet rerum mutare naturas; et enuntiari aliter ueritas non potest quam uis ipsa exigit ueritatis. Dura hec quidam putant, scio, et satis certus sum. Sed quid facimus? Nisi duris non itur ad regnum. Arcta enim, inquit Dominus, et angusta uia est que ducit ad uitam . Et Apostolus: Existimo, inquit, quod non sunt condigne passiones huius temporis ad futuram gloriam que reuelabitur in nobis . Indignum esse ad future glorie comparationem omne opus dicit humanum. Et ideo nichil durum aut austerum Christianis uideri debet: quia quantalibet pro sempiterna beatitudine Christo offerant, uile est quod datur, ubi tam grande est quod accipitur. Nihil  magnum in terris ab homine Deo soluitur, ubi quod est in celo maximum comparatur. Durum est auaris ut largiantur sua. Quid mirum? [f 1Kb] Totum durum est quidquid imperatur inuitis. Quod genera preceptorum sunt, tot aduersariorum. Si largitatem esse 296 in hominibus iubet Dominus, auarus irascitur; si parcimoniam exigit, prodigus exsecratur; sermones sacros improbi hostes suos ducunt, horrent raptores quidquid de iustitia scribitur, horrent superbi  quidquid de humilitate mandatur, aduersantur ebriosi ubi sobrietas indicitur, detestantur impudici ubi castitas imperatur. Aut nichil ergo dicendum est, aut quidquid dictum fuerit, cuicunque supradictorum hominum [a 1Kb] displicebit. Mauult quilibet improbus exsecrari legem quam emendare mentem; mauult precepta odisse quam uitia. Inter hec, quid agant quibus loquendi a Christo officia mandantur? Deo displicent, si tacent; [b 1Kb] hominibus, si loquuntur. Sed, ut Iudeis apostoli responderunt: Expedit magis Deo obedire quam hominibus . Do tamen consilium omnibus quibus grauis et onerosa est lex Dei,  si accipere non recusant, quemadmodum placere eis possint que Deus precipit. Cuncti enim qui oderunt mandatum sacrum, causam odii in seipsis habent. Omne fastidium non in preceptis est legis, sed in moribus suis. Lex quippe bona est, sed mores mali. Ac per hoc mutent homines propositum et affectum suum. Si mores suos probabiles esse fecerint, nichil eis ex eo quod lex bona precipit, displicebit. Quando enim bonus quis esse ceperit, non potest non diligere legem Dei: quia hoc intra se habet lex Dei sancta, quod sancti homines in moribus. Gratia Domini nostri Iesu Christi cum spiritu tuo. Amen.



ARNOBIUS IUNIOR.





PROLEGOMENA.



I.
Ex Bellarmino de Scriptoribus Ecclesiasticis.

Arnobius, non ille qui scripsit contra Gentes et sub Diocletiano floruit, sed alius Iunior, qui paulo post sanctum Leonem papam uixisse uidetur, scripsit librum titulo Conflictus catholici cum Serapione de Deo trino et uno; item de duabus in Christo Substantiis in unitate persone; item de Gratia et liberi Arbitrii concordia: qui libri editi sunt. Neque est improbabile huius Arnobii Iunioris esse Commentarios in Psalmos, qui sub Arnobii nomine circumferuntur: de quibus uide que diximus supra in Arnobio, seculo tertio.





II. Candido LECTORI, F. FR. FEU-ARDENTIUS.


Cum anno Domini 1593 incommode ualetudini consulturus, ex Gallia secedens, Spadanorum acidos fontes per Leodium amplissimam Belgii ciuitatem peterem, a ueteri discipulo, sodalitiique Franciscani ibidem lectore in monasterium S. Iacobi memorie sacrum perductus, ueteremque bibliothecam perquirens, in manuscriptum codicem incidi, cuius titulus erat, Incipit Conflictus Arnobii catholici cum Serapione Aegyptio, etc. Quedam eius euoluo, deprehendo Conflictum de re omnium inter Christianos maxima institutum, et nunquam antea typis euulgatum. Rogo uenerande pietatis priorem, ut per aliquem fratrum nostrorum posset exscribi; admittit, exscriptum Spadium ad me transmittunt; ibi attentius perlego. Placet breuitas, acre auctoris ingenium, opus  dignum luce uidetur. Hec tantum morabantur, quod nescirem quis ille, aut quando uixisset atque scripsisset.

In primis enim certissimum, non fuisse eum Arnobium qui Diocletiano imperatore septem libros aduersus Gentes edidit, quoniam forma dicendi omnino diuersa; et, quod maius, reprehensi Ariani, Photiniani, Nestoriani, laudati uero Augustini, Ambrosii, Cyrilli Alexandrini, Damasi, et Leones, alium auctorem produnt. Itaque si de re obscura et dubia indicare, cognoscere et statuere possum, is est qui breues in Psalmos Commentarios reliquit, quoniam eadem breuitas, acies animi, stylus neglectus, loca eodem sensu ac pene uerbis reddita, eedemque confutate hereses, temporis denique ratio conuenientissima,  nimirum Leonis summi pontificis etas, qua initium fuisse non difficile deprehenditur. Accedit Alcuini, Caroli Magni preceptoris, huiusmodi testimonium : Arnobius, in Conflictu quem habuit cum Serapione, rubum posuit masculini generis, etc.; que hic ad uerbum reperiuntur. Et idem rursus libro sexto, contra Felicem Urgelitanum, nostri huius Arnobii ita meminit: Arnobius uir acris ingenii, in Conflictu quem cum Serapione habuit, etc. Quin et ante Alcuinum idem a nonnullis ita aduersus Arianos citatur sancti Augustini nomine: Augustinus in Altercatione Arnobii et Serapionis, etc. Quibus manifestum est ad illud quod diximus seculum pertinere.

Multa in hoc adhuc hiulca et mutila comperies, que non nisi emendatioribus exemplaribus poterunt  sanari: quedam purioris Latii Patribus minus usitata, auctori condonanda: omnia uero pia, orthodoxa, et aduersus nouos Arianos, Nestorianos, Pelagianos commodissima. Opus per particulas distribuimus, ut notis nostris quarumdam emendationum et illustrationum indicaremus rationes: Irenei operibus Conflictum adiunximus, quod etiam iste plurimas contra Deum hereses refellat: et quod illius edendi tum commodior esset ratio. Hoc itaque bene fruere, et nostris pro Christiana pietate studiis et laboribus Christiano animo faue. Colonie Agrippine 1595, Septembris 16.



III.
Ex Autberti Mirei Auctuario de Scriptoribus Eccles. cap. 117.


Arnobii catholici et Serapionis Aegyptii Conflictus de Deo trino et uno, de duabus in Christo substantiis in unitate persone, de gratie et liberi arbitrii concordia, in duos libros distributus, a Francisco Feu-Ardentio 1593, Leodici, in monasterio S. Iacobi repertus, et ab eodem 1595 Colonie cum notis est editus. Eumdem Conflictum post ea Colonienses 1618 in tomum u Bibliothece Patrum retulerunt. Huius porro lucubrationis parens uulgo uocatur Arnobius Iunior, et putatur etate S. Leonis Magni, aut paulo post uixisse.

Ceterum eo fere tempore quo Hadrianus uI creatus est pontifex, in Francodalensi cenobio, inter Wormatiam et Spiram, inuenti sunt Commentarii in omnes Psalmos Dauidis; quos Trithemius, Erasmus, Bareus et alii Arnobio Seniori  non recte attribuunt. Bellarminus lib. de Scriptoribus Eccles. suspicatur istos Commentarios  esse fetum huius Arnobii Iunioris. Ut ut sit, sapiunt Pelagianismum.



Iu.
Ex Gullielmi Caue Historia litteraria de Scriptoribus Eccles., pag. 289.

Arnobius, Iunior uulgo dictus, ut ab Arnobio Afro distinguatur, gente, ut uidetur, Gallus, claruit circa ann. 460, ut ex inscriptione Commentarii in Psalmos Leontio Arelatensi et Rustico Narbonensi episcopis nuncupati colligitur: Leone certe aliquanturum posterior, quem passim laudat. Exstant sub illius nomine:

Commentarius in Psalmos Dauidis CL, Arnobio Afro male ascriptus. Prodiit seorsim Basil. 1522;  deinde ab Erasmo editus Colon. 1532, in-8o; denique a Laurentio de la Barre emendatus Paris. 1639. Exstat et in Bibliotheca Patr. tom. uIII, p. 203.

Annotationes ad quedam loca euangelistarum, que habentur edite Basil. 1543, in-8o, et a Scotto, recognite Paris. 1639.

Altercatio seu Conflictus cum Serapione Aegyptio de Deo trino et uno; de duabus in Christo substantiis et unica persona, et de gratie ac liberi arbitrii concordia, in duos libros diuisa. Opusculum istud, nescio qua auctoritate ductus, inter uigilii Tapsensis Opera reponit Casimirus Oudin. Certe preter codicum mss. fidem, illud sub Arnobii nomine ante annos octingentos citauit Alcuinus. Primus edidit Franciscus Feu-Ardentius ad calcem Irenei Colon. 1596. Habetur  in sequentibus omnibus Irenei editionibus, et in Biblioth. Patr. tom. uIII, pag. 236.





ARNOBII CATHOLICI ET SERAPIONIS [a 2Kb] CONFLICTUS DE DEO TRINO ET UNO; DE DUABUS IN CHRISTO SUBSTANTIIS IN UNITATE PERSONAE; DE GRATIAE ET LIBERI ARBITRII CONCORDIA. 



LIBER PRIMUS.


I.--- [b 2Kb] Superuenientes Aegyptii, qui, ut ostenderent se antiquorum prouincie sue magistrorum discipulos,  Iannes uidelicet et Mambres, quos memorat Apostolus  famulo Dei Moseo quibusdam  prestigiis restitisse: ita et hi ueritati resistentes, cum hanc nobis calumniam imponere niterentur, quod fides nostra de incarnatione Dominica a recti itineris tramite deuiaret; hoc ab eis tandem impetrauimus, ut cessante seditione uerborum, singulis ex utraque parte altercantibus, ceteri Cognitorum loco sedentes, singulos tantum esse iudices permitterent, quibus liceret pro merito conclusionum dare sententiam: factumque est ut Arnobius a parte sedis apostolice defensor fieret, et Serapion a synedrio Aegyptiorum altercator existeret: iudices uero essent a parte catholica Decius Constantius, et a parte Aegyptiorum Ammonius.

II.---Hoc autem ordine ceptum est negotium. Serapion dixit: Antequam ad hoc ueniamus, [a 1Kb] quod uos  Homuncionates arguamus, dicentes, duas naturas esse in Christo, duasque substantias, cupio scire, quis sis?---Arnobius dixit: Sum plane seruus Christi, et tam catholice fidei quam ueritatis assertor.---Serapion dixit: Ipsa fides tua quid credat, edicito.---Arnobius dixit: Deum omnipotentem, omnium creatorem, unum credo.---Serapion dixit: [b 2Kb] Hunc Deum, quem unum credis, unde nosti quod omnipotens, omniumque creator sit?---Arnobius dixit: Quia ipse uirtutibus magnis se manifestare dignatus est generi humano.---Serapion dixit: Quibus uirtutibus? ---Arnobius dixit: Ut antiquiora preteream, prouincie tue terra testatur, [c 1Kb] quod decem plagis percussa regem suum perdidit cum suo exercitu, irascentibus pene omnibus elementis, quod in Deum  creatorem omnium rebellis existeret. Populum autem, quem de gladio eius in manu forti et brachio excelso eripuit, per famulum suum Moysem fecit, quod ipse sit Deus, et non sit alius preter ipsum. Si contrauenire disponis edicito.---Serapion dixit: De  his locis, in quibus concordat fides nostra, transeamus. ---Constantius et Ammonius iudices electi dixerunt: Constat Arnobium satisfecisse de uno omnipotenti Deo, et assertioni eius Serapionem consensisse; aut si non est ita Serapion edicat.---Serapion dixit: Ego Arnobium scire studeo, utrumnam in aliis non erret fides eius, ne forte si alia preter ista, de quibus questio est, que possint iure refelli et occasionem huius temporis omittentes, [d 1Kb] ne hic aliquid egisse uideamur.---Cognitores dixerunt: Dicat Arnobius, utrum permittat hunc alia querere, preter ea de quibus orta uidetur esse contentio.---Arnobius dixit: Non abnuo inquiri ab eo de quibuscunque uoluerit, ne locum mihi inquirendi ab eo quecunque uoluero, uidear amputare.


III.---Iudices memorati dixerunt: Dicat Serapion que sint, que ab eo uelit addiscere.---Serapion dixit: Istum unum Deum liberatorem Hebreorum, solum dices esse Deum an forte alterum?---Arnobius dixit: Deus Hebreorum Deus unus est . Quando audis, Deus unus est, alterum Deum omnino non queras.---Serapion dixit: [e 1Kb] Ergo Iudaica est tenenda assertio, qua solus et unus Deus Hebreorum Deus predicatur et creditur?---Arnobius dixit: Deum Iudei sic predicant solum, ut negent Filium eius; negent simul cum eo unum esse, qui natus est de Spiritu sancto ex Maria uirgine.---Serapion dixit: Iste qui natus est de Spiritu sancto ex Maria uirgine, ipse unus an est alius?---Arnobius dixit: In Deitate unus, [f 1Kb] in generatione uero sic est  alius, ut Deus unus esse non cesset Pater et Filius. Deus enim tunc uere unus creditur et integra in eo Diuinitas non negatur.---Serapion dixit: Et quomodo integra in eo Diuinitas credenda est?---Arnobius dixit: Tunc integra in eo Diuinitas non negatur,  si Pater cum Filio et Spiritu sancto Deus unus penitus non negatur.---Serapion dixit: Eliciens me de synagoge synedrio, [a 1Kb] in Sabellii me insaniam induxisti: qui unum Deum Patrem et Filium et Spiritum sanctum confitetur.---Arnobius dixit: Si uere unum Deum diceret Sabellius, Filium eius et Spiritum sanctum non negaret. Negat enim uerum Patrem, qui uerum Filium non dicit, negat Spiritum sanctum, qui integra Trinitate Deum integrum esse non credit.---Serapion dixit: Ego tibi Sabellium lego anathema dicentem his qui Patrem, et Filium, et Spiritum sanctum ausi sunt denegare ad conuincendam Trinitatem.---Arnobius dixit: [b 1Kb] Sed ipsum se Patrem, ipsum se Filium, ipsum se Spiritum sanctum impiissima defensione contendit. Nos autem Patrem dicimus  et credimus qui genuit Filium: et est Pater unici Filii sui ante tempora geniti.

Iu.---Serapion dixit: Nolo me in altum ducas; et de hoc iam agas, quod ante tempora genuit. Hinc me prius egredi facito, quia te tres deos dicere intelligo. ---Arnobius dixit: Intellectus tuus errorem patitur. [c 1Kb] Nam debes me meminisse dixisse, te uere unum Deum integrum confiteri, cum Patrem et Filium et Spiritum sanctum unum Deum ita credideris, ut nisi putatiue dicas Patrem, sed uerum Patrem, qui genuit uerum Filium.---Serapion dixit: Ergo et alius, et alius, et alius est.---Arnobius dixit: Alius, et alius est; et tamen unus Deus est.---Serapion dixit: Hoc stare non potest, ut alius sit Pater, qui genuit; et alius sit Filius, qui genitus est: ita ut non sit ipse  Pater, qui est Filius, et tamen unus Deus sit.---Arnobius dixit: Ego in teipso assignabo tibi duas personas habere unam substantiam.---Serapion dixit: [d 1Kb] Cesset ars dialectica.---Arnobius dixit: Ars dialectica in rebus obscuris ingreditur, ut uideatur esse uerum quod uerum est. Ego autem promitto me in teipso ostensurum personas duas unam habere substantiam: in te, inquam, quia dialexeos [Forte ] me agere, et non simpliciter autumas.---Serapion dixit: Doce ergo simpliciter aliquas in me duas personas unam habere substantiam.---Arnobius dixit: Ecce in uno capite tuo duo sunt oculi, sed est substantia eorum unus aspectus: due nares, sed unus odoratus est: due aures, sed unus auditus est. Quod si unius  substantie in te ista bina continent unitatem, non uis  in Deo Patre et Filio uere duas personas [e 1Kb] unam habere substantiam?---Serapion dixit: Incongrua comparatio esse dignoscitur, ut de incorporeo corporea membra in exemplum assumas.---Iudices dixerunt: Frustra quereris de corporeis membris ab Arnobio sumptum exemplum. Si enim corporea membra oculorum, narium et aurium in suis formis diuisa, et a se inuicem quasi in suis cubiculis manentia, hanc obtinent unitatem substantie, ut uno lumine, uno odoratu, uno fruantur auditu: quanto magis Deus, qui incorporeus esse fatendus est, unam cum Filio suo substantiam habens, unam etiam cum eo obtineat omnipotentie maiestatem?---Serapion dixit: Acquiesco quidem rationi corporee: sed nisi incorporea fuerint exempla, ad incorporeum illa duci non  patior.---Arnobius dixit: Deprecor, Iudices, ut indulgenter feratis uestram renuentem sententiam. Non enim expauesco illa incorporea exempla querentem. cum uerum Patrem, uerum Filium, uerum Spiritum sanctum, uere tres: uere unum confiteor omnipotentem et credam. Compellatur sane Serapion de hac interrogatione profiteri silentium, cum sicut de corporeis, ita et de incorporeis, exempla protulero, quibus astruam tres personas in una esse substantia.---Iudices dixerunt: [f 1Kb] Edicat Serapion ad huius rei probationem hoc solum deesse, ut ab Arnobio incorporea proferantur exempla.---Serapion dixit: Satisfactum fatebor sane cum incorporea exempla ita fuerint sicut corporea euidenter expressa.---Arnobius dixit: Nunquid possumus in uno homine aliquo perfectam  dicere sapientiam esse, in quo minime sit memoria aut ingenium, aut intellectus?---Serapion respondit: Quomodo perfecta potest sapientia credi, cui unum de his tribus deesse potuerit?---Arnobius dixit: Ergo si ita est, immo quia ita est; sicut in una sapientia tres iste incorporee persone subsistunt, id est memoria, et ingenium, et intellectus, et cum tres sint, non tres faciunt, sed unam sapientiam perfectam, si tota tria perfecta fuerint: ita una Deitas perfecta erit in fide nostra, cum perfectum Deum credamus Patrem, et Filium, et Spiritum sanctum unam Deitatis omnipotentiam obtinere. Et sicut non est integra sapientia, ubi quidpiam de ingenio, aut de memoria, aut de intelligentia defuerit; sic nec est integra  fides in homine eo, qui in Patre quidpiam, aut  in Filio, aut in Spiritu sancto, quantum potest unius puncti mensura esse, offenderit. Oculorum enim interiorum lumen est fides; et sicut, si acu tenera aliquam partem pungas in oculo, totum lumen conturbas atque debilitas, ita etiam [a 1Kb] cum erratum fuerit in hac sancta Trinitate in aliqua parte quantum concedetur atomo, uel momento, uel puncto, totum serenum lumen fidei conuertit in nubilum: et semel iam animus uulneratus, nil preter tenebras uidet.---Iudices dixerunt: Serapion, qui ideo non acquieuit corporeis exemplis assumptis, quia uidebantur ei incorporeis aptari non posse; cedat incorporeis necesse est prolatis exemplis, ut uere unam Deitatem ueris tribus personis fateatur rationabiliter esse assignatam.


u.---Serapion dixit: Permittite me, Iudices, ab eo inquirere que sequuntur.---Iudices dixerunt: Sicut non permitteris ea que iuste finita sunt iterare, ita non prohiberis, que non sunt intimata proponere.---Serapion dixit: Patrem et Filium ad comparationem primo corpoream, secundo incorpoream ducens, unam Deitatem in his duobus, id est, in Patre et Filio docuisti: modo Spiritum sanctum nosse uolo quid esse commemores: quoniam sentio quod patrem duos filios habere credas.---Arnobius dixit: Nisi te ad rationem humanam duxero, non potes pertingere ad diuinam.---Serapion dixit: Duc quocunque uolueris, tantum ut me facias ad rationem peruenire Spiritus sancti.---Arnobius dixit: Interrogo te ut dicas mihi, cum dixerit rex: Aedificetur forum, aut  palatium, uel aliquid huiusmodi, hic sermo qui ex ore regis egressus est, ego puto quod ipse fecit fieri quod non erat.---Serapion respondit: Constat quod hic sermo ex ore regis egressus, facit fieri quod non erat.---Arnobius dixit: Ergo sermo Patris ex ore procedens, uirtute plenus facit omnes uisibiles creaturas. ---Serapion dixit: Iterum me ad Patrem et Filium reuocasti, cum ego Spiritum sanctum a te nascentem inquiram.---Arnobius dixit: Non potes inuenire nascentem Spiritum sanctum, sed procedentem. ---Serapion dixit: Ipsam iam processionem ostende. ---Arnobius dixit: Non tibi dixi, quoniam impatienter audis ea que te potuerunt perducere ad indaginem ueritatis.---Serapion dixit: Patienter audiam,  sequar quo uolueris, iam mihi Spiritum sanctum ostende quid sentias.---Arnobius dixit: [b 2Kb] Prius est ut fatearis de Filio suo dixisse Patrem: Eructauit cor meum uerbum bonum .---Serapion dixit: Etiam si negare uoluerim, presentes me omnes qui audiunt, confutabunt.---Arnobius dixit: Sermo cum ex ore Patris nasceretur, qui omnia uisibilia et inuisibilia sua uirtute creauit, nunquam potuit sermo sine sancti Spiritus flatu procedere.---Serapion dixit: Ergo duo sunt filii, qui ex ore Patris egressi sunt, Sermo scilicet et Spiritus.---Arnobius dixit: Erras in auditu. Excidit enim tibi, quia duxi te prius ad exemplum regis qui imperauit fora fieri, aut palatia, aut thermas; et adieci: Sermo imperii eius tantam uirtutem obtinuit ut fierent que nunquam  fuerant. Hec tu coram hominibus confirmasti. Responde nunc iterum, si ita est?---Serapion dixit: Ita est.---Arnobius dixit: Ergo si ita est, immo quia ita est: responde mihi: Utrum sermonem hunc natum ex ore imperantis, iusta ratione confirmetur?---Serapion dixit: Iusta ratione natum sermonem assentior.---Arnobius dixit: Nunquid cum nasceretur sermo iubentis, qui egressus ex ore, que non erant faceret? Nunquid et flatus, qui procedebat ex eo qui uerbum emisit, natus potius quam procedens, poterit aliqua ratione monstrari? Quod si id in homine non potest fieri imperante, quanto magis hoc in Deo? uerbum ex ore generante cadere non potest ut ipse flatus Spiritu sancto plenus Filius dicatur. Sed est Pater qui eructauit uerbum; et Spiritus sanctus, qui  a Patre non cessat procedere, habens hanc uirtutem quam Filius. Nam uerbo Patris celi firmati sunt, et Spiritu oris eius omnis uirtus eorum . Si ita recordaris scriptum edicito.---Serapion dixit: [c 1Kb] Ita scriptum esse in libro Psalmorum primo nemo est qui nesciat.---Iudices dixerunt: De sancto Spiritu satisfactum tibi, euidens est assertio, quam tuus probat assensus: nunc ad ea, que nondum dicta sunt, accedamus.

uI.---Serapion dixit: Ecce sicut in una sapientia que perfecta est, memoriam, ingenium et intelligentiam consentio; sic et Patrem, et Filium, et Spiritum sanctum in una Deitate esse confiteor. Sed quero abs te: Si uere genuit Pater? Arnobius dixit: [d 1Kb] Nihil  in Deo factum inuenies, quam quod est. Hoc est: Pater enim Pater uerus est, uerus genitor Filii: uerus Filius, uerus unigenitus Patris.---Serapion dixit: [a 2Kb] Antequam generaret Filium, tantummodo Deus fuit; non tamen Pater?---Arnobius dixit: Erras in interrogatione: semper enim et Deus et Pater fuit.---Serapion respondit: Ergo non uere genuit.---Arnobius dixit: uere genuit.---Serapion respondit: Si uere genuit, antequam generaret Deus, Deus fuit: non tamen et Pater simul esse potuit antequam generaret iste, qui genuit.---Arnobius dixit: Ideo errorem pateris, quia humane fragilitatis comparationem omnipotentie diuine impingis. Homo enim antequam Filium habeat tantummodo homo est: postea uero quam Filium habere ceperit, et homo est, quod fuit;  et pater esse incipit, quod antequam filium generaret esse non potuit. Hanc iniuriam Deo ne feceris. Deus est immutabilis et permanens, nichil in se recipit nouum: semper enim fuit et Deus et Pater, nec illi hoc nomen paternitatis accessit: quoniam omne quod accidens est, recedere potest; et quod recedere potest, etiam deficere potest. Diuinitas autem, que immutabilis perseuerat, nil in se ex accidenti aliquid recipit. Hoc enim est hodie, quod semper fuit. Nihil enim sicut tibi, o homo, deficiet ex preterito, nichilque ei de futuro excrescet: nec sic ei tempora dominantur ut tibi, qui fuisti prius infantulus, postea puerulus, deinde iuuenis, postea senex, post senectutem tibi finis occurrit. Hoc penitus in Deum si putaueris uenire, et stultus ostenderis, et blasphemus execrabilis  comprobaris.---Serapion respondit: Auertat hanc blasphemiam Deus, que nunc stultitia nata in ridiculo blasphemantem arguit.---Arnobius dixit: Ergo Deus immutabilis est, an mutatur in aliquo?---Serapion respondit: Immutabilis est Deus: sed tamen te astruente quod genuit Filium, mutabilis ostenditur. ---Arnobius dixit: Reuerti habemus ad comparationes aliquas, per quas ostendamus sic nasci, ut inter generantem et generatum nulla possit temporum esse diuisio.

uII.---Serapion dixit: Nouam rem audio, ut inter generantem et generatum nullum medium possit tempus ostendi.---Arnobius dixit: Ideo cognitores habemus et iudices, ut uereamur nos dicere ostensuros quod ostendere non ualemus.---Serapion dixit: Caue  ne iterum corporea mihi aliqua exempla afferas quibus nitaris incorporea coaptare.---Arnobius dixit: Iam timeo prudentiam tuam in hac parte offendere. ---Serapion dixit: Non meam prudentiam, sed omnium cognitorum et iudicum.---Arnobius dixit: Audi ergo incorpoream generationem de corporeo homine. ---Serapion dixit: In dialecticum sophisma prorumpis.---Arnobius dixit: Dialecticum sophisma duas facies recipit: et ut uerum probetur quod astruitur, et non uerum ex aliqua parte arguatur. Nunc autem quod dixero, cum ueritatem solum ostendam, et ex nulla parte fallacie notam incurrat, quomodo poterit dialecticum quod ingero, argui? Nunquid nam si dixero, uox hominis incorporea est, mentior?---Serapion dixit: Quis enim uocem unquam corpoream  dixerit aliquando?---Arnobius dixit: Non dixit hoc ullus, tamen ego hoc uolo dicere quod uox hominis incorporea sit---Serapion dixit: Hoc dicis quod nullus ignorat.---Arnobius dixit: Ex uoce uerbum nascitur, an uox ex uerbo?---Serapion dixit: Ex uoce uerbum.---Arnobius dixit: uerbum quod ex incorporea uoce natum est corporeum, an incorporeum est?---Serapion dixit: Incorporeum.---Arnobius dixit: Ecce ex incorporea uoce sermo natus incorporeus filius uocis est. [b 1Kb] An possit posterior inueniri? Quod si tempus nullum inter uerbum et uocem inuenire preuales, quomodo inter Patrem et Filium Deum immutabilem medium aliquod tempus inuenire poteris? In hac autem ipsa indagine, etiam Spiritus sancti non est intermittenda tertia persona. Quia cum ex uoce  nascitur sermo, flatus non nascendo, sed procedendo egreditur, per quem uocis uerbi integritas custoditur: ita et Spiritus sanctus procedens ex Patre, per quem integra et perfecta Trinitas in catholicis definitionibus custoditur, patefacit non fuisse unquam sine filio patrem.---Iudices dati dixerunt: Probabiliter Arnobii assertio sanctum quoque Spiritum cum Patre et Filio euidenter exposuit: si sunt alia que nondum dicta sunt, proferantur.---Serapion dixit: Que me mouent, si non protulero, cassabuntur in animo meo ea que explanata sunt, per ea que minime prolata ad explicationem pertingere potuerunt.---Iudices dati dixerunt: uidebimur et nos uano labore fatigari audiendo, et uos sine causa laborare dicendo, si ea repetantur que finita noscuntur. Unde cauendum tibi  est omnimodis et studendum, ne semel exposita et finita, quasi amens reuoces adluctamenta uerborum.

uIII.---Serapion dixit: Iam que ad consensum meum pertingere exposita potuerunt nulla potero ratione iterare: ea tamen que ex eis si que finita sunt oriuntur, necesse est ut proponam. Et adiecit: Dic mihi, catholice, qui Filium non negas ex Patre genitum, uoluntate eum genuit Pater, an necessitate?---Arnobius dixit: Nec uoluntate, nec necessitate. ---Iudices dixerunt: Aperi quod dixeris, quia clausum est.---Arnobius dixit: Omnis homo qui uult aliquid aut non uult, si sapientiam ante non habeat, non potest aliquid iustum uelle uel nolle. Ergo perprius est ut sapientiam habeat [a 1Kb] quam uirtutem, qua possit aliquid uel uelle, uel non uelle: et ita demum  incipiat iam sapere et uelle, cum per sapientiam didicerit se habere posse. Querit ergo a me Serapion: Si Pater necessitate genuit Filium, an uoluntate? Breuiter respondebo de uno. Necessitatem qui patitur, Deus omnino nec dici debet nec credi. Cum ergo de una re absoluta sit questio, altera que superest hoc ordine terminanda est, ut interrogem interrogantem me: utrum sit prius sapere rationabiliter, quam rationabiliter uelle?---Iudices dati dixerunt: Respondeat Serapion his que sciscitatur Arnobius.---Serapion dixit: Quis est qui ignoret, quin prius sit rationabiliter sapere, quam rationabiliter uelle.--- Arnobius dixit: Si prior est sapientia quam uoluntas, precessit Filius uoluntatem, et ante est genitus, quam genitor aliquid uellet aut nollet: quia quando uoluntas cepit iam sapientia, quam ipse confessus es, erat anterior. Et licet ratio a me data tuo iam sit formata consensu, cum diceres, quis est qui nesciat, quod prius sit rationabiliter sapere, quam rationabiliter uelle: hec ratio a me data, tamen apostoli eam Pauli auctoritate firmabo, qua dicit de Dei Filio quia ipse sit uirtus et Dei sapientia .---Iudices dati dixerunt: [b 4Kb] Constat Arnobium recte dixisse, nec uoluntate, nec necessitate Patrem Filium genuisse, quia Deus necessitatem non habet: uoluntatem anteriorem sapientia esse non posse, et humana ratione edocuit, et Apostoli auctoritate firmauit. Si sunt  alia a Serapione proferenda pandantur.

IX.---Serapion dixit: Tres personas memoror te dixisse, Patrem genitorem Filii, Filium genitum Patris, Spiritum sanctum [c 1Kb] procedentem ex Patre, tres istas personas habere Deitatem suam, et integerrimam memorasti.---Arnobius dixit: Ita est.---Serapion dixit: Pater ergo Filius non est, nec ipse Filius qui Pater, nec Spiritus sanctus ipse qui Pater et Filius: sed unusquisque in sua persona perfectus est Deus.---Arnobius dixit: Ita est.---Serapion dixit: Quid ergo nunc ais ad interrogationem meam, cum te interrogem; et dicas mihi Pater perfectus est Deus,  Filius perfectus Deus, Spiritus sanctus perfectus Deus. Ita dicis?---Arnobius dixit: Ita dico.---Serapion dixit: Et si ita dicis, [a 1Kb] quomodo tres deos esse non credis?---Arnobius dixit: Et si obliuio tui dominatur, non dominatur in uniuersis cognitoribus et iudicibus attributis. Sciunt enim me et duorum oculorum, unum aspectum; duarum aurium, unum auditum; et duarum manuum, unum attactum; et duorum pedum, unum gressum; et duorum labiorum atque unius lingue, unum memorasse sermonem: et memorie, atque intelligentie, et ingenii, his tribus unam sapientiam; et tot membris corporeis unius uite substantiam; et in quinque sensibus unum intellectum; qui per oculos uidendo, per aures audiendo, per os degustando, per nares odorando intelligat.  Cum ergo ista omnia disputatio nostra tractasset, et sit de unitate finitum; que ratio nos iterum ad ea reuocat, que sint et mutuo consensu, et iudicum lata inter partes sententia iam finita? Cum dixissem, sicut memoria, et ingenium, et intellectus, unum sapientie obtineant munus, ita Pater cum Filio et cui Spiritu sancto unum omnipotentie sue permanet regnum.---Serapion dixit: De uniuscuiusque perfectione deitatis, nec ego interrogaui, nec tu inde dixisti. Aio nunc enim: Pater perfectus Deus, Filius perfectus Deus, Spiritus sanctus perfectus Deus, tres faciunt deos. [b 1Kb] Aut enim tertiam partem unus Deus habet, ut per quaternas uncias tantum tres unam deitatem habeant; aut tres dii sint, si unusquisque in sua deitate perfectus est.---Arnobius dixit: Breuitati  studenti mihi, laciniosa disputatione occurris; sed quantum tu in prolixum ire uis, tantum te ego in breui concludam. [c 1Kb] Pone tres pretiosissimas margaritas incomparabiles, unius tamen meriti, in obscuro loco, aut in ceca nocte repositas. Cum tamen uenerit lumen diei et solis splendor, quanto amplior fuerit serenitas luminis, tanto erit amplior oculis attendentibus horum trium lapidum pretiosorum splendor. Interrogo nunc: Isti tres lapides incomparabiles antequam manifestarentur a lumine, in sua pretiositate manebant, et pulchritudo eorum in ipsis erat, oculis tamen hominum non parebant?---Serapion  dixit: Ita est.---Arnobius dixit: Lux que eos manifestauit totos tres lapides, una est, an due an tres luces sunt diei?---Serapion dixit: Quis negat quod una lux eos manifestare potest, etiamsi mille sint?---Arnobius dixit: Ego quidem tres dixi, tu mille concedis. Si ergo mille lapides pretiosi uno diei lumine [d 1Kb] ornatum sui splendoris ostendunt, quomodo non Pater et Filius et Spiritus sanctus unius diuinitatis sue omnipotentiam uno pandunt lumine, deitatem non oculis corporeis, sed oculis cordis, si fuerit fidei catholice fenestra adaperta, ut intret per eam sol iustitie, et suo lumine radiantur? uere itaque tres lapides pretiosos unius meriti, unius maiestatis, unius pulchritudinis, unius diadematis, unius quoque et regni euidenter ostendat, non ut unum bonum, alterum  meliorem putes: ut sic unum magnifices, ut ad iniuriam alterius alterum magnificentiorem existi mes. Unusquisque enim lapis uerus ita est, ut nichil [e 1Kb] dehabeat quo possit alius uerior estimari; tantum et fides aperiat fenestras animorum, quas sine credulitate nostra nec Deus ipse aliquando patefecit. Non enim saluabitur nisi qui credulitatem suam fidei recte subdiderit, et ipsa aperuerit fenestras intelligentie, ut uideas istas tres pulcherrimas gemmas in uno regno constructas, unum diadema facere et unum maiestatis imperium obtinere.---Serapion dixit: Isti tres lapides licet unius pretiositatis uniusque sint pulchritudinis, tamen a se diuisi sunt.---Arnobius dixit: Tu diuisionem uidisti trium, sed unum regnum unius diadematis non uides.---Serapion  dixit: Unum diadema uideo, sed in ipso diademate [f 1Kb] cataclyzomatis arte sunt gemme constructe.---Arnobius dixit: Sicut tibi cataclyzomatis arte sunt gemme constructe. ita hic naturaliter in uno omnipotentie thesauro posite, illis tantum manifestantur quorum credulitas egerit, ut fides integra aperiat ianuam thesauri huius perpetui, ac patefaciat et istam Trinitatis unitatem perfectam, et ipsius unitatis integerrimam unitatem: uerum Patrem qui semper fuerit Pater, et uerum Filium, cuius semper fuerit Pater. [g 1Kb] Non enim sicut ante Filius si non fuerit Patris sui, non potest effici Pater Filii sui. Nihil enim  mutatur in eo qui uerus Deus est, sed immutabilis idem semper est, et quo semper fuit Deus, qui uere unus et trinus est, non potest Deus credi qui incipit esse quod non fuit. [a 1Kb] Ex quo enim est quod Deus est  ex quo est hoc quo Deus est  non ipsa ratio maiestatis: ex eo enim quod Deus est, ex eo et Pater, ex eo et Filius eius, ex quo et Deus et Pater est. Nihil enim in se per substantiam habere cepit, quod ante non habuit. Semper enim cum uirtute fuit, que est Filius; semper cum flatu suo, qui est Spiritus sanctus.---Serapion dixit: Ad omnia quiesco, et semper fuisse totam Trinitatem confiteor. Sed maiorem Patrem quare non credam, cum non nascitur Pater de Filio, sed Filius nascatur ex Patre?  ---Arnobius dixit: Iam diximus ex uoce nasci sermonem, nec ideo uox maior est quod ex ipso nascitur sermo: uno eodemque momento et uox sermoque simul oriuntur et flatus. Cessat amplitudo, et diminutio, quod tempus nullum interpolat inter uocem et sermonem et flatum. Nam sermonem esse Filium approbat Pater, sacra Scriptura testante: Eructauit cor meum uerbum bonum . Et quid tam bonum quam Filius, a quo omnis bonitas? uerbum autem eructantis ex corde, sine Spiritu eructantis, et flatu nasci non potuit. Flatus est enim qui procedit, quando nascitur uerbum. Unde et paulo ante iam dixi: uerbo Domini celi firmati esse a prophetis dicuntur, et Spiritu oris eius omnis uirtus eorum .---Iudices dati dixerunt: Ex  abundanti de inuisibili maiestate Trinitatis dictum sit ab Arnobio, quod repetitis intentionibus Serapionis ex integro salis cognouimus factum. Si est aliud quod Serapion intimet, pandat.

X.---Serapion dixit: Non sit incongruum hoc quod animi impulsu inquiro, ut exprimas in hac sancta Trinitate, quis est qui primum obtinet locum?  ---Arnobius respondit: Pater primum obtinet locum. ---Serapion dixit: De Filio quid dicis?---Arnobius dixit: [b 2Kb] Et ipse primum.---Serapion dixit: Quid etiam de Spiritu sancto?---Arnobius dixit: Et ipse primum obtinet locum.---Serapion dixit: Ergo non est Trinitas.---Arnobius dixit: Trinitas ita est, ut non dicamus, primus, secundus, tertius: sed unum, duo, tres.---Serapion dixit: Pater primus est, et Filius primus est, et Spiritus sanctus primus est: tres primi, tres dii sunt.---Arnobius dixit: [c 1Kb] Pone tres imperatores in uno regno, in una concordia, in una sede, in una suauitate, in uno amoris affectu, in una potestate, et quere in ipsis qui primum locum potestatis obtineat. Sine dubio qui toti tres augusti sunt, toti tres primi sunt: secundum uero  locum, et tertium potestatis ab augustis ordinate habebunt.---Serapion dixit: Ergo primus in his imperatoribus non est, qui inter istos primum cepit habere imperium?---Arnobius dixit: Inter homines quidem ipse est prior augustus, qui prior cepit regnare solus; et postea istos aut generando, aut eligendo constituit: in diuino autem imperio nunquam inuenies ex his tribus unum regnare sine alio.---Serapion dixit: Et quare trium imperatorum, in quo dicere possumus, primus, secundus, tertius, exemplum nobis in medium protulisti?---Arnobius dixit: Ut ostenderem tibi fragilitatem humanam tantam habere gratiam in regno, ut cum pro certo doceatur primus, secundus, tertius, hic ordo per concordiam imperii exclusus, numerum tantummodo teneat; ordinem  uero penitus non admittat. Omnes enim hi tres unum regnum, unum imperium, unum auguste dignitatis fastigium possidentes, hunc habent secundum, qui primus non fuerit, sicut ipsi sunt primi.---Serapion dixit: Tibi nunquid uidetur integrum esse, ut diuine et celesti maiestati, temporale hoc regnum aptetur?---Arnobius dixit: Et si temporale  imperium hoc mortale, tantam in se continet concordiam pacis, [a 1Kb] ut qui aliis etate sit maior nascendo, et imperando prius: hic minor, qui post multos annos ac hodie sumpsit imperium; ab ea tamen hora qua est augustus effectus, minor eo qui prior generatione cepit, esse non possit: quanto magis in hac sancte Trinitatis diuina concordia, in qua unus nunquam cepit celestis eternique solii tenere imperium; tanta est unitas, ut numero tres computati, unum uniusque potestatis habentes imperium, unus Deus et unus Dominus nuncupentur? In nullo enim a se distat diuina natura. Et si ordinem, quem in hominibus prior etas admisit, equalitas potestatis excludit; quanto magis diuina omnipotentia ubi in Trinitate nullus anterior, [b 1Kb] nullus est omnino posterior;  ita unitas, ita indiuisa maiestas, ut cum uere trium numerum teneant, uere unus Deus, origo pacis, quietis et tranquillitatis existat.---Iudices dati dixerunt: Aut Serapion, si ualet, contra hec proferat aliquid, aut Arnobius huius assertionis sue breuiter colligat summam.---Cumque diuturno Serapion uteretur silentio, Arnobius dixit: Deus noster unus est: nam cum sit Pater et Filius et Spiritus sanctus, nemo autem Christianus tres deos uel dicere audet uel credere; quoniam  in nullo a se diuina distat natura: primum enim et secundum uel tertium ordinem, quem inchoatio prima uel secunda uel tertia in hominibus per interualla temporum facit, in Deo, que ante tempora est equalis inchoatio, in tantum non admittit, ut nec inchoatio  dici possit, quod ante tempora exstitit. Cum ergo gradus fieri ex passibus omnis non possit, qui subdi non potest, numerum seruat Trinitatis, ordinem uero unum equalitatis assignat. Et ideo, ut dixi superius, [c 2Kb] quia non habet secundum, qui primus est; nec tertium, qui secundus, de primo non nascitur. Tolle distantiam, et quod in Trinitate credideris, primum inuenies, ut nullum secundum, uel tertium, sed unum Deum habere gratuleris.

XI.---Serapion dixit: Fateor mihi de uniuersis que opposui satisfactum rationabiliter: sed supersunt mihi multa interrogationum capitula, et precipue incarnationis Dominice sacramentis, [d 1Kb] que si insuper non habetis, me interrogare precipite: quoniam sicut fateor satisfactum mihi ab Arnobio,  ita nostis cognitorum electi, nichil me legali auctoritate gessisse. uideo enim tam ueteris Testamenti quam noui, hunc Deum Patrem ingenitum. ita genito preponi, ut secundum post Patrem locum obtineat.---Arnobius dixit: Profer ergo Legis diuine testimonia, quibus Patrem maiorem Filio ostendas.---Serapion dixit: [e 40Kb] Ipsum Filium Dei considera Salomonis ore testantem: Dominus creauit me initio uiarum suarum in opera, ante secula creauit me . Ipse autem Deus Pater de Filio per Isaiam prophetam dicit: [f 1Kb] Ecce ponam in Sion lapidem offensionis, et petram scandali: et omnis qui crediderit in eo, non confundetur . Ita Dauid de eo canit: Lapidem quem reprobauerunt edificantes, etc. . Unde et Isaias dixit: [g 27Kb] Hec dicit  Dominus Christo meo Domino . Unde ipse Pater iubet Filio dicens: Dixit Dominus Domino meo, sede a dextris meis, etc. . Unde et Stephanus de Filio dicit: uideo Iesum a dextris Dei : Dei utique Patris, qui est  caput Christi, Christus autem uiri, uir autem caput est mulieris . Hic est Pater qui dicit Filio: [a 1Kb] Ante luciferum genui te . Unde et Christo dicitur: Quia angelis suis mandauit de te . Est ergo amplior qui mandat, et de quo mandatur minor est. Unde ad apostolos suos ipse Dominus dicit: Si diligeretis me, gauderetis, quia uado ad Patrem: [b 1Kb] quia Pater maior me est . Et iterum: Pater qui dedit mihi, maior me est . Item dicit ipse Filius  Dei ad Patrem: Hec est uita eterna ut cognoscant te unum et uerum Dominum, et quem misisti Iesum Christum . Filius ergo secunda persona est post Patrem, quia Filius est, non eripiens Patri illud, quo unus est Deus. Si enim innatus fuisset, comparatus ei qui innatus est, par equatio in utrosque ostensa duos faceret innatos: et ideo duos ostenderet deos, si Filius sicut Pater esse sine origine potuisset, et sicut Pater inuisibilis et incomprehensibilis exstitisset. Nunc autem quidquid est Filius, non ex se est, qui nec innatus est: sed est ex Patre, et Patri suo originem suam debet, quam sumpsit oriundus ex eo, qui originem non habet. Unus est enim omnium Deus sine principio, de quo dicit Filius qui principium habet: Pater maior me  est . Quod ut probaret, adiecit: Non potest Filius a seipso facere quidquam, nisi que uiderit Patrem facientem . Et ipse iterum ait: Non a meipso ueni, sed ille me misit . Et iterum dicit: Opera que ego facio testificantur de me, quia Pater me misit . Item dicit: Qui a semetipso loquitur, propriam gloriam querit: qui autem querit gloriam eius qui misit eum, hic uerax est . Inde est quod ipse ait: A seipso nichil : sed imperiis paternis et preceptis obtemperat in omnibus, ut quem probet illum natiuitas Filium, tamen morigera subiectio asserat illum paterne uoluntati subiectum. Unde ait:  A me non sum locutus; sed qui misit me Pater, ipse mandatum dedit mihi quid dicam, et quid loquar . Ecce qualiter ipse Patri obtemperat, et subditum esse demonstrat: per quod ostenditur quod subiectione sua minister sit; ceterorum uero Dominus approbetur, ut merito Deus Pater omnipotens Deus sit, Filius autem ceterorum omnium Deus sit, omnem creaturam subiectam sibi habens; Patri, qui illi subdidit omnia, cum omni creatura subiectus . Propter quod Deus est creaturis omnibus constitutus, dicens: Ego autem constitutus sum rex ab eo, etc. .

XII.---Arnobius dixit: Si uere studium tuum ad hoc tenderet, ut aut disceres, aut doceres, non omnia ista testimonia ex diuinis libris desecans,  quasi unum fascem tue interpretationis tortuosissimis nodis ligatum in conspectu cognitorum et iudicum ita obiiceres. Quapropter ad uos mihi sermo est, o cognitores et iudices, precipite, queso, cepte disputationis ordinem non mutari, et singulatim capitula Scripturarum ea que dixi uel alia que nondum dixi a Serapione in conspectu uestro proponi, nec liceat ei simul alterum et alterum proferre in medium: nisi unum quod prius proposuerit explicetur.---Iudices dixerunt: Que iuste petuntur ab Arnobio, necesse est ut sortiantur effectum. Unde exsoluere maturabit Serapion ista testimonia; que in unum obtulit sua interpretatione constricta, ut de singulis quibusque testimoniis possit Arnobius dare responsum.---Serapion dixit: Testimonii mei obiectio  prima est, quam ex libro Prouerbiorum Salomonis uocem Filii Dei esse cognoscis: Dominus creauit me initium uiarum suarum . Unde ostenditur Pater maior esse qui creauit, quam Filius qui creatus est a Patre.---Arnobius dixit: Ergo credis uere Filium ex Patris substantia genitum, nec tam genitum, quam creatum?---Serapion dixit: Ego Filium Dei non nego.---Arnobius dixit: Si non negas uerum Filium Dei ex Patris substantia genitum, hoc testimonium ad quam partem protulisti?---Serapion dixit: [c 1Kb] Ut ostenderem Filium minorem Patre.---Arnobius dixit: [d 1Kb] Nec tu minorem Filium Patre conaris ostendere: sed creaturam Dei moliris Filium  demonstrare.---Serapion dixit: Ergo plenam auctoritatem [a 1Kb] diuine potentie unum e duobus, aut non esse in auctoritate hoc testimonium astrue; aut quare sit dictum ostende.---Arnobius dixit: Adhuc modo redisti ad ordinem, ut possit uniuscuiusque testimonii explanatio, donante Deo, nobis concedi.---Serapion dixit: Cuius ergo uis hanc uocem intelligi Dominus creauit me initium uiarum suarum?---Arnobius dixit: uox est sapientie Dei.---Serapion dixit: Sapientia ipsius que est, nisi Filius ipsius?---Arnobius dixit: Cum opus fuerit loco suo dicetur quomodo sapientia hec Filius ipsius sit. Nunc interim sapientia Dei loquitur per sapientissimum uirum Salomonem dicens: Dominus creauit me initium uiarum suarum.---Serapion dixit:  Quid tam euidens, quam ut diceret, creauit me?---Arnobius dixit: Hoc quod dixit, creauit me, quod moliris ostende.---Serapion dixit: Quomodo initium creature sortitus Filius a Patre, hoc meruit ut principatum uniuerse obtineat creature.---Arnobius dixit: [b 1Kb] Omnis certe creatura antequam crearetur non fuit?---Serapion dixit: Utique non fuit.---Arnobius dixit: Tunc ergo cepit sapientia quando creata est?---Serapion respondit: Tunc cepit quando creata est?---Arnobius dixit: Ergo qui illam creauit, insipientem illum blasphemas?---Serapion dixit: Auertat a me Deus hanc blasphemiam.---Arnobius dixit: Ergo ignoranter blasphemas.---Serapion dixit: Ego non blasphemo: sed magis [c 1Kb] laudo creatorem sapientie. ---Arnobius dixit: Compelleris unum astruere e duobus,  ut aut habuisse sapientiam dicas istum qui creauit sapientiam hanc, aut non habuisse cum crearet.---Serapion dixit: Nunquam Pater sine sapientia fuit.---Arnobius dixit: Ergo non creauit sapientiam.---Serapion dixit: Noli altum sapere, sed time .---Arnobius dixit: Quis altum sapit, qui blasphemat Deum, an qui blasphemiam defendit?---Serapion dixit: Tu defendis Deum?---Arnobius dixit: Tempore quo audio blasphemiam, os blasphemantis obiurgo, sicut tuum os increpo et doceo te Deum Patrem insipientem dicere. Cum enim diceres: Antequam crearetur sapientia, non fuit, et ipsam sapientiam, que est creata Dei esse confirmas ostendis non habuisse sapientiam eum qui illam condidit, et tunc cepisse habere postquam creauit.--- Iudices dixerunt: Acerrime blasphemie locus est. Et quid moramur? Et nostre aures obtunduntur, et uestra ora gradiuntur? Unde par est ut Arnobius qui detexit blasphemiam testimonium iam a Serapione prolatum exponat.

XIII.---Arnobius dixit: Semper fuit sapientia in corde Patris interius reposita, quomodo in corde oratoris  ars rhetorica, et in corde grammatici ars grammatica. Dicitur autem creasse librum artis rhetorice orator, et grammaticus librum artium condidisse, non quod ex eo ceperit rhetorica et grammatica, ex quo hominibus ad legendum est tradita. Illis namque qui eam scripserunt, ex eo tempore quo docti sunt, sem per in corde fuit. Nobis autem tunc creata est, quando nostra eruditio sumpsit exordium. Inde est quod ante paululum dixi opportune, Filium Dei esse sapientiam [d 1Kb] antequam fieret. Ergo Deus, qui fecit celum et terram, et omnia que in eis sunt, sic creauit sapientiam sicut  orator creat librum artis rhetorice, proferens de corde suo, quod ex quo didicit, semper habuit. Creauit autem nobis, ut quod in corde eius erat per aures nostras audiendo, et per oculos  uidendo, etiam in corde nostro initium daretur. Ita et Deus, qui a nullo didicit, sine initio habens sapientiam, cum uellet facere celum et terram et omnia que in eis sunt, primo omnium sapientie sue uirtutem iecit, ut ipsam domum quam fabricare uoluit. Pater primus cum erem faceret, antequam solum fortissimum solidaret; hoc est, prius faceret celum, et ita demum terram cum montibus solidaret. Sed de creaturis suo tempore dicendum est: nunc de Creatore dicamus. Ergo dicit ipsa Sapientia: Dominus creauit me initium uiarum suarum ; architectus plenus sapientia, immo fons ipse sapientie, protulit ex se ipsam sapientiam. Quin audi quid sapientia dicat: [e 1Kb] Ego sapientia fundaui terram, paraui celos prudentia . Cum ergo tempora  non oriuntur nisi de diebus, dies autem de lumine, lux autem nisi de celo, celum autem non sit ortum nisi de sapientia, ante celum tempus penitus non sit ortum nisi de sapientia, ante celum tempus penitus non fuit. Constat ergo semper fuisse sapientiam, et sic creatam sicut diximus creari librum sapientissimo oratori. uerbi, gratia. Salomon librum Sapientie condidit: nunquid non antequam conderet hunc librum, ante non fuit sapientia? Potes quidem dicere: Ante non fuit, sed in Salomone antequam a Deo illam acciperet; postea uero semper fuit. Si ergo in homine misero ad comparationem Dei, et perquam exiguo, intus in corde semel posita non recedit, et quidquid utiliter crediderit, creditur sapientia predicari siue in litteris, siue in edificiis fabrefactis atque  picturis ipsa cernitur, et in cunctis artibus ipsa laudatur, quanto magis in Deo, qui totus sapientia est qui eam a nullo accepit? Hanc, inquam, quam semper habuit, tunc creauit, cum illa de corde suo per fabricam celi terreque [f 1Kb] producere curauit, ut celum fieret simul et omnia que in eo sunt, que non erant, non ut ipse inciperet sapiens esse, quod semper exstiterat.  Creauit autem terram et omnia que in ea sunt, que non erant, non ut ipse inciperet sapere, quod ante non sapuerat. Tu autem Serapion, qui capitulum loci integrum non protulisti, audi totum caput huius loci, ut credas illud mee explanationi concordare. Dominus creauit me initium uiarum suarum in opera sua; ante seculum fundauit me, priusquam terram faceret, priusquam poneret abyssos, priusquam produceret fontes aquarum, priusquam stabiliret montes: ante colles genuit me. Prescius ergo Deus quia hoc quod dictum fuerat, creauit me, potuisse ad periculum blasphemie peruenire, adiecit: Ante omnes colles genuit me . Hoc sermone quod dixit, me, illud interpretata est ipsa sapientia quod dixerat, creauit me. Unde et sequitur: Cum parabat  celum, simul cum illo eram; et [a 31Kb] cum segregabat sedem suam, quando super uentos fortes faciebat in summo nubes, et [b 29Kb] cum certos ponebat fontes sub celo; et cum fortia faciebat fundamenta terre, cum ipso eram cuncta componens, [c 19Kb] ad quam gaudebat in faciem meam, cum letaretur orbe perfecto .

Et adiecit: Dicant nunc iudices obiectori huius sententie, quam protulit ad hoc ut doceret Dei Filium non esse Filium, sed creaturam eius; dicat si eo ordine quo persecutus sum, textum integre sententie percurri, et hoc quod dixerat ipsa sapientia, Dominus creauit me; [d 1Kb] ipsa subiunxit, genuit me; [e 1Kb] et aut credat semper fuisse in Patre sapientiam, aut doceat sine sapientia fuisse Deum antequam condidisset eam.---Serapion dixit: Fateor et integre ut scriptum est  a Salomone prosecutum, et ante omnes colles genuit me, propterea utiliter subiunxisse, ut hoc quod dixit, Creauit me, genuit me, euidenter ostenderet.---Arnobius dixit: Nempe priori conflictu dixisse te recoles, cur incorporea me protulisse exempla, quare nunc initium uiarum Dei per montes et colles, et fabricas uisibiles docentem contentus es, nisi quod mysticum diuine Scripture sensum in solam historiam uidens, et initium uiarum inquirens, uias ipsas non quesisti, creatorem uero Deum esse non solum litterarum iudicio, uerum etiam ipsius nostre naturalis considerationis doceamus instinctu. uie autem Domini iste sunt, prima fides, secunda spes, tertia caritas, quarta perseuerantia, quinta bonitas, sexta timor Domini, septima constantia, octaua patientia, nona  lenitas, decima quies, undecima pax, duodecima obedientia, tertia decima longanimitas, quarta decima solitudo sancta, quinta decima contemptus uentris, decima sexta studium mentis, decima septima castitas, decima octaua benignitas, decima noua misericordia, uigesima iustitia, uigesima prima liberalitas, uigesima secunda studium scientie legis Dei, uigesima tertia amor optimarum rerum, uigesima quarta contemptus temporalis glorie, uigesima quinta affectio glorie sempiterne. He omnes uie Dei sunt, in quibus ipse Pater quotidie deambulabat, sicut per prophetam dicit: uiuo ego Dominus, quia ego ambulabo in eis, et ero illorum Pater, et ipsi erunt mihi in filios et filias, dicit Dominus omnipotens . In his ergo omnibus uiis Domini  prior creata est Sapientia, quo qui sapientiam Dei prior habere cepit, nec unam de uiis istis incedere poterit. [f 1Kb] Sunt ergo iste uie uiginti quatuor, uiginti quatuor seniorum numerum assignantes , qui libras singulas, et integerrime noui et ueteris Testamenti in unam libram duodecim apostolorum assignant, ut tres iste libre per tria genera populorum offerantur Trinitatis auctori, id est, uirginitatis, atque uiduitatis et coniugii. Tote autem tres iste libre integerrime per uias suas ambulantes, una fide, una spe, una caritate, uno consecrate baptismate subsistunt; que penitus per uias suas ambulare non poterunt, nisi in ipso initio uiarum Dominus creauerit in mentibus eorum sapientiam. Unde Psalmista cum diceret: uias tuas, Domine, notas fac mihi , quia sciebat non posse ambulare uias istas, nisi Dominus sapientiam creasset ei in corde, orat Deum dicens: Cor mundum crea in me Deus : quia in sordidam [uulg. maleuolam] animam non intrat sapientia, nec habitare potest in corpore subdito peccatis.---Iudices dixerunt: Plus quam perfecte satisfecit Arnobius de testimonio sapientie, et quod in Deo semper fuerit, et quod creata in mentibus sit a Deo, qui uias cupiunt ambulare uirtutum. Si quid est quod Serapion interroget audiamus.

XIu.---Serapion dixit: Si prior Deus cor mundat et sapientiam non creat, non habent culpam si in uiis Dei non ambulauerint.---Arnobius dixit: Saluus sit status disputationis nostre: de Deo enim agere cepimus Patre, et Filio, et Spiritu sancto, et assumptum est ad hoc  testimonium, ut ostenderes Dei Filium creaturam. Hactenus ostendimus sapientiam in Deo fuisse semper, iustumque est ut de deitate et Trinitate nostra currat intentio; tamen transitorie etiam hic damus responsum. Deus sicut personarum acceptor penitus non est , sic considerat mentes, et studia, et cogitationes filiorum Ade, et nouit optime quid debeat de thesauro suo proferre: [a 1Kb] et sicut exigit eius equitas, sic donare. Et ideo, sicut dicit Apostolus: Non est personarum acceptio apud Deum , sic ipse dicit: Nunquid omnes apostoli? Nunquid omnes prophete ? Sicut ergo certum geris, quod personarum acceptor non sit, sic certum gere quod etiam distributor non sit iniustus: quidquid circa humanum  genus fecerit, penitus nulla potest [b 1Kb] ratione reprehensibile inueniri. Sane cor mundum creari in se Dauid fletibus et gemitibus postulauit . Imitare Dauid in penitendo et in accipiendo particeps factus cordis mundi et sapientiam in te creatorem Deum [c 1Kb] gratulaberis. Nunc autem ad testimonia a te posita reuertamur.---Serapion dixit: Memoraui lapidem quem reprobarunt edificantes, eo quod factus sit in caput anguli ; [d 2Kb] hoc a Domino factum est mirabile in oculis nostris.---Arnobius dixit: Tria in hoc loco querenda sunt: qui sunt edificantes, quid edificantes, et qui reprobantes lapidem. Aedificantes namque Iudei super fundamentum prophetarum, Dominum nostrum Iesum Christum de numero huius edificationis non solum reprobauerunt, uerum  et crucifixerunt. Hic ab incredulis reprobatus , sed a Deo in caput anguli factus est, ut duos conderet in semetipso ; et fieret ex lege et prophetis, que a Moyse ceperat perfecta fabrica in Christo, de quo, noui Testamenti apices suum parietem habentes, hoc angulari lapide unam Ecclesiam ex utrisque apicibus dedicaret ille qui dixit Petro: Super hanc petram edificabo Ecclesiam meam, et porte inferi non preualebunt ei .---Serapion dixit: Dic nobis que sint porte inferi?---Arnobius dixit: Adhuc de petra dicenda est expositio, que dum finita fuerit, tunc de portis inferni respondebimus.---Serapion dixit: Ut breuiter de portis inferni dicas exigit integritas dicte sententie.--- Arnobius dixit: Portas inferni illas dicimus quas principes huius mundi diuitiis et passionibus, impietatibus et criminibus in introitum perpetue mortis posuerunt: per quas ingrediuntur idololatre demonum templa, uerum Deum non timentes, metuentes autem figmenta uanissima. Habent et alias portas, per quas ingrediuntur synagoge synedrium, Christum Dominum Deum denegantes. Habent et alias portas, per quas ingrediuntur ad doctrinam hereticorum et schismaticorum sectas. Habent et alias portas, per quas stupratores, adulteri, fornicatores, plagiatores, fures, blasphemi, omniumque rei criminum ingrediuntur. His principibus in aduentu Domini nostri Iesu Christi clamatum est a Spiritu sancto: Tollite portas, etc. . Illi enim uere temporales non sunt,  in quibus immortalitas ita regnat, ut porte inferni non preualeant aduersus eam; per ipsas enim introiuit Rex glorie cum omnibus suis.

Si inquiris, quis iste Rex glorie, audies ipsum dicentem Spiritum sanctum: Dominus fortis et potens, Dominus potens in prelio. Sunt enim porte iustitie in auribus hominum posite, ad quas sermo fidei catholice clamat dicens: Aperite mihi portas iustitie, et ingressus in eas confitebor Domino . Ipse autem sermo posteaquam introierit per aures in ciuitatem anime, ostendit ei portam uite eterne; et dicit, Hec porta Domini, iusti intrabunt in eam. Angustum sane introitum in isto mundo habere a Domino nostro Iesu Christo ostenditur, sed per uiam eius angustissimam et arctam ad latissimum uite eterne introitum asseritur  qui ambulat peruenire. Si quidem ipsius ore Domini affirmatur hortantis atque dicentis: Intrate per angustam portam. Angusta enim porta est que ducit ad uitam, et pauci sunt qui intrant per eam. Lata enim et spatiosa uia est que ducit ad mortem, et multi sunt qui intrant per eam .---Iudices dixerunt: Arnobius de portis inferni interrogatus, et infernorum nobis et celorum aperit; si alia sunt parata a Serapione, proferantur.

Xu.---Serapion dixit: Ad promissam expositionem te traham: ad locum unde deuiauimus reuertamur.---Arnobius dixit: Dominice incarnationis exempla panduntur, quando lapis, quando mons, quando uirga, quando angelus, quando homo, quando sacerdos,  quando etiam testimonium; sed et multe alie effigies, quas sensus catholicus per uias lucidas, et Spiritus sancti splendore radians, ambulans, orando potius quam discutiendo reperiat. Nam petram, per quam e periculo sitis positus Dei populus in deserto liberatus est, Christum esse beatus apostolus Paulus asseruit dicens: Patres nostri idem spirituale poculum biberunt, bibebant de spirituali consequenti eos petra: petra autem erat Christus . Et in Cantico Moysi dicitur: Fluxit eis mel de petra, et oleum de solida petra . Et in psalmo octuagesimo: De petra melle saturauit eos . Item in psalmo septuagesimo septimo: Eduxit aquam de petra, et deduxit tanquam flumina aquas . Item in psalmo uigesimo sexto, Ecclesia de Christo  dicit: In petra exaltasti me ; et in trigesimo nono ipse dicit: Statuit supra petram pedes meos ; et in psalmo sexagesimo: In petra exaltasti me ; et in psalmo centesimo decimo tertio: Conuertit solidam petram in stagna aquarum, et rupem in fontes aquarum ; et in psalmo centesimo quarto: Percussit petram, et fluxerunt aque . Et in Cantico Salomonis Spiritus sanctus inuitans ad se Ecclesiam, dicit: ueni ad me, proxima mea, sponsa mea, formosa mea, et in uelamento [a 1Kb] petre continuate muro . Et in Isaia uox Filii Dei: Posui, ait, faciem meam petram firmissimam . Item in Ezechiele propheta dicit Dominus: Super adamantem et petram firmaui faciem tuam . Et in Euangelio,  Dominus sapientem uirum fabricantem domum super petram dicit . Quam autem petram nisi illam de qua dicit Apostolus: Fundamentum autem aliud nemo potest ponere, preter id quod positum est iehsu Christus ? Sunt et alia multa que memorare longum est, que et doceant petram pro immutabilitate et pro constantissima uoluntate Domini nostri Iesu Christi, quam in carne sua exercuit, tentatus a diabolo, traditus a discipulo, fixus in patibulo, cibatus felle, potatus aceto, perforatus lancea, humiliatus usque ad mortem, mortem autem crucis . Et cum omnia hec homo perfectus sustinuerit, nichil tamen de impatientia hominis imitatus, ostendit Deum per hominem hominibus prestitisse uictoriam, sicut in prima Corinthiorum Epistola  asserit Apostolus dicens: Deo autem gratias qui dedit nobis uictoriam per Dominum nostrum Iesum Christum .---Serapion dixit: [b 1Kb] Sollicitum reddit me explanatio tua, qua de incarnatione Domini nostri ita interpretari studes, ut hominem, et non Deum memorare uidearis. Unde quia octo effigies ad  tropologiam Domini pertinentes, ex quibus unam hanc, quam in petram memoraueras, euidentibus diuinorum uoluminum testimoniis exsoluisti, his reliquis septem exemplis expletis, una mihi explanatio Dominice incarnationis supererit. Propter istam enim solam istum putamus iniisse conflictum. Unde etiam te non puto effectum memorem quod inter initia hoc dixerim, iustum esse ut tecum agerem quasi unus ex Arianis, aut Eunomianis, aut Sabellianis, aut Macedonianis, et fauere salua fide mea, illorum assertionibus. Idcirco, ut dixi, tecum me iniisse conflictum, ut si inuenissem te in aliquem incurrisse errorem, non tecum hac definitione agerem, de qua tu a me, et ego a te dissentio. Nihil mihi nunc superest, nisi ut istas octo quas memorasti similitudines in Christo ita compte  et irreprehensibiliter expedias, ut integram diuinitatem in Christo expedias, aperiens ne etiam hoc mihi afferas non totum quod exstitit diuinum ostendas. Ostende itaque nunc [c 1Kb] quare tantum octo commemorasti, cum sint alie multe in Christo efligies, que dici poterant, ut ipse dixisti.---Arnobius dixit: Consideraui multa sacramentorum genera in isto numero contineri, primo quomodo in ueteri Testamento, cum sit prima dies, in qua dixit, Fiat lux ; etiam in nouo ipsa meruit per resurrectionem Christi et prima effici et octaua. Nam sicut ipsa die aperti sunt celi, ut funderetur manna , Dauid quoque octauus est filius qui per defensionem ouium ferarum interfector effectus est , et per defensionem populi, interfector gigantis . Primo cum adhuc esset paruulus, a Deo omnipotente effectus est Christus. Sed et in Euangelio, ore Domini nostri Iesu Christi octo beatitudines memorate sunt , cum utique essent et alie uirtutes multe, que meritum beatitudinis habere potuerint. Hoc itaque exemplo uisum est mihi ut salua multitudine similitudinum, has tantum octo tropologias proferrem in medium, certus quod ex his que prolate sunt, cetere que non sunt pro late inquiri possint, et intelligi inuente, et oris ratione utiliter explanari.

XuI.---Serapion dixit: Primo per occasionem obiectionum mearum lapidem exposuisti; cum ergo subsecutus essem capitula euangelica, in quibus dicit Dominus, Pater maior me est , unde  alia protulisti. Unde ne uidearis ista exempla ideo attulisse ut illa testimonia declinares, expositis his que protulisti, de illis mihi dabis responsum; et ita demum accedemus ad nostrum specialem conflictum.---Arnobius dixit: Oportuerat nos de hoc solo sensu tractare, de quo uere dissentis, id est, de hoc quod  non uis catholice fidei utiliter credere, in Christo Deo nostro duas esse ueras perfectasque substantias; et sicut uerum Dei Filium, ita uerum hominem Filium hominis confiteri. Sed quomodo te preuides iure et legibus rationabiliter superandum, ne te solum doleas uictum, qui plurimorum in te hereticorum sumpsisti personas, ut cum ciues tui te superatum increpauerint, tu dicas per nostram, immo non nostram, sed Christi uictoriam a tali te superatum, [a 1Kb] qui potuerit plurimorum in te hereticorum prius acumina, per miram atque potentissimam fidei catholice ianuam aperire.---Serapion dixit: Sapiens tunc uincit perfidiam cum eam de suis uisceribus pellit; et qui uincit bis uictor est, quia et de assertione sua fidei coronam accipit, et de lucro hominum consequitur palmam.


Arnobius dixit Hoc totum misericordie Dei applicandum est: nichil enim nostris nisibus possumus, sed totum de Dei gratia et misericordia quod querimus inuenimus. Aggrediar nunc reliquas septem quas proposui similitudinum formas; dehinc duas questiones, quas ex Euangeliis protulisti, ipso Domino dante, exponam. Tu tamen sagaci memoria easdem figuras recolens, incipe sigillatim reuocare in medium, ut per singula doceam de sacris uoluminibus me ista exemplaria protulisse.---Serapion dixit: Prius de petra te explicuisse satis constat; secundo quod mons predictus sit Dominus ex Scripturis, ut ostendere te promisisti, ostende.---Arnobius dixit. In Exodo legimus: Dixit autem Dominus ad Moysem: Hoc tibi signum sit, quoniam ego te mittam ut eiicias populum  meum ex Aegypto, et seruietis mihi in monte hoc .---Serapion dixit: De monte Sina hoc dictum est.---Arnobius dixit: Si historiam queras solam, Synagogam ingredere; nos autem historiam ideo accipimus, ut que sunt intra historiam spiritaliter explicemus, sequentes apostolum Paulum magistrum Ecclesie gentium a Domino attributum, qui  eo usque sensus nostros prouocauit et corda, ut petra que pro certo petra est, unde aqua producta est, [b 1Kb] Christum esse euidenter assereret, dicens: Petra autem erat Christus . Ita et montem, in quo apparuit claritas Dei, in quo ignis illuminans, et non comburens, in quo Deus cum homine facie ad faciem loquens , in quo Maiestas ipsa digito suo in duabus tabulis lapideis sue legis  uoluntatem in decem preceptis scripsit; in quo Deuteronomii, id est, secunde uel iterate legis scriptus est liber; montem ubi Deus homini notum fecit, quod in principio Deus fecisset celum et terram , et omnia que in eis sunt, et multa alia sanctitatis indicia, que dicere longum esset; de quo Psalmista dicit: Mons Dei, mons pinguis, mons in quo beneplacitum est Deo habitare in eo. Etenim Dominus habitabit in finem . Ut ostenderet de quo diceret in psalmo quarto decimo, ait: Quis requiescet in monte sancto tuo? et adiecit: Qui ingreditur  sine macula, etc. . Et quis alius sine macula, nisi solus Dominus iehsu Christus, qui peccatum non fecit, nec inuentus est dolus in ore eius ? Nam in uigesimo tertio psalmo: Quis, ait, ascendet in montem Domini? Et respondit: Innocens manibus, etc. . Et item Dauid canit: Magnus Dominus et laudabilis nimis, etc.; et subiungit: Mons Sion latera aquilonis, etc. . Unde et Isaias ait: In nouissimis diebus manifestus erit mons Domini, et uenient ad eum omnes gentes . Dicit et in alio loco Dauid: Qui confidit in Domino, sicut mons Sion, etc. . Unde et in alio psalmo: Mons Sion, in quo habitas in eo . Dicit et de ipso monte: Hunc quem acquisiuit dextera eius . Acquisiuit  hominem dextera eius perfectum, dextera Domini qui fecit uirtutem : dextera enim Patris ab operatione dicitur et probatur. Ipse enim inuisibilis Filius hanc uirtutem per omnipotentiam suam operatus est, ut per hominis assumptionem ita uisibilis fieret, ut diceret: Qui me uidet, uidet et Patrem, quia ego in Patre, et Pater in me est .---Serapion dixit: Ergo Iudei qui eum uiderunt, uiderunt et Patrem.---Arnobius respondit: Iudei eum sic uiderunt, sic Spiritus sanctus ad Isaiam dicit: uade, dic populo huic, uidentes non uidebitis, et audientes non intelligetis . Unde et ipse Dominus ad eos dicit: Neque me nostis, neque Patrem meum . Suis autem discipulis: Beati oculi qui uident que uos uidetis,  et audiunt que uos auditis . Quapropter, si uidetur de monte datum esse responsum, commemora loco tertio a me dictum exemplum.

XuII.---Serapion dixit: Primo lapidem, secundo montem, tertio turrem, in similitudine commemorasti.---Arnobius dixit: Bene commemoras, si et bene recipias ueritatem. Ipse est enim, de quo in psalmo sexagesimo canitur quod sit turris fortitudinis a facie inimici . Hec est turris, de qua dicit Spiritus sanctus per Isaiam: Aedificaui turrim in medio uinee, quam plantaui . uineam hanc ipse interpretatur Spiritus sanctus, dicens: uinea enim Domini Sabaoth, domus Isrelis est . Turrim uero, de qua dicit se edificasse in medio, ut Scriptura sancta dicit, Filius est hominis, quem confirmauit  sibi. De quo Salomon dicit: Sapientia edificauit sibi domum . Ipse enim qui est sapientia Patris, edificauit sibi in utero uirginis perfectum hominem Iesum, qui predestinatus est Filius Dei in uirtute secundum spiritum sanctificationis , non secundum coniugium pollutionis.---Serapion dixit: Noli dicere coniugii pollutionem: nam coniugium pollutionem non habet, sed fornicatio pollutio nuncupanda est.---Arnobius dixit: Coniugium pollutionem habet, et crimen non habet: fornicatio autem et pollutionem habere probatur, et crimen.  Sed permitte me probare turris indiculum. Ipse autem Dominus in Euangelio sic ait: Paterfamilias plantauit uineam, et sepsit eam, et edificauit in ea turrim, et locauit eam agricolis , qui missos ad se seruos a patrefamilias plagis affligere non metuerunt: postremo ab ipso patrefamilias missum filium occiderunt. Hoc dicto, interrogantur a Domino, Cum uenerit dominus uinee, quid faciet colonis illis? Et respondentes Iudei dixerunt: Malos male perdet, et uineam suam aliis locabit agricolis. Et Dominus ad eos, Amen dico, inquit, uobis, Auferetur a uobis regnum Dei, et dabitur genti facienti fructus eius.

XuIII.---Serapion dixit: Quarto nunc loco querendus sermo Dominum per uirgam prefiguratum ostendens,  ut promissio tua suo ordine explicetur.---Arnobius dixit: Loquitur in Exodo ad Moysem Dominus: Ego stabo in cacumine collis, et uirga hec, que in manu tua est, in ipsa faciam omnia signa uirtutum. Dicit et Dauid in spiritu: uirga equitatis, uirga regni tui. uirga tua et baculus tuus, etc. . Et Dauid interpellat Dominum dicens: Memento congregationis tue, etc. Liberasti uirgam hereditatis tue . Item dicit: uirgam uirtutis tue, etc. . Euidentius autem de Domino dicitur: Exsurget uirga de radice Iesse, etc. . Que omnia adimpleta sunt in eo, qui factus est ex semine Dauid secundum carnem .---Serapion dixit: Serua disputationem carnis, de qua nobis erit uerus apertusque conflictus: nunc que proposita sunt a te,  explicare stude exempla. Nam quarto loco uirgam cur posueris iam dixisti, quinto nunc loco, Angelum qua ratione dixeris, pande.

---Arnobius dixit: Audi ad Moysem loquentem Dominum: Ecce ego mitto angelum meum ante te, ad custodiendum te in omni itinere tuo: obserua eum, et obaudi ei: nomen enim meum in eo est . Malachias autem dicit: Labia sacerdotis erunt in eo, quia angelus Domini est . Unde etiam de populo sanctorum omnium, qui in isto mundo causa nominis sancti afflicti probantur et passi dicuntur: Iste pauper clamauit, et Dominus exaudiuit eum, id est, populum sanctum, et ex omnibus angustiis eripiet eum . Misit angelum Dominus in circuitu timentium eum, hoc est, timentium Dominum,  et eripiet eos, eumdem populum iustorum. Item Daniel angelum commemorat de celo descendisse in medium flammarum, ut tres pueros de incendio liberaret, cum Nabuchodonosor de eo dixisset, Quartus quem uideo similis est Filio Dei : non  est mendacium testimonium eius. Dauid quoque in suo proprio psalmo sic dicit de Deo: Ipse misit angelum suum, et tulit me de ouibus patris mei, et unxit me unctione misericordie sue .---Serapion dixit: Propera ad sextum, in similitudinem hominis Filium Dei ante uisum: quia sufficit de quinto quod dictum est.---Arnobius dixit: [a 1Kb] Legimus in libro Iesu Naue, quod illo tempore cum Iericho continuum iniret prelium, uidit hominem stantem contra se, et gladius in manu eius: cumque accessisset ad eum, dixit ei: Noster es, an aduersariorum? Qui respondens ait: Ego sum dux fortitudinis Dei . Item Isaias propheta dicit: Clamabit populus ad Deum suum in angustiis suis, et mittet illis Dominus hominem qui liberet eos . Item  dicit Daniel: [b 1Kb] uidi in nubibus celi uenientem Filium hominis ad ueterem dierum, et data est ei potestas regni . Item ipse Daniel ait: Stetit contra me quasi uisio hominis, et uocauit Gabrielem archangelum, et dixit ei, ut doceret uisionem quam uidebam . Item ipse Daniel: Eleuaui, inquit, oculos meos, et uidi, et ecce homo qui indutus erat bysso, et lumbi eius accincti erant auro . Item Ezechiel dicit: uidi super thronum quasi figuram hominis . Item ipse: uidi ascendentem desuper cherubim uocantem ad se hominem, qui indutus erat podere, qui cinctus erat super lumbos suos zona aurea .---Serapion dixit: Ex abundanti testimonia de eo reddenda sunt, quod in dubium uenit: nunc uero breuitati studens, perge ad  septimam sacerdotii a te similitudinem memoratam.---Arnobius dixit: In Regum libro primo ad Samuelem loquitur Deus dicens: Suscitabo mihi sacerdotem fidelem, qui omnia ex corde meo faciet . Et Dauid dicit: Iurauit Dominus Dauid, et non penitebit eum, etc. .---Serapion dixit: Euidentia sunt ista duo testimonia a te prolata de septima similitudine: explica nunc octauam, quod testa mentum Dei, Filius Dei possit intelligi.---Arnobius dixit: Liber Geneseos loquitur quod dixerit Dominus ad Ne et ad filios eius: Ecce ego excito testamentum meum uobis, et semini uestro post uos, et omni anime que uiuit uobiscum . Item post alia dicit Deus ad Ne et ad filios eius: Memor ero testamenti mei quod est inter me et uos, et omnem animam uiuam  . Item uox Dei ad Ne et ad filios eius dicit: Ponam arcum meum in nubibus celi, et recordabor testamenti mei, quod est inter me et uos . [c 1Kb] Item per Isaiam dicit Dominus: Testamentum meum erit cum uita et pace, lex et ueritas erit in  ore eius, et iniquitas non inuenietur in labiis eius. In pace dirigens habitabit uobiscum, et multos conuertet ab iniquitate sua . Item per Isaiam Dominus dicit: Ego Dominus uocaui te, et dedi te testamentum gentium, aperire oculos cecorum . Item per Isaiam Dominus dicit: Audite me, et manducabitis bona, ambulate in uiis eius, et saluabitur anima uestra, et disponam uobis testamentum eternum . Item per Isaiam Dominus dicit: Faciam uobis cum pace, cum fide, et disponam uobis testamentum eternum: que omnia unum Dei Filium prefigurant. Sunt etiam alia multa genera figurarum, que si exegerit ratio ut proferantur in medium, sanctarum Scripturarum auctoritate [a 1Kb] assignabo.---Iudices dixerunt: Tam rationabili manifestatione quam legali auctoritate,  ab Arnobio que sunt defensa firmata sunt, ita ut Serapion, qui e diuerso est, nobis tacentibus, ita uniuersa esse ut ab eo defensa sunt suo sit ore testatus. Et quomodo aurorescente die inchoatam altercationem uespertinum tempus inuenit, nocturne quietis transacto silentio, die nobis a Deo salubriter restituto, permissa nobis utriusque partis confessio orietur.---Serapion dixit: Peto ut sermoni nostro in eo hodie finis occurrat, ut scire me faciat Arnobius, pro qua causa prefigurationes has Domini nostri in medium proferre uoluerit.---Arnobius dixit: [b 1Kb] Quomodo sunt quedam que inter istas prefigurationes, etiam ipsum, pro quo figurate sunt, Dei Filium estiment computandum, cum omnibus illis imago sit ueritatis in isto homine, quem uirgo peperit ipsa sit ueritas: et sicut  uerus Dei Filius Deus, sic uerus filius hominis homo non ita mixtus, ut utriusque rei permutatio facta sit, sed in ueritate deitatis et omnipotentia sua permanens, inuisibilis Filius Dei societatem suam cum homine habens, et uerum Deum Dei Filium nostre liberationi exhibuisse credatur. Aliter enim Deus carneis  oculis uideri non potuit. Quicunque ergo negat Deum esse in Christo, id est, in homine, hic Antichristus est . Qui autem negat aliquid de his similitudinibus, potest aut reprehensibilis, aut forte nec reprehensibilis inueniri. Negat enim petram, negat uirgam, negat montem, et quidquid illud potest dici Christo posse competere. uirum autem perfectum et perfectum Deum qui negauerit, ab eterna damnatione non potest liberari [c 1Kb] Similiter qui duos filios Dei ausus fuerit cogitare uel credere, unum qui ante tempora ex Patre genitus est sine matre, et alium qui natus est de Spiritu sancto ex Maria uirgine, eterno anathemate ferietur. Nostre autem, id est, apostolice sedis B. Petri, que ab ipso Apostolo cepit, [d 1Kb] fidei confessio hec est: Unum Dei Filium  ex duabus substantiis perfectis et integerrimis credentes, ex uisibili et inuisibili, ex corporeo et incorporeo, ex comprehensibili et incomprehensibili, ex passibili et impassibili, ex mortali et immortali, ex uero Deo et uero homine fateamur, dicentes, et credentes Deum in Christo, et Christum Iesum in gloria Patris ita unam Deitatem habere, sicut in duobus oculis unus aspectus est, in duabus auribus unus auditus, in geminis naribus unus odoratus est: ita et in his duabus substantiis Dei et hominis unus Filius est Dei. Sane quomodo noui solicitum auditorem memorem esse me ad unam Patris et Filii substantiam, in duobus oculis unum aspectum, in duabusque auribus unum auditum, et unum memorasse in geminis naribus odoratum: nunc tibi, non  una substantia, sed una in duabus substantiis [e 1Kb] esse credenda persona, non uideatur incongruum. Nisus enim sum ostendere hoc, ut sicut in tribus personis unam credimus esse substantiam, ita in duabus substantiis Dei et hominis unam Filii Dei credamus esse personam.



LIBER SECUNDUS.


I.---Postera die, inter initia diei, eorum representato conuentu, residentibus Constantio et Ammonio,---Arnobius dixit: Si Serapioni aliqua supersunt  de hesterno conflictu, si uoluntas est: pandat.---Serapion dixit. Una questio euangelica noscitur remansisse, illa scilicet, quam Arius uidetur [a 2Kb] habere  palmarem, cum dicit: Me quid culpant dicentem, Pater maior me est , cum ipse Filius de seipso testetur dicens: Pater qui misit me, maior me est?---Arnobius dixit: In ea forma, in qua Filius Patris est sine matre, ipse et Pater unum sunt: in ea uero forma, in qua Filius matris est sine Patre, Patre minor est. Naturam enim seruilem assumpsit, in qua non solum Deo Patre minor esset, sed et matre tantum minor esset, quantum matris uirginis annositas exstitisset.---Serapion dixit: Nouum hodie mihi dedisti responsum, in quo matrem Domini, ut gentiles delirant, Mariam esse genitricem sine Patre eius. Dic cuius Pater Deus genitor sine matre exstiterit?---Arnobius dixit: Ergo heri non tota uentilatione uerborum nostrorum atque sermonum hoc uentilatum  est, ut Patrem genitorem Filii sui maiorem Filio non esse docerem?---Serapion dixit: Utique humana narratione docuisti, quod auctoritate Euangelica stare non preualet.---Arnobius dixit: Tamen humana rationabilitate firmatum est, nichil in Patre maius, nichil in Filio minus, nichil quod non equale sit in Spiritu sancto reperiri.---Serapion dixit: Et si hoc ego denegem, tam iudices, quam omnes hi qui astant poterunt approbare.

II.---Arnobius dixit? Quid ergo superest?---Serapion dixit: Hoc quod rationis tue expositionem sacratissima Christi impugnat assertio, qua dicit, Pater maior me est .---Arnobius dixit: Quidquid dicit Paulus apostolus de Christo, putas uerum dicit, an fallit?---Serapion dixit: Si Paulus fallit, quis uerum dicit?  ---Arnobius dixit: Memor es dixisse eum de Domino Iesu Christo, [a 1Kb] Qui cum esset in forma Dei, non rapinam arbitratus est esse se equalem Deo . Dixit hoc Paulus, an non?---Serapion respondit: Dixit quidem, sed integram sententiam non protulisti.---Arnobius dixit: Ergo scis quia Apostoli sermo conscriptus est in epistola.---Serapion dixit: Scio.---Arnobius dixit: Ipsum comma integre sententie dic mihi quod dixi.---Serapion dixit: Dixisti: Qui cum in forma Dei esset, non rapinam arbitratus est esse se equalem Deo.---Arnobius dixit: Et de quo hoc dixit?---Serapion dixit: De Filio: Arnobius dixit: Et de quo hoc dicit, Esse se equalem?---Serapion respondit: De Patre.---Arnobius dixit: Collige formam Dei, si potes.---Serapion respondit: Forma  Dei est hoc quod immensus est, et celos et terram  replet, et transcendit mensura eius celos sursum, et terram, et maria, et abyssos deorsum . Sic quidem legitur in prophetis, quod palma eius totius celi mensura sit, et pugillo comprehendat omnem terram, et omnes aque mensura manuum eius sunt.---Arnobius dixit: Oris tui testimonium uerum de Deo amplector, et predico, et ita esse confiteor. Ergo si ita est, immo quia ita est: explicuisti sermone formam Dei hanc esse, quod sit immensus, et incomprehensibilis, inestimabilis, inuisibilis. Ita est, an non?---Serapion respondit: Ita est.---Arnobius dixit: Iam modo integram Apostoli sententiam proferam de Filio Dei. Qui cum in forma Dei esset , hoc est, inuisibilis, incomprehensibilis, inestimabilis, et esset equalis, non minor, sed  ea forma, et in ea equalitate qua est Pater, exinaniuit semetipsum.---Serapion dixit: [b 1Kb] Quomodo exinaniuit se? Nunquid ut cessaret esse Deus?---Arnobius dixit: Ne forte hoc blasphemie scelus nostre estimationi subreperet, interpretatus est istum sermonem dicens, in quo exinaniuit seipsum, id est, quia cum esset Dominus formam serui accipiens in similitudinem hominum factus, et habitu repertus ut homo, humiliauit seipsum factus obediens usque ad mortem, etc. Hic ergo qui est Filius Patris sine initio natus ex eo Patre, qui paternitatis sue initium non habet, hic dicit, Ego et Pater unum sumus . Hic autem natus ex matre sine Patre carnali, hic dicit, Pater maior me est .---Serapion dixit: Ergo duo sunt filii Dei, et unus de Patre sine matre, alius  de matre sine Patre est?---Arnobius dixit: Puto te non esse immemorem ostendisse me quidem duos oculos, sed unum aspectum; duas aures, sed unum auditum; duas nares, sed unum odoratum.---Serapion dixit: Duo ista quomodo uis in unum esse? ut sicut Dealitas Patris et Filii et Spiritus sancti una est substantia, ita et substantia Dei cum filio hominis una sit substantia?---Arnobius dixit: Non est ita. Homo enim per Deum, qui eum assumpsit, factus est Deus: [c 1Kb] non Deus per hominem, quem assumpsit, factus est homo.

III.---Serapion dixit: At per hoc duo sunt filii Dei, cum dicis, Deus, Deus est; et homo, homo est; Deus uerus, uerusque homo duo sunt.---Arnobius dixit: Due sunt substantie in uno Filio Dei. Hic enim unus Filius Patris, qui fecit primum hominem  [d 1Kb] de limo terre uirginis. Cum timore Dei et interrogare  te et audire oportet.---Serapion dixit: Quare hoc dicis?---Arnobius dixit: Quia quasi plausibilem fuisse te existimas, cum dicis duos filios Dei esse, unum de Patre sine matre, et alium de matre sine Patre. Cum ego tibi dixerim Deum per omnipotentiam suam formam serui assumpsisse in utero uirginis, et cum eo sumpsisse temporalem originem. Non habet hunc Filium Dei, qui penitus temporalem non habet.---Serapion dixit: Tu dixisti alterum uirginis filium preter Christum.---Arnobius dixit: Non dixi alterum uirginis filium preter Christum, sed dixi: Hic qui de limo terre uirginis primum hominem fecit, ipse in utero uirginis sancte hominem in quo ipse habitaret sua incomprehensibili omnipotentia fabricauit, secundum quod legimus: Sapientia edificauit  sibi domum .---Serapion dixit: Quis est qui fabricauit sibi in utero uirginis hominem?---Arnobius dixit: Filius Dei Patris inuisibilis fabricauit sibi hominem, in quo, quasi in domo incomparabili manens, ipse fieret uisibilis sanctis.---Serapion dixit: Ergo uisibilis factus est?---Arnobius dixit: Non dixi uisibilis factus est [a 1Kb] tantum; sed dixi, uisibilis factus sanctis, hoc est credentibus, ut per fidem uideretur, non per speciem , secundum hoc quod legimus: uidimus eum, et non habebat speciem . Carnis enim aspectus ita incredulis patuit, ut, exspoliatus uestimentis, totus per singula membra corporis uideretur ab his qui eum exspoliauerunt, et irriserunt, et flagellauerunt, et in crucis patibulo eum posuerunt ; sed quia  fidei oculos non habebant, hominem purum, non illum qui in ipso erat homine uidere potuerunt.

Iu.---Serapion dixit: Quasi anguis lubricus, quo plus constringeris, plus de stringentibus pugnis euadis. Hominem uis esse Filium Dei, an Deum?---Arnobius dixit: uerum Deum et uerum hominem.---Serapion dixit: Ergo, ut dixi, duo filii Dei sunt, unus carnalis, et alius spiritualis.---Arnobius dixit: Cum timore Dei loquere; blasphemum est enim duos filios Dei dicere.---Serapion dixit: Ergo tu blasphemas, qui duos filios Dei dicis.---Arnobius dixit: Et tu blasphemas, et mihi calumniam blasphemantis  impingis. Ego enim dico unum Dei Filium, [b 1Kb] quasi ignem in massam auri candentis. Nihil in eo uides nisi ignem dum ignitum fuerit, et simul aurum purum putaueris, manus ipsa tangendo flammatur. Ita et dum in isto homine miseris manum infidelitatis tue, ut solum hominem estimes, incendio eterno consumeris. Item si aurum negaueris, ignem uero qui in eo uenit ut esset uisibilis, cum sit inuisibilis, denegaueris. Nunc interrogo te, responde mihi: Cur non dimittis manum ad candentem massam auri?---Serapion dixit: Quoniam manus que eum contigerit ardescit.

u.---Arnobius dixit: Iste ignis uisibilis est an inuisibilis?---Serapion dixit: uisibilis.---Arnobius dixit: Unde probas uisibilem esse ignem? Per se ipsum, an per alteram materiam?---Serapion respondit:  Per alteram.---Arnobius dixit: Ergo non est uisibilis ignis.---Serapion respondit: Quomodo non est uisibilis ignis, qui uidetur et tangitur?---Arnobius dixit: Non uidetur, nec tangitur, nec calefaciet, nec comburet per suam substantiam, si non fuerit alteri cuicunque commixtus.---Serapion dixit: Ergo ignis per se nichil est.---Arnobius dixit: Non solum non dico, nichil est: sed dico, magna uis, fortissimaque substantia: sed tamen nisi mixtus alteri fuerit substantie, inuisibilis et incorporeus perseuerat.---Serapion dixit: Ergo ignis Deus est.---Arnobius dixit: Hoc tibi dixi, quia erras. Nunquid totum quod inuisibile nobis et incorporeum est, hoc etiam Deo et inuisibile et incorporeum est.---Serapion dixit: Ergo Deo uisibilis est ignis et corporeus.---Arnobius  dixit: Omnia quecunque inuisibilia et incorporea sunt, Deo soli secundum hoc, que ab eo creata sunt, uisibilia et corporea sunt.---Serapion dixit: [c 2Kb] Ergo anime, et spiritus, et angeli corporei sunt.---Arnobius dixit: Nolo me per anfractus tuos a Deo tollas, et ad angelos, et ad animas, et spiritus trahas. Tamen ne putes me fugere interrogationem tuam, audi. Quidquid mensuram habet, corpus est, non humanis, sed diuinis oculis patens: immensus autem et incorporeus Deus solus est . Omnes enim angeli a Deo facti initium habent; et que initium habent, et ultimum habent, non nostris oculis seruiens, sicut  sol, et luna, et stelle, sed solis diuinis oculis patescit.---Serapion dixit: [a 2Kb] Ergo et anima hominis corporea est.---Arnobius dixit: Quidquid tangit et tangitur, et in loco aliquo continetur, corpus esse non dubium est. Cum ergo et intrare animam corpus, et habitare in corpore, et exire e corpore doceatur, quomodo non corporea esse, dignoscitur? Sed interim, si de hac re longiorem uis disputationem fieri, tibi etiam alio tempore proponere licebit. Nunc uero aienti mihi ignem incorporeum esse, sicut animam et spiritum, nobis dico ignem incorporeum esse. Asserenti mihi, si qua preuales ratione, obsiste.---Serapion dixit: Nouam rem audio. Quotidie inter manus nos ignem habere uideo, sed nouo stropho uerborum ignem mihi uult inuisibilem comprobare.--- Iudices dixerunt: Nos Arnobium audiuimus non ita dicentem ignem inuisibilem, ut negare uideatur esse uisibilem per alteram speciem cuicunque fuerit mixtus, siue ligno, siue ferro, aut eramento, aut argento, aut auro; sed cur hoc dicat, inquire.

uI.---Arnobius dixit: Gratias prudentissimis cognitoribus refero, [b 1Kb] qui, sensum uerborum meorum eo quo est a me dictum per ordinem ostendentes, quasi lucem in tenebris effulserunt. Dic ergo, Serapion, quod uerum est: Hanc ignis substantiam nunquid sine ligno aut quocunque metallo uidere potes, aut contingere preuales?---Serapion dixit: Cum de Dei Filio loquimur, ad imaginem me et metalla trahis.---Arnobius dixit: Non audisti Apostolum dicentem de Deo, quomodo inuisibilia eius, per ea que facta  sunt electa conspiciuntur, sempiterna quoque uirtus eius et Diuinitas ? Ergo si tu uestigas, siue ut tu de me dixisti, tortuosus anguis stringente mihi te conaris euadere, mediis iustissimis cognitoribus penitus non euadis. Dic ergo, cum ignem in ligno aut quocunque metallo uideris, unam in eo substantiam, an duas attendis?---Serapion dixit: Unam.---Arnobius dixit: Non est ergo ibi nec lignum, nec ferrum, nec ullius prorsus materie genus, per quod uirtus eius et inuisibilitas agnoscatur.---Serapion dixit: Est quidem per quam cognoscatur uirtus et inuisibilitas, tamen ignis sola patet esse substantia.---Arnobius dixit: Ista ignis sola substantia in ere cognoscitur intra thermarum colorem, [c 1Kb] sed ni lignis  admixtus intra fornacem excitauerit flammas, nec teporem exhibet thermis, nec calorem.---Serapion dixit: Benefacis docere homines quod nullus ignorat. ---Arnobius dixit: Si tecum Hebraico loqui sermone poteram, nunquid non superfluus, an consideratus argueret?---Serapion dixit: Ita est.---Arnobius dixit: Ita si tecum loquar quod omnes ignorant, et non tecum hoc loquar quod nullus ignorat, uincere te qua ratione potero? Dic ergo, ignem cernis duas substantias, an unam?---Serapion dixit: Unam uideo, ignis scilicet.---Arnobius dixit: Obsecro, iudices, iam date sententiam, et uter nostrum quod fallat ostendat.---Iudices dixerunt: Sine causa reprobauit interrogationem tuam; et cur timeat Serapion duas substantias dicere in igne dum cernitur, ignoramus.  Unde, quia subterfugit, nos non solum iudices, sed et testes te habere confidens, perge quo tua tendit oratio.

uII.---Arnobius dixit: Ignis iste inuisibilis aliquam aliam materiam ingressus, uisibilis per istam efficitur, habens in se unum quod exurit, alterum quod illuminat; ita Filius de sinu Patris egressus, uirginea integritas ita illum suscepit, ut potest massa auri ignem suscipere; et ex ipsa massa produxit hominem perfectum ex semine Dauid secundum carnem . in quo toto quasi aureo metallo ipse ignis incomprehensibilis comprehensibilis fieret, impassibilis passibilis fieret, impalpabilis palpabilis fieret, ut dixi prius, unum quod exurit incredulos, aliud quod omnes credentes illustrat. Itaque per duas istas substantias,  auri, quod corpus est, et ignis, quod corpus non est, una persona, quam cernimus aut ferri, aut eris, aut argenti, aut auri, una subsistit species, habens duas substantias auri ueri et ignis ueri.---Iudices dixerunt: Ut quid declinat Serapion tuam euidentissime rationi responsum dare, nescimus; unde, ut diximus, perge quo tua tendit oratio.

uIII.---Arnobius dixit: Calumniam quam in me ingessit confirmare dum studet, fecit rem consultam homo sapiens ut taceret, ne suo se ore confutando conuinceret. Dixit enim me quod Deum duos filios habere per uisibilem et inuisibilem substantiam credendo assererem, cum unum Dei Filium in duabus substantiis credam; sicut unum auri metallum, cum  ignitum fuerit in duabus substantiis probabiliter asseram. Inuisibilis enim Filius Dei uisibill [a 1Kb] filio hominis mixtus unum Filium Dei fecit, ut in ipso esset uisibilis, sicut ignis, qui inuisibilis fuit, in massa auri aut cuiuscunque metalli factus uisibilis, non amisit, quomodo solus ignis sine materia alterius rei que illum uisibilem et sensibilem faciat nec uideri potest ab oculis, nec a corporibus omnino sentiri.---Serapion dixit: Intelligo te ad hoc peruenire, ut dicas Filium Dei deseruisse filium hominis, nec simul crucifixum in ligno.---Arnobius dixit: Ego hoc nunquam nec corde concepi, nec ore protuli; quinimmo cum propheta dico, quod non solum non deseruit eum in cruce positum: uerum etiam non eum dereliquit euntem in infernum, et non dedit sanctum suum uidere corruptionem  .---Serapion dixit: Ex quo tempore Dealitas in hominem, quem assumpsit, aduenit?---Arnobius dixit: Ex qua hora Gabriel angelus uerbum eiecit, et illa credendo concepit.---Serapion dixit: Ergo simul conceptus est.---Arnobius dixit: Dum conciperetur uerbo homo in utero, qui eum fabricauerat, et adhuc fabricabat, ut in eo maneret, et ibi erat is qui initium nunquam habuit, in eo qui initium essentie sue in utero uirginis assumebat.---Serapion dixit: Ergo Deus et patrem et matrem habet.---Arnobius dixit: Patrem habet Filius Dei, qui eum genuit ante tempora sine matre; et matrem habet uirginem, que illum concepit et peperit sine homine patre.---Serapion dixit: Ergo mater Dei est.---Arnobius dixit: Mater Christi et Dei.---Serapion dixit:  Quid est Christi et Dei?---Arnobius dixit: Dei, qui cum initium non haberet, tamen nascendo initium assumpsit cum Christo. Christus enim sine Deo [b 1Kb] similis est christis aliis qui ante eum fuerunt. Christus autem Deus noster similem per naturam penitus non habet; preter ipsum enim nullus est Christus et Deus.---Serapion dixit: Quid ergo in partu Marie natum credis?---Arnobius dixit: Hominem, qui nunquam fuit, cum Deo qui semper fuit.---Serapion  respondit: Maria ergo mater hominis, et non Dei est.---Arnobius dixit: Per hominem de Spiritu sancto conceptum et natum meruit etiam eius mater fieri, qui ita fuit semper, ut et non fuerit tempus quando non fuit.---Serapion dixit: Ergo Nestorii sectam sequeris.---Arnobius dixit: Nestorius [c 36Kb] negauit, quam et credo.---Serapion respondit: Si illum creauit ex se qui ante non, fuit, illum sine dubio non creauit qui semper fuit.---Arnobius dixit: Si ad rationes humanas uadis, et fidem tecum non ducas, uadis, uacuus redis, et semper uacuus permanebis.---Serapion dixit: Si scis quia non possum et ego tecum iniuriose loqui, loquere iniuriose.---Arnobius dixit: Iniuria esset, si non, ut uides, causa exigeret ut hoc tibi dicerem.---Serapion  dixit: Que causa hoc exigit sciamus.---Arnobius dixit: Quomodo totum quod circa Mariam gestum est rationem hanc habet primam, ut credas; si uero rationem habeas, et fidem non habeas, uacua erit ratio tua.---Serapion dixit: Aut ratio, ratio, aut fides, fides erit.---Arnobius dixit: Non potest fides sine ratione in hac parte, nec ratio sine fide subsistere.---Serapion dixit: Et que ratio poterit me docere quod uirgo concepit, uirgo peperit, uirgo post partum permansit?---Arnobius dixit: [d 1Kb] Hec ratio est Deus omnipotens.---Serapion dixit: Ego tecum de puella ago.---Arnobius dixit: Ego tecum de Omnipotente ago. Dicas mihi. Qui fecit celum et terram, et omnia que in eis sunt Omnipotens ipse est, an non Omnipotens?---Serapion dixit: Semper  aliud proponis, ut aliud tibi agere liceat, et non ad interrogata respondeas?---Arnobius dixit: Ego interrogationi tue studens respondere, interrogo te. Dic mihi, Deus est omnipotens, an non?---Serapion dixit: Qui hoc negat, nichil illo stultius est. Scriptum est: Dixit insipiens in corde suo, Non est Deus .---Arnobius dixit: Filius ergo Dei per omnipotentiam suam hoc facere uoluit, ut efficeretur filius hominis.---Serapion dixit: Cuius hominis?--- Arnobius dixit: Marie.---Serapion dixit: Ergo hoc uoluit quasi putatiue, et non ueraciter.---Arnobius dixit: In Deo nichil putatiuum, nichil fantasticum, nichil mendacii existit.---Serapion dixit: Unum e duobus stare non potest, quia Maria aut erit eadem genitrix; aut eadem genitrix Christi.---Arnobius dixit: Et est, et .---Serapion dixit: [a 1Kb] Ergo duorum est mater filiorum.---Arnobius dixit: Unius filii mater est.---Serapion dixit: Qua ratione hoc poteris docere, cum Filius Dei, Dei Filius sit; qui ex Deo Patre ante secula est genitus Deus; et iste nunc ex tempore sit genitus filius hominis?---Arnobius dixit: Filius Dei omnipotens omnipotentis Patris per omnipotentiam suam hoc uoluit, ut unus cum eo fieret Filius Dei iste filius  hominis.---Serapion dixit: Ergo mixta est Diuinitas et humanitas.---Arnobius dixit: Quid est hoc quod uis dicere, Mixta est?---Serapion dixit: Deum hominem, quid mixtum carnis et uerbi unum corpus effecit.---Arnobius dixit: Blasphemum est ita credere, ut quasi conflantibus opere duas naturas in unam credamus redactam esse substantiam. Euidens est enim utriusque partis corruptio: nam qui capax, non capabilis; penetrans, non penetrabilis est; implens, non implebilis est; qui ubique diffusus et ubique totus est, simul per omnipotentiam ita se nature infudit humane, [b 1Kb] ut caro perficeretur in uerbo, non uerbum in carne perficeretur. Non enim dicit euangelista, uerbum cum carne natum est, [c 1Kb] sed uerbum caro factum est , et homo nasci non iudicauit indignum.---Serapion dixit: Si uerbum  caro factum est, uerbum esse cessauit.---Arnobius dixit: Non homo perfectus in uirginali utero conceptus est et natus?---Serapion dixit: Homo  ergo cum Deo natus est.---Arnobius dixit: Si pie hoc diceres, finita erat contentio; nunc autem quam impie dicas, hinc detegeris. Dicis enim, Homo cum Deo natus est, ut uideatur nunc ipsa Diuinitas Filii Dei sumpsisse initium. Dico autem et ego, Ita homo cum Deo natus est, ut Deus qui semper est, et sine initio, uoluntate sua qua potest omnia que uult facere in celo et in terra, in mari et in abyssis, hoc illi placuit ut, salua et integra Deitate sua, fieret filius hominis. Dic mihi, Serapion, potuit hoc facere, et noluit; an uoluit, et non potuit? Inuisibilis huic homini, quem assumpsit, ut unum secum esset, salua sua substantia diuina, salua eius substantia humana, fieret? Si uoluit, et non potuit, cesset esse omnipotens, qui suam implere non potuit uoluntatem.--- Serapion dixit: Hanc reuerentiam Deo dare debemus, ut seorsum que Dei sunt soli Deo demus, et seorsum que sunt hominis soli homini reputemus.---Arnobius dixit: Impia est ista credulitas, [d 1Kb] que quartam admittit in diuina Trinitate personam. Duo enim Christi duo erunt filii; aut certe unus Christus erit, non tamen Filius Dei. Et ubi est quod Symbolo uniuersalis Ecclesie nos credere confitemur, Christum Iesum Filium eius unicum Dominum nostrum, qui natus est de Spiritu sancto ex Maria uirgine. Qui sicut ante secula natus est ex Patre, nobis ex Maria uirgine semper confitemur, totum accipiendo quod Dei est homo, totum suscipiendo Deus quod est hominis, aliud quam Deus est esse non posset. Pars enim una omnipotentia plena, partem illam in se suscipiens que omnipotentiam non habebat, tanta  in illa se suauitate infudit, ut, salua utriusque partis substantia, unus nobis Dei Filius nasceretur ex uirgine.---Serapion dixit: [e 2Kb] Facta est ergo humane  substantie transmigratio in Deum.---Arnobius dixit: Non uis dicere: Humane substantie corruptio? Istam enim transmigrationem substantie si tibi concessero, corruptionem probabis; et uidebitur Deus per infusionem suam a statu suo quasi inclusum exclusisse substantiam.---Serapion dixit: Non tibi inclusum per quam humillimam suam substantiam a statu suo exclusit, ut homo reuerteretur in Deum, non Deus uerteretur in hominem?---Arnobius dixit: Non solum a statu suo non est exclusa humana substantia, sed in statu suo magis est roborata. Nam sicut status uirginitatis Marie, homine concepto et parto, non est ex sua integritate deiectus, sed magis est integrior factus; ita status humane substantie in infusione diuina, ita, inquam, est fortior factus,  ut quidquid per preuaricationem Ade fragilitatis incurrerat, per assumptionem Dei penitus non haberet, et firmius sue integritate substantie possideret, quam ipse Adam ante suam preuaricationem possedit.

IX.---Serapion dixit: Omnis substantia cum subsistit, aut magna est, et parua non est; aut regalis est, et priuata non est; aut immortalis, et mortalis non est; aut diues est, et paupercula non est; aut diuina est, et humana non est. Tu autem confundens omnia, unum et duobus stare dum denegas, nec Deum nobis uerum, nec hominem uerum preuales edocere.---Arnobius dixit: Audi quid dixisti: Omnis substantia aut magna est, et parua non est. Singulatim tibi expono, si nescis: In unico Filio Dei duas esse substantias profiteor et assigno. Habet per  humanitatem ut uere minor Patre sit ; habet unde initium uere sumpsit ex tempore; habet unde uere sit impassibilis, habet et unde passibilis exstitit; habet unde uere immortalis sit; habet unde uere sit mortuus et sepultus; habet unde nunquam cessauit uiuere, et uitam omnibus qui uiuunt suo arbitrio dispensare; habuit etiam unde inter animas defunctorum animam corporis sui defuncti ire ad inferos permitteret, et redire . [a 1Kb] Habuit unde mortis imperium subiugatum teneret; habuit unde mortis subiaceret imperio . Habuit unde ploraret defunctum, et in eo erat unde iuberet ipsum quem plorabat mortuum suscitari . Et hec ratio Diuinitatis eius, ut cum duas istas integerrimas substantias habeat, unum tantum in his  duabus Filium Dei credas.---Serapion dixit: Ergo conuersionem aliquam in semetipso, unde inciperet esse quod non erat, habuit.---Arnobius dixit: Non ita est: sed serino Patris, nunquam a Patre discedens, homo quippe fieri dignatus est secreto suo  mysterio, quod ipse nouit, qui quoniam totum suscipiens quod est hominis, homo est; totum accipiens quod Dei est: alius quam Deus esse non potest.---Serapion dixit: Et si incarnatus est, ut asseris, immixtus, quomodo non est facta diminutio diuine substantie?---Arnobius dicit: Est ne aliquid quod aut non possit Deus, aut nesciat? Serapion dixit: Nihil est quod non possit Deus, nichil est quod nesciat.---Arnobius dixit: Ergo si scit, et potest [b 1Kb] sine sui corruptione misceri, sicut potuit hominem suscipere, ita ut nichil ei augmenti de susceptione accederet; sciuit et potuit ut totum se infunderet, et nichil acciperet detrimenti.

X.---Serapion dixit: Que ratio te compellit, ut quotiescunque de Filio Dei, [c 9Kb] qui est Deus natus ex  Maria, loqueris, non solum dicis ut sit Maria sed semper hoc nominas, quod Filius hominis est, ut sit Maria ?---Arnobius dixit: Sicut ego nunquam sine dico, et tu ita confitendo confirmas fidem tuam, et finis huius nostre altercationis occurrit.---Serapion dixit: Unde tibi hec auctoritas huius definitionis aduenit?---Arnobius dixit: Apostoli Pauli non uis recipere hoc quod dixit testimonium: Factus est primus homo in animam uiuentem, nouissimus homo in spiritum uiuificantem ?---Serapion dixit: Dic mihi quo ordine tu istum sensum accipias?---Arnobius dixit: Ipse Apostolus suis uerbis hoc quod dixi explanauit, dicens: Quoniam per hominem mors, et per hominem resurrectio mortuorum. Et sicut in Adam omnes moriuntur,  ita in Christo [d 1Kb] omnes uiuificantur .---Serapion dixit: uideo quod moliris astruere, ut quia in isto loco nominat Apostolus hominem solum, non etiam Deum, docuisse uideatur resurrectionis nostre gloriam celebrare.---Arnobius dixit: Christum quando audis, et non audis sancte Marie uirginis Filium, scias te [e 1Kb] unum ex rebus Iudeorum audire: et ideo hominem hunc solum esse iusta ratione firmamus. uirginis autem Filium Deum et Christum esse catholica fidelitate hoc ordine confitemur, ut gloriam quam humanum genus per primum hominem amiserat per istum Filium uirginis, qui Deus et homo, in centuplum melius recuperaret. Nam paradisi regio per primum hominem legitur fuisse sublata, per secundum uero hominem et regno paradisi restituitur,  et [f 1Kb] omnium indulgent a confertur.---Serapion dixit: Ergo hec tanta beneficia homo nobis prestitit, non Filius Dei Deus?---Arnobius dixit: Calumniam uis ex ea nasci, ex qua natus est qui nos ex omni liberaret et ab omni peccato; et inde uis me uinctum  tenere, unde a uinculis soluimur; et inde uis mihi libertatem auferre, unde libertas seruo mundo et captiuo ingenuitas generatur.---Serapion dixit: Unde ista tam bona tamque preclara nascuntur?---Arnobius dixit: Ex ista confessione ut dicam Dei Filium in carne uenisse, dicente apostolo: Qui negat Iesum Christum in carne uenisse, hic Antichristus est . Est ergo caro, hoc est, perfectus homo est; et qui uenit in carne, hic est Filius Dei inuisibilis, hic est perfectus Deus, Filius Dei, creator hominis, cum quo dignatus est fieri filius hominis.---Serapion respondit: Ergo Deus, suus creator est.---Arnobius dixit: Ubi non est commixtio uiri, qui creator exstitit nati?

XI.---Serapion dixit: Multum me suspectum reddis,  cum et creaturam, et carnem, et hominem, et filium repetis, tamen Filium Dei Filium fuisse Marie non fateris.---Arnobius dixit: Si non esset filius hominis Filius Dei factus, Maria mater Dei esse non poterat. Per filium ergo suum facta est mater Filii Dei; per formam serui quam assumpsit Dominus, facta est mater Domini; nec poterat esse ,nisi fieri meruisset. Audi quid habebat concipere in utero, aut quid habebat parere, aut quid habebat pannis inuoluere, et in presepio ponere , aut quid habebat lactare, aut quid habebat tollere et fugere in Aegyptum , aut quid habebat crescere etate et sapientia, aut quid octaua die circumcidi, aut quid habebat baptizari a Ioanne , nisi esset homo perfectus, in quo esset perfectus  Deus, qui ipsum sicuti hominem in utero fabricauit.---Serapion dixit: Nestorii est ista doctrina.---Arnobius dixit: [a 1Kb] Nestorius que asserit pre manibus habeo; si iubent iudices recitabo.---Iudices dixerunt: Legatur quod ab Arnobio offertur, ut possit Serapionis si uera est obiectio demonstrari. Cumque accepta esset homilia, ad locum lecta est ita: Non peperit sanctissima Maria Deitatem, nam quod natum est de carne, caro est . Non peperit creatura creatorem; sed peperit hominem Deitatis [b 1Kb] ministrum. Non edificauit Deum uerbum Spiritus sanctus: Quod enim ex ipsa natum est, ait, de Spiritu sancto est . Deo itaque uerbo templum ex uirgine edificauit. Et paulo post: [c 1Kb] Per se qui natus est Deus in utero Deus est. Et paulo post:  formam in Deo honoremus. Item in alia predicatione, cuius initium hoc est: Sepe mecum fructus uite uersans, et terrestrium rerum multiplicem mutabilitatem, sparsaque per uitam insidias cogitans, hesitans exclamaui. Quis poterit liberari? Et post paululum ait: Spiritum diuina separat natura, qui humanitatem eius creauit. Quidquid ex Maria natum est, de Spiritu sancto est, qui et secundum iustitiam repleuit quod creatum est. Hoc quod manifestatum est in carne, iustificatum est in Spiritu . Item ait: Qui fecit eum metuendum demonibus, de quo dicit ipse Dominus, Ego in Spiritu Dei eiicio demonia , ipse carnem eius fecit templum. Unde dicit Baptista: uidi Spiritum sanctum descendentem de celo, et manentem in eo .  Item paulo post: Qui dedit ei eleuationem in celum, ait, dedit mandata apostolis quos elegit per Spiritum sanctum, et postea eleuatus est in celum . Hunc itaque qui Christo tantam donauit dispensationem, qui natum putant carneum, separant a diuina natura. Item in alia predicatione, cuius initium hoc est, Nulla deterior egritudo humanis animis quam ignorantia. Et paulo post: [d 1Kb] Ista autem faciunt Deum secundum post beatam Mariam, cum matrem temporalem creatricem temporum Deitatem assignant; immo nec matrem Christi eam esse permittunt, que et est. Nam, sicut illi aiunt, non humana natura, sed Deus uerbum ab illa natus est, et ea que peperit non est mater nati. Quomodo enim mater esse potest alieni a sua natura? Si autem mater  est, ut ab ipsis uocatur, humanitas est quod natum est, et non Deitas. Proprium est enim parere matri essentie sue similem: aut enim non erit mater, si essentie sue similem non pepererit: aut si mater est, essentie sue similem peperit. Item post alia: Deus enim mensium et creator est, et non mensium partus est; fabricator sancte Marie non postea ex Spiritu in ipsa fabricatus. Sed sine mea doctrina audi angelum ad ipsum Ioseph dicentem: Accipe puerum et matrem eius . [e 1Kb] Igitur pueri dixit, non Deitatis. Item post hec: uis tibi addi secundum testimonium? Completi sunt itaque dies ut pareret, et peperit filium suum primogenitum . Ecce habes cuius mater fuit , id est, pueri mater, quem peperit Maria, non Deitatis, que omnia circumstringit.  Audi et aliud testimonium: uidentes autem magi stellam, gauisi sunt gaudio magno ualde, et intrantes domum inuenerunt puerum cum Maria matre eius . Ubique pueri mater, non Deitatis, uirgo predicatur. [a 1Kb] Quid igitur ordinas carnem matrem Deitatis? Et paulo post: uirgini contigit parere humanitatem, Dei uerbo Deitatis ministerium.---Et cum legeret hec iudices dixerunt: Hactenus Nestorii dicta sufficiant: quid ad hec sentiat Serapion, pandat.

XII.---Serapion respondit: Si ita non sentit, nec credit Arnobius, quare frequentat et ?---Arnobius dixit: Si dico, et nego , [b 1Kb] recte arguis me Nestorianum, uel per leue accusationis tue uestigium forsitan accusaris. Nunc  uero totus defensionis mee cursus impugnat negantem Mariam; et tu mecum Nestorium damnas, cum me tecum exsecretur Nestorius.---Serapion dixit: Pro qua re me tecum exsecratur Nestorius?---Arnobius dixit: Pro eo quod tecum sanctam Mariam non nego.---Serapion dixit: Sermone argumentando qui confiteris, illam asserendo impugnas.---Arnobius dixit: Tu negas Christum Filium Dei esse?---Serapion dixit: Non nego Christum Filium Dei; sed te increpo qui Christum hominem asseris, et non Filium Dei.---Arnobius dixit: Antequam nasceretur ex Maria, Filius Dei ante fuit?---Serapion dixit: Quis hec [c 2Kb] preter Photinum dixerit?---Arnobius dixit: Ergo semper fuit.---Serapion dixit: Semper fuit.---Arnobius  dixit: Quis est iste, qui natus est?---Serapion dixit: Ipse qui semper fuit.---Arnobius dixit: Qui semper fuit purus natus est, aut cum homine, aut extra hominem, aut per hominem?---Serapion dixit: Non tibi dixi, quia hominem uis ostendere.---Arnobius dixit: Si hominem dicerem, et non simul Deum, sine diminutione Dealitatis sue simul natum negarem, recte ista oppeneres.---Serapion respondit: Erubescis Deum natum, Deum tentatum, Deum crucifixum, mortuum et sepultum dicere, cum et Paulus dicat:  Non erubesco Euangelium; uirtus enim Dei in salutem est omni credenti . Tu ergo eum erubescis hoc credere Dominum, quem Deum impassibilem uolens ostendere, liberatorem nostrum solum hominem assignas. Unde necesse est mihi interrogare te: Quis est qui pro nobis passus est, Deus an homo?---Arnobius dixit: Et homo natus est Deus; et homo passus est.---Serapion dixit. Et quomodo impassibilem Deum Dei Filium a passione humanitatis extraneum reddis?---Arnobius dixit: Sicut natus est ex tempore, cum sit ante tempora genitus, et tamen filius hominis est, ita et cum sit uere impassibilis, uere passus est, et cum sit uere immortalis, uere mortuus est cum passibili suo. Mortuus est enim ex infirmitate nostra, sed uiuit ex uirtute Dei  . Humana enim passibilitas ab eo qui impassibilis permanet, ita suscepta est, ut cum ipso esset quando conceptus, quando natus, quando baptizatus, quando tentatus, quando uenundatus, quando traditus, quando irrisus, quando colaphizatus, quando spinis coronatus, quando felle cibatus, et aceto potatus, quando crucifixus est, et mortuus, et sepultus. Non enim dereliquit eum in inferno, nec dedit sanctum suum uidere corruptionem . Cum ipso etiam tertia die resurrexit a mortuis, cum ipso ascendit in celos, cum ipso sedet ad dexteram Patris, cum eo uenturus est iudex. Siquidem apostolis angeli in hora ascensionis dixerunt: Hic iehsu, qui assumptus est a uobis in celum, sic ueniet, etc. .


XIII.---Serapion dixit: In eo magis Nestorianum te iustissima existimo ratione, quod libros Nestorii circumferens, [d 1Kb] S. Cyrilli episcopi, qui contra Nestorium plurima catholico sermone scripsit, nichil memoraueris.---Arnobius dixit: Gratias tibi ago, omnipotens Deus, quod ex ore Serapionis uictoriam protulisti.---Iudices dixerunt: In quo sermone tibi autumas uictoriam prolatam esse?---Arnobius dixit: In quo ait S. Cyrilli episcopi, qui contra Nestorium multa catholico sermone scripsit. Constat ergo apud  Serapionem sancti Cyrilli sanam apostolicamque esse doctrinam.---Iudices dixerunt: Si hoc negauerit Serapion, non solum a nobis, sed etiam a sancta Alexandrina et ab uniuersali, que in toto mundo est, Ecclesia catholica reprobatus abscedat.---Arnobius dixit: Apostolice recordationis uir S. Cyrillus, Ecclesie Alexandrine episcopus, cum cognouisset Nestorianum dogma contrarium fidei pullulare, scripsit per totam Aegyptum, [a 2Kb] et ad sanctum Celestinum apostolice recordationis antistitem misit; dicens ad laudem suam pertinere, si ab eo qui pontificatus arcem tenebat, fuisset aliquid emendatum. [b 1Kb] Sanctus uero Celestinus ita eius exstitit, ut in Nestorii damnationis dictasset sententiam: laudem uero Cyrilli et in conspectu Dei et omnium predicasset,  asserens sensum eius preclarorum nostre prouincie episcoporum predicatione roborari; et Damasi, Ambrosii, Hilarii hunc fuisse sensum euidenter exposuit. [c 1Kb] Ait enim in ipso concilio: Recordor beate memorie Ambrosium in die natalis Domini nostri Iesu Christi, omnem fecisse populum una uoce Deo canere: ueni, Redemptor gentium, ostende partum uirginis, miretur omne seculum, talis decet partus Deum. Nunquid talis partus decet hominem? Et adiecit: Ergo sensus fratris nostri Cyrilli in hoc quod dicit Mariam, ualde concordat, talis decet partus Deum. Deum partu suo uirgo effudit, ipso potente qui omnipotentia plenus est. [d 1Kb] Hilarius quoque uir acris ingenii scribens in Constantium imperatorem, de incarnatione Domini sic ait: Filius Dei factus homo  Deus. Et preposterans repetit: Deus filius hominis factus est Deus, non Deus factus est homo, et filius hominis factus est Filius Dei. Superauit enim magnitudo  Domini paruitatem seruilis forme, ita ut ipsa forma seruilis, quam assumpsit, cessaret esse seruilis per eum Dominum qui eam assumpsit. Si enim qui natura non filii Dei, per ipsum efficiuntur filii Dei; quanto magis ipse qui natura Filius Dei est, hunc cum quo uoluntate sua aluo uirginali conceptus et natus est, ita sublimauit in Deum, ut in nomine eius omne genu flectatur celestium, terrestrium et infernorum ? [e 1Kb] Item precessor meus Damasus scribens ad Paulinum Antiochene Ecclesie episcopum, inter cetera ait: Anathematizamus eos qui duos filios Dei asserunt, alterum qui ex Patre est genitus, et alterum qui ex assumptione carnis natus est ex uirgine. Item ipse apostolice memorie uir Dama sus in altera epistola ad Paulinum: Anathematizamus  eos qui duos in Saluatore filios confitentur: unum ante incarnationem, et alium post assumptam carnem ex uirgine, et non eumdem Dei Filium, et antea et postea ipsum esse Christum uerum Dei Filium, qui natus est ex uirgine, confitentur.

XIu.---Et cum persequeretur hec Arnobius,---Serapion dixit: Non hec abs re quesiui; sed uolui uidere studium pro catholica defensione contra Nestorianum dogma ita instructum, sicut Nestoriane assertionis eruditus es.---Arnobius dixit: Ego et Nestorii errorem declinandum didici, et Cyrilli defendendam esse doctrinam agnoui.---Serapion dixit: Profer ergo aliqua, per que in uno Dei Filio Cyrillum duas doceas asseruisse substantias, humanam scilicet et diuinam.---Protulit illico Arnobius codicem  epistolarum Cyrilli, qui in capite hanc habebat epistolam: [f 1Kb] Cyrillus uniuersis episcopis et presbyteris, et diaconibus, patribus monachorum et his qui  uobiscum uitam solitariam habent, et in fide Dei confirmati sunt, dilectis et karissimis, et regioni Alexandrine in Deo salutem. Nuper quidam ex uobis Alexandriam more solito aduenerunt. Percunctanti uero mihi et discere admodum cupienti, si modeste Patrum uestigia uos quoque sectantes, fidem quoque rectam et immaculatam enitescere contendatis, conuersatione autem egregia decorati religiose uite sanctis laboribus [a 1Kb] uoluntatem ueram existimantes pro nouo labore nouiter tolerare. Et post pauca ait: [b 1Kb] Sempiterne memorie Pater noster Athanasius, qui Alexandrine Ecclesie episcopatum annis quadraginta et sex coornauit, qui profanis hereticorum argutiis inexpugnabilem et apostolicam obtinebat sapientiam, et quasi odoratissimo unguento suis  scriptis letificat orbem terrarum, cuius fidem rectam et ueram dogmatum scientiam cunctorum testimonia comprobant, cum de sacrosancta Trinitate, et unius substantie, quod Grece dicitur , opus componeret, in libro tertio identidem sanctam uirginem appellat. Utar autem necessario uocibus et dictionibus illius, que se ita habent: [c 1Kb] Hec, inquit, sententia est et character sancte Scripture, quod sepe diximus, duplicem esse in ea de Saluatore significationem. Hec cum recitarentur,---Serapion respondit: Nescio si Athanasius dixit duplicem de Saluatore significationem.---Iudices dixerunt: Nulla potest ratione quispiam mentiri, que in archiuis retinentur Alexandrine Ecclesie. Unde permitte recitari cum omni silentio. Certi enim sumus de scripturis  sancte memorie Cyrilli episcopi, neque Arnobium, neque aliquem posse aliqua ratione mentiri. Et recitata sunt scripta S. Cyrilli episcopi de Athanasio.---Arnobius dixit: Sancte Scripture duplicem habent de Saluatore significationem, quod Deus semper fuit, et est Filius, et uerbum, et lumen, et sapientia Patris: et qui postea propter nos carnem sumpsit ex Maria uirgine , et homo factus est. Item post alia: [d 1Kb] Multi autem sancti fuerunt, et  mundi a peccato: Ieremias ab utero sanctificatus est, et Ioannes cum esset in utero, exsultauit gaudio ad uocem Marie , Deum portantis. ec Athanasius dixit, uir summe auctoritatis, et cui debet credi, et nunquam dixit ea que sanctis litteris non conueniunt: neque poterat fieri ut uerum preclarus uir et memoratissimus ignoraret, quem etiam in S. synodo, que tunc temporis Nicee conuocata est, [e 1Kb] ante alios admirati sunt. Nondum quidem in sedem episcopatus ascenderat, sed adhuc annumerabatur clericis. Ceterum sagacitatis et modestie causa, et propter subtilem, incomparabilemque scientiam ascitus a Patre nostro beatissime memorie Alexandro episcopo, aderat semper, et quasi filius [f 1Kb] gubernans patrem in agendis rebus consilium eius, uiamque  utilem subministrabat. [g 9Kb] Sed quoniam fieri potest ut aliqui existiment etiam a uenerabili et diuina Scriptura oportere nos huiusmodi laborare tractatum, adiiciant etiam sanctam et maximam synodon, neque dixisse Domini matrem, nec omnino super hoc aliquid statuisse: age modo quantum uerum est dispensationisque de Christo intelligitur, ostendamus, quoniam nobis modo diuina Scriptura predicata sit. Quod autem et ipsi Patres locuti sint cum fidem sanctam et [h 1Kb] inuiolabilem detinerent, inspirante eis ueritatem Spiritu sancto, neque enim ipsi loquebantur, secundum uocem Saluatoris, sed Spiritus Dei et Patris loquebatur in ipsis . Et paulo post ait: Sancta et maxima synodus ex substantia Dei et Patris ait [i 18Kb] ipsum genitum Unigenitum , per  quem omnia propter nos homines, et propter nostram salutem descendisse de celis, incarnatum esse et hominem factum, passum esse et resurrexisse, et in tempore uenturum iudicem. Et post pauca, ait: Apprehendit igitur semen Abrahe, et communicauit carni et sanguini Dei uerbum , faciens corpus ex muliere, ut non solum Deus, sed etiam homo factus secundum nos propter coadunationem intelligatur. Ergo ex duabus rebus simul euidenter  ex Deitate et humanitate Emmanuel est, unus tamen Dominus iehsu Christus, unus uere Filius, et [a 1Kb] Deus, et non homo deificatus, id est Theopetis, sicut alii per gratiam: Deus autem magis uerus in humana forma apparuit. Item paulo post: Cum sit igitur manifestum quod non dicitur Christus extra carnem, et separatum Dei uerbum, deceat autem eum magis sic nominari, postquam homo factus est, probamus autem sacris litteris fidem facientes quod sit naturaliter Deus, et incoadunatione sua cum carne conuenerit. Item paulo post ait: Sicut enim in Adam morimur, ita [b 1Kb] in Christo omnes uiuificamur . Nam si non est passus humano more pro nobis, ergo neque diuino more nostre salutis habuit rationem. Dicitur prius [c 1Kb] tanquam homo esse  mortuus; resurrexisse uero postea, quia erat naturaliter Deus. Ergo si non est passus carnaliter, nec mortuus secundum Scripturas, nec uiuificatus spiritu , nec idem omnino reuixit. Et si hoc uerum est, inanis est fides nostra  et adhuc sumus in peccatis nostris. Item post paululum ait: Audio eumdem Dominum nostrum Iesum Christum euidenter dicentem de sua anima: Nemo tollet eam a me, sed ego ponam eam ex me: potestatem habeo ponendi eam, rursum potestatem habeo sumendi eam . Descendit enim in mortem per carnem suam, qui mortem ignorauit, ut nos resurgamus cum eo in uitam. Reuixit enim cum spoliasset inferna, non tanquam homo iuxta nos, [d 1Kb] sed ut Deus in carne nobiscum et supra nos. Consequebatur  enim natura in ipso primo immortalitatem, et contundebatur mors, que uite corpus more hostis inuaserat: quemadmodum uicit Adam, sic in Christo deuicta est. Itaque ascendenti et propter nos et pro nobis ad celestem Patrem et Dominum, ut terrenis hominibus [e 1Kb] peruium et ascensibile faceret celum, triumphales cantus referebat diuinus modulator: Ascendit Deus in iubilo . Unde et Paulus ait: Qui descendit, ipse est et qui ascendit super celos, ut adimpleret omnia . Item iuxta finem huius Epistole ait: Non ignoramus eius gloriam qui est factus homo iuxta nos, mansit tamen idem qui fuerat Deus.

Xu.---Iudices dixerunt: Et abundanti satisfecit  Arnobius, et ratione humana, et auctoritate legis diuine, et assertionibus priorum episcoporum magnorum atque sanctorum [f 1Kb] Ambrosii, Hilarii, Gregorii, sed et Athanasii et ipsius Cyrilli, doctrinamque eorum hanc fuisse euidenter ostendit, que duas astruat substantias in uno Filio Dei existere, deitatis scilicet et humanitatis: per quas duas substantias in tantum duos filios esse non credit; ut etiam ita credere uolentes legerit Damasi, et Hilarii, et Ambrosii exsecratione damnatos. Superflue itaque moramur palmam dare uincenti, cum etiam S. Cyrilli episcopi plurima protulerit, quibus et a sancto Athanasio legitur in uno Dei Filio Deum hominemque adunatum, non ut uerbum quod semper in principio fuit, et in sua Dealitate manet, hoc quod semper fuit, per assumptionem  hominis Deus esse cessauit; sed ut homo inciperet esse Deus quod ante non fuerat, in utero conceptus est Emmanuel, et ideo Maria, quia homo qui conceptus est et natus a tempore conceptionis Deus cepit esse in utero, et Deus est in partu. Hic sensus Cyrilli, hic sensus Athanasii, Damasi, Ambrosii, Gregorii, Hilarii, hic Arnobii comprobatus est. Aut dexteram Serapion concordie iungat, aut confutatus abscedat.

XuI.---Serapion respondit: Si non omne quod consideratione concepit animus, fuerit elimatum, non erit lucida ueritatis ostensio. Unde ut euidentius possim assertionibus Arnobii prebere consensum, integrum opusculum Cyrilli tradat in uestro recitandum auditu, ne forte castratis sententiis commoda potius  [g 1Kb] secundum arbitratum secuerit, ut defensioni sue probaret Cyrilli concordare doctrinam.---Arnobius dixit: Licet infinita sint uolumina que doceant Cyrillum ita de Domino Iesu sensisse et credidisse, ut in uno Dei Filio Deus uerus et uerus homo esse credendus sit et colendus, et ita esse Mariam sicut tamen ecce liber ex integro, si iubetis, recitandus offertur.---Iudices dixerunt: Semel animus contentione attonitus etiam cum integer lectus fuerit, non dehabebit quod ingerat, et superfluo molimine occupet morarum spatia: tamen quia est pre manibus liber S. Cyrilli, recitetur. Cumque fuisset codex apertus, recitatus est [h 1Kb] titulus sic, etc.


XuII.---Post hanc epistolam publice perlectam,---Iudices prefati dixerunt: Ecce ex integro liber lectus est sancti Cyrilli, quem Arnobius fidei sue concordem noscitur protulisse; si quid Serapioni remansit quod ingerat, pandat.---Serapion dixit: Ego amore fidei ducor, et uinci me magis gloriari potero quam confundi. Non enim de sua uictoria seruus agere debet, qui de honore Domini uel exhonoratione eius cum conseruo contendit, [a 1Kb] et ut uult ostendere suum Dominum inhonorare in suis sermonibus. Beatissimum correptionis genus est in quo non agitur de censu pecunie, nec de rebus his quarum post depositionem corporis non egemus: sed agitur de his que ad perpetuum gaudium pertinent, uel irrogant eternum incendium. Hec ideo ingero, ut si adhuc  aliqua protulero contra Arnobium, non amore contentionis existimer protulisse, ut de mea contentione coner mihi generare uictoriam; sed ut uictoriam ipsam ueritatis elimatam per omnia membra sua et splendidam Arnobius proferat, ut nichil mihi quod nunc egerim, agendi hoc tempore remansisse contestetur.---Iudices dati dixerunt: Dic ergo si quid tibi superesse cognoscis.

XuIII.---Serapion dixit: Iste liber qui lectus est S. Cyrilli, non docet in Filio Dei duas substantias, sed unam conatur ostendere.---Arnobius dixit: Ipsam unam, quam conatur ostendere pande.---Serapion dixit: Deitatis tantum, non humanitatis; ut Dei mater dicatur Maria, non tamen et hominis. Nam uult eam uocari, non aut  si alio consentit, et pande.---Arnobius dixit: Sanctus Cyrillus contra eos qui sanctam Mariam negant, secutus priores suos episcopos Theophilum, siue Athanasium, ostendit illam exstitisse, ne forte parem habere putaretur, cum dicitur. [b 1Kb] Fuerunt enim et alie Christotoce, nulla tamen ita et , et uirgo effecta feta est sicut Maria. Memorans ergo hoc quod maius est , quod minus est siluit. Modo qui ante dixit, Maria patrem et  matrem habuit, et homo fuit, nunquid eam negasse hominem esse putandus est? Impressit igitur hunc locum, de quo erat contentio. [c 18Kb] Nestorius enim nullo modo passus est debere credi, et ideo frequenti assertione id egit, ut eum hoc quod negauit edoceret.---Serapion dixit: Doce ergo sensum Cyrilli talem exstitisse, ut ipsum qui ex Maria natus est Deum illum et hominem memoraret.---Arnobius dixit: Et nos assumus, et liber qui lectus est; accipe ex eo que lecta sunt ita. Non ideo factus est homo unigenitum Dei uerbum, ut Deus esse cessaret, sed ut in assumptione etiam carnis proprie maiestatis gloriam intueremur. Hec primo dixisse si non sufficit, que in secundis dixit ausculta. In carne positus audiebat Patrem dicentem, Sede ad  dexteram meam . Audi etiam quid dixerit tertio, diuinam secuti Scripturam, Dei uerbum [d 1Kb] cum conditione copulantes, humanam et mortalem, diuinamque naturam in unum aliquid conferentes, ita tamen ut simpliciter non homo Theoferus intelligatur, sed Deus incarnatus, qui per dispensationem copulationis  corpus sibi ex uirgine sancta ascribit. Hoc enim modo, nec aliter intelligitur Christus. Ausculta etiam quarto loco quid astruat. In Christo asserimus quod coierunt quadam arcana ineffabilique ratione in unum Deitas et humana conditio, ut in eodem simul et homo intelligatur iuxta nos, et Deus supra nos. Quinto etiam loco audi quid dixerit de Filio Dei. Sicut ipsius uerbi quod est ex Deo Patre, propria fuit caro illa pura atque uenerabilis,  que ex sancta uirgine procreata est, ita omnia que carni conueniunt absque solo peccato, subire debuit, [e 1Kb] et omnia ut nasceretur ex matre. Audisti quid dixit?---Serapion respondit: Audiui.---Arnobius dixit: Explana mihi quod dixit.---Serapion respondit: Caro pura atque honorabilis, que ex sancta Maria procreata est, omnino ut nasceretur ex matre.---Arnobius dixit: Quidquid intelligis in hoc loco, fac me scire.---Serapion dixit: Hoc puto illum dixisse, quod carnis sancte mater sit uirgo ista  que peperit.---Arnobius dixit: uis uidere quia bene intellexisti? Considera quid isti sermoni subiunxit. Si, inquit, extra carnem intelligatur Deitas, ipsa per se erit sine matre, et recte quidem.---Serapion dixit: Peto ut planum mihi facias quid conetur astruere.---Arnobius dixit: Luce clarius est quod Dei matrem Mariam esse per carnem, quam solam creauit, exponat. Deitas enim, ait, sola matrem non habet, ut subaudiatur, quia Deus et homo unus Dei Filius est iste qui natus est. Unde sexto loco subiungens, ait: Si uoluerimus recte calcare, non Deitatem nudam, sed inter carnem et natum permixtum Dei Patris uerbum sanctam uirginem creasse, que electa est, ad puerperium uenerandum, ut carnaliter eum pareret, qui carnem dignatus est induere.--- Serapion dixit: Clausis auribus mentis totum librum istum audiui: et ideo non uidi istas duas personas in uno Dei Filio Cyrilli assertione expressas. Nam quomodo non due docerentur persone uirgineo partu edite, cum dicat Deum carnaliter natum, qui dignatus est assumere? etc.---Arnobius dixit: Utique carnem simul cum assumptore carnis. Assumptor enim carnis Deus est, caro autem integer homo est; integer autem homo est, qui carnem et animam habet. Nam Apollinaris ideo damnatus est, quia pro anima Deum posuit incarnatum. Et ideo res in synodo Nicena damnatas nec meminisse debemus. Audi ergo S. Cyrillum dicentem in libello eius qui lectus est. Sirecte, inquit, sapere uoluerimus, et semitam sine errore calcare, non Deitatem permixtam Dei Patris uerbum sanctam uirginem  creauisse, que electa est ad puerperium uenerandum, ut carnaliter eum pareret, qui carnem est dignatus assumere.---Iudices dixerunt: Liquet defensionem Arnobii Cyrilli assertionibus conuenire, iniusta ergo ratio est que cunctatur deferre uictoriam ei qui post altercationis exitum palmam meretur.

XIX.---Serapion dixit: Per iustitiam uestram  obsecro, uti quomodo primo loco, et secundo, et tertio, quod de ea re, de qua agitur, dixerit Cyrillus, ita per ordinem commemorauit Arnobius, ut ueniret ad sextum; nunc ne forte sumpserit alia capitula eiusdem libri euidentiora, que hoc ipsum ostendere ualeant, mee petitioni concedite.---Iudices dixerunt: Ad quam partem uelis eum facere dicito.---Serapion dixit: Ego quidem probatissimum iam apud me retineo, et totis ex uisceribus credo ita esse ut defendit Arnobius. [a 1Kb] Sympolite et Sympatriote in hoc errore positi, in quo ego fui, nulla poterunt ratione ab hoc errore uocari, nisi hac sola, ut dicatur illis et probetur ita S. Cyrillum tenuisse.---Arnobius dixit: Deprecor et ego equitatem uestrim ut per ordinem loca ostendentem sancti Cyrilli libri, patienter  exspectare dignemini, quousque finem eius attingam.---Iudices dixerunt: Licet exspectationis nulla sit causa, tamen uestre petitioni annuendum esse credentes, patimur ex abundanti loca libelli ostendi ab Arnobio quo possint et auditores nostri, et huius actionis nostre lectores aut non errare, aut, si errauerint, ab erroris itinere reuocari. Erit Dei nostri parata clementia electis his ut redeant ad Christum, ad pacem, ad concordiam fidei catholice, qui unum Dei Filium in duas partes diuisum existimantes tenere Romanam Ecclesiam, seipsos miserabiliter occiderunt, dicente ipso Domino nostro Iesu Christo: Omnis qui irascitur fratri suo [b 5Kb] sine causa reus erit concilio . Ecce causa nulla est, [c 3Kb] et interfectio facta est populorum; uadit furor cecus in  uniuerso populo Christiano per episcopos, per presbyteros, per diaconos, per archimandritas, per omnes pene monachorum et innumerabilium turbas. Sic tota Aegyptus, sic tota est Palestina turbata, ut effusio sanguinis humani terram ipsam inebriauerit; et causa sola rumoris est, nullius prorsus erroris. Nam cum omnibus Aegyptiis et Syris predicatio sancti  Cyrilli placeat, que tanta dementia est que in suos fratres deseuit, et spumat ira, cum eiusdem fidei sit tota fraternitas populorum?---Serapion dixit: Fateor errorem meum non aliunde sumpsisse exordium, nisi hinc quod duos filios Dei astruere asserant hi qui duas substantias in uno Dei Filio asserunt, easque perfectas. Nam si uere Dei Filius ex Patre genitus ante secula creditur, qui per omnipotentiam suam uoluit angustum uirginei uentris intrare hospitium; unde qui semel natus fuerat ex Patre ante tempora solus, ut iterum non solus cum homine nasceretur, constat duas esse substantias in uno Domino Iesu, sicut predicatio sancti Cyrilli posuit in ferri massa quam ignis inflammat, ut sit ferrum in sua substantia, et ignis in sua natura, sed utrumque  in unam societatem connexa, et ita in una coadunatione subsistunt, ut non ferrum possit, sed solus ignis sensibus manifestari humanis; sensibus, inquam, uidendi atque tangendi, quibus ratio nostra colligitur, et ad id quod uerum est peruenitur. Prosequatur itaque cepta Arnobius, ut tandem erubescant hi qui fratres suos persequuntur iniuste.

XX.---Arnobius dixit: Nunc usque sexti capituli causa tractata est; quid autem in septimo factum sit recitabo. Carnaliter eum peperit, qui propter nos homo factus est et infans. Erat enim non iuxta nos, hoc est, non in sola nostri similitudine constitutus, sed erat in humana conditione propter carnem: Diuinus autem et celestis super nos.---Serapion dixit: De quo dixit, Homo factus est?---Arnobius dixit:  De Filio Dei ante tempora et ex Patre genito, de quo superius dixit: Non cessauit Deus esse, cum carnem assumpsit.---Serapion dixit: Hic qui assumpsit hominem Deus, ipsum hominem per suam omnipotentiam Deum fecit? Constat ex assumente et assumpto unum Dei Filium Cyrillum docuisse.---Arnobius dixit: Ecce octauo loco prosecutus. Ratio Deitatis nuda, ac si sine carne existimetur, ipsa per se nostri sermonis non egebit auxilio.---Serapion dixit: Explanationem huius, queso, pande sententie.---Arnobius dixit: Ratio Deitatis si nuda, id est, sine carne existimetur, hoc est, si sine homine diuinitus, humanioris ratione non egebit. Quid enim sermo in inuisibili Deo dicere preualet? Et ideo in uno capitulo hunc intellectum aperiens ait: Sed quomodo unigenitus  Dei Sermo factus est caro, et habitauit in nobis? Ideo ad ipsum referuntur. Sequamur nunc, et quid in nono capitulo dixerit recitemus. Prophetissam sanctam uirginem uocat. Christo enim pregnans prophete impleuit officium. Item in decimo capitulo: Natus enim  infans diuinus, et omni mundo excellentior; erat quidem in cunabulo  gremioque Genitricis propter morem conditionis humane, sed qui erat etiam Deus.---Serapion dixit: Cum dicit, iste infans qui natus est, erat etiam Deus,  duas personas euidenter expressit.---Arnobius dixit: Cepisti aures anime tue aperire. Utique qui cum dixit erat, etiam ostendere uoluit natum quidem infantem, qui non solum infans esset, sed etiam Deus. Duodecimo etiam loco, quando his pressius insistat, qui negant duas substantias in unico Dei Filio conuenisse. Ait enim: Sed dicit aliquis: Quomodo fieri potest ut hominis natura maiestatem caperet Deitatis, presertim cum Deus ipse dixerit manifestissime beato Moysi: Quomodo nemo uidebit faciem meam et uiuet ? Et si igitur intolerabilis Deitas inaccessibilem habet attactum, quomodo credibile uidebitur Deum et hominem in unum conuenisse? Ego uero aduersus huiusmodi questionem dixerim quidem, super omnem modum et genus miraculi, et  super mentis nostre cogitationem et sensus dispensationis esse huius rationem. Sed tamen agebatur sapienter Deo suam naturam imbecillitati nostre tolerabilem faciente.---Serapion dixit: Nullus tam euidenter diuinam humanamque naturam in uno Christo distinxit, ut diceret, obiurgantur contra eum qui negant Deum in unum et hominem conuenisse. Et adderet dicens: Ego aduersus huiusmodi questionem dixerim, etc.---Arnobius dixit: Bene considerasti solum illum apostolice docuisse, Deum esse in Christo mundum reconciliantem sibi ; uerum etiam contra eos suscepisti, qui dicunt hominem in Dei substantiam conuenire minime potuisse. Transeamus duodecimum, et ad quartumdecimum ueniamus. Ait enim in sequentibus: Quantum spectat  ad rationes et sensus humanos, nequaquam possent inter se conuenire Deitas et humana conditio; conueniunt tamen in Christum, et unus ex ambobus Emmanuel. Qui uero separat et hominem seorsum, et Filium Dei, et alium estimat, is mihi uidetur ueritatem non intelligere, et uidere non posse. Item de quartodecimo dicemus. Ut ostenderet duas in uno Dei Filio inesse substantias, ait: Quemadmodum ferri materies, cum in medio fornacis estu conflatur, ignis instar ardescit, et in eius speciem uertitur ad calorem, et candorem ipsius imitatur flamme uictricis; ita carnis natura, cum eterno atque incorruptibili Dei Filio est coniuncta, destitit esse quod fuerat.---Serapion dixit: Quid est, destitit esse quod fuerat?---Arnobius dixit: Sequens uersiculus indicat,  quare dixerit, Desiit esse quod fuerat. Ait enim in sequenti sermone. Nec ulterius [a 1Kb] remansit in.....---Serapion dixit: Aperi mihi ut quid dicat uideam.---Arnobius dixit: Omnis natura generis humani fragilitatem habet affectuum et sensuum: hic autem in hanc pestem nunquam incurrit, nec aliquando aliquid sine sua passus est uoluntate; sed sicut scriptum est, Omnia quecunque uoluit Dominus fecit in celo et in terra, in mari, in abyssis .---Iudices dixerunt: Quomodo uidimus Serapionem manus  tue dedisse uictorie, ipsius pace dictum sit, pacis fidei tue nobis uerbo tenus lineam tende, ut memoranda non tegantur silentio.

XXI.---Arnobius seruus Iesu Christi dixit: Dum in Unigenito duas confitemur naturas, duasque substantias, obiicitur quod alterum dicamus Dei Filium, alterum filium hominis. Nos autem auctoritate Apostoli dicimus: [a 1Kb] Deus erat in Christo mundum reconcilians sibi . Si enim mundum reconciliauit, ita ut credentes in se faceret filios Dei, [b 1Kb] homines utique natura seruos non Dei filios, actu etiam reos et per preuaricationem primi hominis inimicos generis humani obnoxios ; tamen per suam gratiam hos Dei filios fecit . Qui ergo alios Dei filios fecit, quomodo ipse  non est Filius Dei, adunatus cum uerbo, quod caro factum legitur ; uerbum quod erat antequam mundus esset ; [c 1Kb] uerbum quod non est a principio, sed in ipso principio semper fuit; uerbum quod caret initio, sed ipsum est initium; uerbum quod non subiacet tempori, uel momento, uel atomo, uel puncto, sed est omnium creator? Hoc uerbum non amittendo intemporalitatem suam, sed assumendo temporalem hominem perfectum, perfectus Deus, hominem natum de Spiritu sancto ex Maria uirgine per omnipotentiam , [d 1Kb] quia omnipotens Deus sic Pater et Spiritus sanctus. Per hanc ergo omnipotentiam suam uoluit hunc hominem, quem assumpsit, hoc facere assumendo ex tempore, quod ipse semper fuit sine tempore; ut non  possint iam dici duo filii, alius ante tempora genitus, et alius natus ex tempore; sed unus Dei Filius Dominus iehsu Christus. Inde est quod dictum est ab Apostolo: Et si cognouimus Dominum Iesum secundum carnem, [e 1Kb] sed nunc iam non nouimus . Quasi quis dicat: Et si cognouimus lanam priusquam ad mixtionem conchylii fieret purpura: sed iam non nouimus lanam, sed purpuram, qua inter homines  omnes nullus uti possit, nisi Augusti fuerit preditus dignitate. Impingitur hoc loco: Ergo uilis lana fuit prius iehsu, et Dealitas superueniens fecit eum purpuram? Non ita dicimus: sed antequam Spiritus ueniret super Mariam, et uirtus Altissimi obumbraret eam; et hoc conciperet quod sanctum uocaretur Filius Dei , ante hoc ipse uterus Marie, quamuis mundus esset a peccato et sanctus, tamen uilitate humilitatis erat ut lana optima et incomparabilis uniuersis que erant sub celo uirginibus: eratque talis ac tanta, que decenter et in se Dealitatem Filii Dei, sicut conchylii lana sanguinem susceperit, et ipsa lana esse cessaret lana, sed uera purpura per sanguinem fieret memoratum. [f 1Kb] Non enim lana, sed pretiosa est huius sanguinis capax!  Quod si sanguis hic lanam tanta maiestate sublimat per suam admixtionem, ut nulli hac liceat uti, nisi huic, qui regia fuerit preditus dignitate; quanto magis quando Spiritus sanctus uenit in Mariam, et uirtus Altissimi obumbrauit eam, hoc [g 1Kb] quod natum est ex ea de semine Dauid secundum carnem , secum fecit Filium Dei, ut sic esset Maria , sicut ? Quia ante Mariam [h 12Kb] fuerunt alie christotoce, sed non uirgines, nec ex Spiritu sancto, nec uirtute Altissimi obumbrante. Hec autem et est sola, et , sola uirgo, ex Spiritu sancto et uirtute Altissimi concipiens.

XXII.---Obiicitur nunc de tentationibus et passionibus eius: Utrum ipsa Dealitas simul [i 1Kb] interpretatione diabolica, fuerit in passione Iudaica. Ad hec  audi prophetam canentem: Quomodo Dominus amat iudicium, et non derelinquet sanctos suos . Addo aliud: Si non deserti sunt tres pueri in camino ignis, sed ipse qui semper fuit Filius Dei, ibi [i 1Kb] inter tres quartus apparuit ; quanto magis non dereliquit Sanctum suum, cum cepit in uulua uirginis concipi, et cum nascente nasci, cum lactante lactari, cum crescente crescere? Ipse utique  [a 1Kb] cum tentato tentatus est, et cum crucifixo crucifixus est. Obiicitur: Quomodo ergo Deum impassibilem asseritis qui dicitis simul conceptus, simul natus, simul est et tentatus, et passus, et prorsus Sanctum suum nunquam deseruit? Respondebo: Memor esse debes exempli lane et sanguinis conchylii. Cum ergo facta fuerit hec lana per admixtionem sanguinis purpura, cum netur, aut filatur, aut torquetur, lana utique recipit maiestatem. Nunquidnam que torquetur, a purpureo colore deseritur? Addo et aliud exemplum: uerbi gratia dicamus: securis ictu arborem cum uerberaueris, et splendorem solis, si eum simul percusseris, arbori quidem infligis uulnus, solem uero et splendorem simul percutis, et calorem impassibilem derelinquis. Quod si arborem ad ictum  percutientis sol non deserit, quanto magis Sanctum suum nequaquam Dei Filius, quod est uerbum, in passione deseruit? [b 1Kb] Et sicut uere rubus flammam habuit, sic uere passus est Filius hominis; et sicut uere non incensus est, sic uere non passus est Filius Dei.

XXIII.---Obiicitur iterum: Duos facis, filium hominis, et Filium Dei. Respondetur: Non duos ad diuisionem facio, [c 1Kb] sed in una Dealitate duas substantias distinguo, unam que natiuitatem temporalem habuit, alteram que penitus tempori subiacere non potuit. Unam, qua infans in presepe positus, pannis obuolutus , creuit etate et sapientia ; altera, qua ipse creat nascentes, et dat eis ut uiuant et crescant etate et sapientia. Unam, qua  baptizatur a famulo, quasi sanctificationem accipiens ; aliam, qua ipse sanctificat et aquam pariter et Baptistam. Unam, qua dormit in naui, et excitatur a discipulis; aliam, qua ipse excitat ut excitent Dominum. Unam, que subsit uentis, flatibus et tempestati; aliam, qua uentis imperat, et tempestatibus iubet . Unam, qua plorat hominem mortuum; aliam, qua imperat  morti, ut relinquat mortuum et sepultum . Unam, qua uenditur a discipulo ; aliam, qua totum redimit mundum. Unam, qua felle cibatur, et potatur aceto ; aliam, qua pane uite eterne cibat et propinat poculum gaudii sempiterni . Unam qua tristatur usque ad mortem; aliam, qua a tristitia liberat, atque dat gaudium uite. Unam, qua moritur et sepelitur; aliam, qua sepulcra aperiat, etc. Unam, qua uidentibus apostolis eleuatus est in celos, et sedet ad dexteram Patris ; alteram, qua [d 1Kb] de sinu Patris non abscessit, sed semper in Patre, et cum Patre fuit, et esse non desinit. Obiicitur ergo: Et quando in uulua uirginis uerbum caro fiebat, et quando in presepe pannis obuolutus erat infans, et crescebat  etate et sapientia, et cetera exercebat, que tota uita fecisse scimus, de sinu Patris nunquamne discessit? Respondetur: Cum quidam interrogator cuidam diceret erudito: Dic mihi in quo loco nunc Deus est? fertur tale dedisse responsum: Dic ubi non sit, et inquire ubi sit. At uero cum propheta clamet: Si ascendero in celum , etc., et ipse dicat: Celum et terram repleo , quomodo poterat fieri ut qui unus est cum Patre et Spiritu sancto deesset Patri et Spiritui sancto, cum esset in uulua uirginis, cum nasceretur, lactaretur, etc., tamen de sinu Patris nunquam discessit. Et cum hec dixisset,---Iudices et omnes auditores dixerunt: Satis subtile quod asseris, et uideri a nobis non potest, nisi aliquibus hoc fuerit comparationibus declaratum.


XXIu.---Dicite mihi, dixit Arnobius: Unde fons nascitur? Qui respondentes dixerunt: De uena terre.---Arnobius dixit: uena hec unde nascitur fons, Patris locum opportune in uestra mente depingat, ut sit Pater uena, Filius fons, qui natus est de uena; de uena uero et fonte non nascitur fluuius, sed procedit. [e 5Kb] Aliud est nasci, aliud est procedere. Quidquid ad  uiuificandum pertinet, et ad medendum, et ad lauandum unius eiusdemque substantie est: sed tripartite persone, ut sit uena Pater generans Filium, quem diximus fontem: ex uena uero et fonte non nascens, sed procedens fluuius sit Spiritus sanctus. Sitque secum connexa pergens, ut unum sint tres, et sic uere tres, ut uere unum sint. [a 1Kb] Filius ergo idem fons uite simul cum fluuio eodem Spiritu sancto procedente ex Patre et Filio, circuit uniuersa orbis terre spatia, sitientes potans, ariditates infundens, terras rigans, sordes diluens, fabricans, solidans, omniumque hominum, auium, pecudum, repentium, piscium genera uiuificando sustentans: nec est omnino cuiquam uita, nisi his quibus fons et fluuius ex uena fontis ex ipsius gremio procedens circumeundo sordes lauet,  ariditates infundat, sitientes potet, estuantes refrigeret, angustiatos recreet, hominum, auium, pecudum, reptilium et piscium generationes uniuersas suo haustu sustentet. uena autem nunquam patitur fontis ex se ante nascentis, fluuii ex se et fonte procedentis absentiam. [b 1Kb] Quod si elementum aque seruituti nostre subiectum hanc probant habere potentiam, ut uadens cursu rapidissimo per montes, per colles, per cuniculos aqueductorum, et fistulas, tamen de sinu uene non discedendo circumfluit, sed ibidem [c 1Kb] permanendo discurrit; quanto magis Filius et Spiritus sanctus de illo gremio maiestatis nunquam penitus abscedentes, inseparabili et integra Trinitate perdurant in unitate substantie, in Trinitate persone.

XXu.---uolentibus autem huius sancte Trinitatis  inquirere maiestatem et originem, occurrit uena fontis: fodi quantum potes, nunquam poteris ad eius initium peruenire. Occurrit tibi affluentior uena, quidquid pulsando quesieris, et eo magis plus prohiberis  inquirere, quanto plus querendo potius quam eredendo peruenire. Et si uene huius subdite pedibus tuis initium inuenire non preuales, quomodo poteris Patris initium reperire? Patris uero si inueniris initium, inuenies et Filii. Si enim inueneris quando cepit uena manare, inuenies et quando ex ipsa uena natus sit fons; inuenies etiam quando ex uena fontis fluuius procedere ceperit. Sed sicut non preuales ad uene peruenire principium, quomodo in principio iam erat uena, in qua erat fons, et fons erat apud uenam, et uena erat Pater eius, qui erat in principio apud Deum . uerbum quippe Patris est fons, qui est uene Filius, fons uite, quomodo Psalmista canit ad uenam dicens: [d 1Kb] Quoniam apud te est fons uite . Fluuius autem ex fonte  procedens, et uena tunc cepit procedere, quando uena eructabat fontem. Sic enim legitur Patrem dixisse: Eructauit cor meum uerbum bonum . Sed sicut non inuenies uene initium, ita quoque nec fontis; et sicut non inuenies initium uene nec fontis, ita nec inuenies fluminis. Ut simul ergo uena emanans, et fons, fluuiusque, ita simul Pater, et Filius, et Spiritus sanctus: et quantum dignitas Creatoris a creatura, tantum distat comparatio creature a Creatore. Quantum uero potueris aliquid melius sentire et dicere, eo amplius remanebit, ubi melius possit et uerius Diuinitas credi. Bene, ut dictum est, non dictum melius excludit, sed ornat; male autem dictum a bene dicto eliminatur et pellitur. Ideo meliora dicentibus  aures semper patere, et mentibus Sapientia imperat dicens: Aperi aurem tuam uerbo ueritatis, et firma cor tuum in sermonibus iustis .

XXuI.---Cauendum est sane [e 2Kb] ne scelerati Sabellii  sensum incurrens, Patrem, et Filium, Spiritum sanctum sic unum Deum credas, ut non putes Patrem uerum Filii genitorem, et unigenitum uerum Patris Filium, procedentem ex Patre et Filio non credas Spiritum sanctum, sicut unus Deus secundum sacram Scripturam credendus est, que dicit: Dominus Deus tuus, Deus unus est . Ita ipse unus Deus Pater uerus, Filius uerus, Spiritus sanctus unus et uerus credendus Deus est. Deus enim indiuise substantie nomen est, accipienti conferens totum, et nichil minuens conferenti: non ita ut Filius habeatur, qui Pater est; neque Pater credatur, qui Filius est; nec Spiritus sanctus qui est Pater estimetur. [a 1Kb] Pater enim est qui dicit Filio: Ante luciferum genui te . Filius qui dicit: Ante omnes colles generauit  me, et antequam quidquam faceret, ego eram cum eo . Ipsum autem Spiritum sanctum qui procedit ex Patre et Filio , sicut de fonte, et de uena fontis procedens fluuius, [b 14Kb] contra doctrinam Macedonii, Deum esse Paulus apostolus euidenter ostendit, eum ipsum, quem Isaias propheta dicit: uidi Dominum sedentem in thronum excelsum, qui dixit mihi: uade, dic populo huic, uidentes uidebitis, et non uidebitis . Spiritum sanctum hunc Paulus hoc ordine patefecit, dicens ad Iudeos: Bene de uobis Spiritus sanctus dicit per Isaiam: uade, dic populo huic, uidentes , etc. Hoc autem, ut dixi, sectam Macedonii superat, que dicit: Nusquam legitur in Scripturis sanctis, Deus Spiritus sanctus; diximus apostolum Paulum  hunc dixisse Spiritum sanctum, quem Isaias dicit: uidi Dominum Deum omnipotentem Sabaoth sedentem super thronum, et dicentem mihi, etc. Nunc etiam beatum Petrum ostendam Dominum dixisse Spiritum sanctum, et sufficit; quia quasi in capite corporis duo oculi, ita in capite Ecclesie Petrus et Paulus sunt. Dicit ergo Petrus apostolus ad Ananiam mentientem: Quid utique conuenit tibi et uxori tue mentiri Spiritui sancto? Non estis hominibus mentiti, sed Deo . Alia plura poneremus, si non  sufficerent horum duorum testimonia apostolica auctoritate firmata. Sane quomodo iam diximus et probauimus, quod qui descendit de celis pro assumptione hominis nunquam dimiserit celos, quia scriptum est, Celos et terram ego replebo ; et qui cum ab his ad celos ascendit, nos nunquam dereliquit. Sic enim ipse promisit dicens: Ecce ego uobiscum sum omnibus diebus usque ad consummationem seculi . Cum ergo constet descensus eius ad carnem, sic teneamus, ut in ipso Dei Filio duas natiuitates, sicut duas substantias fateamur, ante tempora inuisibiliter ex Patre, ex tempore uisibiliter ex matre; ante tempora Deus uerus de Deo uero, ex tempore Deus uerus et homo uerus ex Maria semper uirgine Spiritu sancto obumbrante, natus autem  uerus Deus inuisibilis cum uero homine uisibili, uerus Deus incomprehensibilis cum uero homine mortali. Natus, inquam, non ereus, sed corporeus; non in phantasia, sed carnem, ossa, sanguinem, sensum et animam gestans: unus idemque homo uerus et Deus uerns, adimplens Legem et Prophetas, passus cruceni secundum Scripturas, uere mortuus est, uere sepultus, uere a mortuis tertia die resurrexit. Hoc tamen in eo est mortuum, quod mori potuit. Homo enim mortalis est a Deo immortali susceptus; resurrexit autem non Deus in hominem, sed homo in Deum. Postea per quadraginta dies in terris uisus est, ac sic assumptus in celum, sedet ad dexteram Patris, uenturus ad iudicandum uiuos et mortuos .

XXuII.---Et cum hec diceret,---Uniuersi dixerunt:  Dic nobis, quomodo iudicabuntur uiui et mortui?---Arnobius dixit: [c 1Kb] uiuos, credentes, catholicam fidem habentes; mortuos, gentiles, Iudeos et hereticos, qui non habent uitam secundum sermonem Domini: Qui non credit in me, non habet uitam in se . Et uerum dicit: Qui credit in me, si mortuus fuerit, uiuet . Ergo, ut dixi, sequamur. uenturus est ut iudicet uiuos et mortuos, iustos et iniustos, fideles et incredulos. Mors enim eius pretiosas facit omnes mortes credentium atque sanctorum  , in tantum, ut in eadem carne, qua natus, et passus, et mortuus resurrexit, et pro qualitate operum, omnes uel ad eternam coronam glorie, uel ad supplicia eterna, Deo iudicante, pertingant. Credendum namque est animam nostram a Deo factam: et licet sit perpetua in alterutram conditionem aut boni aut mali futuram, [a 1Kb] sine initio tamen non esse animam: quia hoc solius Dei est peculiare, ac per hoc creaturam Dei esse animam siue facturam. Scriptum est enim: Qui figurauit flatum omnium hominum, ipse scit omnia. Et rursum: uiuit Dominus, qui fecit nobis animam. Et iterum: [b 1Kb] Spiritus a me prodiet, et omnem animam ego feci . Carnem quoque nostram ex limo per Deum factam , et idcirco utramque hominis substantiam  unius Dei esse auctoris; atque ideo omnia que facta sunt nobis subdita sunt, quia illa iussu Dei sunt formata. Igitur non opere. De homine autem dixisse Deum legimus: Faciamus hominem ad imaginem et similitudinem nostram ; et ideo hominem nobilissimam Dei fabricam non solum ex anima et corpore, sed et spiritu constare, et esse triplicem Apostolus probat dicens: [c 1Kb] Ut integer spiritus uester, et caro, et anima in aduentu Dei seruetur . Sane spiritum dico, qui accidens est, non naturalem, nec eumdem, esse in omnibus. Sic enim Apostolus dicit: Nos autem non spiritum huius mundi accepimus, sed spiritum qui ex Deo est . Istum autem quem credentes accipimus, gratie diuine est; alterum uero spiritum intentionis diabolice. Quia diabolus  non sine initio est creatus, ut Marcion delirat, sed a Deo bono angelus factus est, et omne malum ex ipso initium sumpsit.

[d 1Kb] Malum autem esse quod prohibet fieri bonus et benignus Deus, etiamsi id bonum sit, malum iudicabitur per prohibitionem Legislatoris Dei, Iam quid tam bonum quam sacrificium Deo offerre? Sed quomodo exspectare sanctum Samuelem rex Saul noluit, ipse autem sacrificium morante Samuele, incendit, ultra  Spiritus sanctus in eo esse non potuit . Spiritus enim sanctus discipline affugiet fictum , [e 1Kb] atque utinam recedente Spiritu sancto, alio spiritu non ludificaretur, uel etiam uexaretur. Ad qualitatem igitur facti si respiciamus, bonam rem facit; sed non respiciendum est ad qualitatem facti, sed ad superbiam contemptoris. Nam et communio sacramenti sancta est, sed perniciosum opus perficitur, huic si nondum fuerit sacratissima unda perfusus. Sunt multa his similia, que cum bona sint opera, perniciem pariunt cum non eo ordine quo sunt constituta peraguntur. Ideo angelus iste, qui est diabolus, de presumptione incurrit culpam et primus omnium angelorum in suo corde peccauit. Sic enim dicitur in propheta a Domino: Tu dixisti  in corde tuo: Ascendam super celi sidera , etc. Primus ergo in suo corde peccauit: ex quo pullulare omnium presumptionum genera tunc ceperunt, cum nullius exemplum secutus, a se dedit peccandi exordium. Natura autem bonus est, sicut effractor est homo [f 1Kb] aliena rapiens habenti, et liberalis est homo propria conferens indigenti. Uterque homo est, sed unus bonus aliis, in aliis non natura malus, propter Creatoris iniuriam, sed praue uoluntatis studio; bonus autem, et natura bonus, et bone studio uoluntatis. Unde et angelorum canores his sermonibus resonabunt, ut Deo gloria in excelsis caneretur et pacem Dei super terram cum hominibus bone sererent uoluntatis . Male ergo uoluntatis arbitrio angelus bonus cum esset, declinauit  ad malum: hunc secutus est homo , qui diuine legis instituta contempsit. Creator autem prescius contemptores fore et angelos et homines, iustitie sue subditos fecit, ita ut absolute eos sue esse permitteret uoluntatis, [g 1Kb] quia nec aliter gratie retributio iusta esse posset.

Initium autem hominis et preuaricationis eius euidens Geneseos liber inter sui initia loquitur, angeli autem initium testatur propheta dicens: [h 9Kb] Tu eras  consignatio similitudinis, et corona decoris, in deliciis paradisi Dei fuisti. Omnem lapidem optimum habens in te sardium, et topazium, et smaragdum, et carbunculum, et saphyrum, et iaspidem, et ligurium, et achaten, et amethystum, et chrysolitum, et berillum, et onychinum, et auro implesti thesauros tuos, et apothecas tuas in te. Nam ex qua die creatus es tu, [a 1Kb] cum cherubim posui te in monte sancto Dei, et factus es in medio lapidum igneorum, et abisti sine macula in diebus tuis, ex qua die creatus es tu, donec inuenirentur iniquitates tue in te, [b 20Kb] a multitudine cogitationis tue. Implesti, enim promptuaria tua iniquitate, [c 1Kb] et peccasti, et uulneratus es a monte Dei: et eduxit te de cherubim, de medio lapidum igneorum. Exaltatum enim est cor tuum in dedecore tuo; ideo in terram proieci te in conspectu  regum, et dedi te in traductionem propter multitudinem peccatorum tuorum, et iniquitatem negotiationis tue, [d 1Kb] quia contaminasti sancta tua. Et producam ignem de medio tui, et ipse ignis deuorabit te, et dabo te in cinerem super terram in conspectu omnium uidentium te, et omnes qui te nouerunt inter nationes contristabuntur super te. [e 13Kb] Ut prodigium enim factus es, et non eris amplius in eternum .

Mundum quoque ipsum credere debemus a Deo factum ex nichilo, sicut legitur in Machabeis: [f 2Kb] Aspicite, filii, in celum et terram; et aspectis omnibus, que in eis sunt, intelligite quomodo ex nichilo fecit ea Deus . Ergo sicut ex nichilo factus est mundus,  ita ad nichilum redigendus erit in finem, quia scriptum est: Terram tu, Domine, fundasti, et opera manuum tuarum sunt celi. Ipsi peribunt, tu autem in eternum manes . Celum autem nouum et terram nouam fideliter Dei eloquia repromittunt , in quibus perpetuum hoc sanctis suis inhabitet: que cuiusmodi sint futura, ipse solus nouit, qui facturus est; quia nec oculus uidit, nec auris audiuit, nec in cor hominis ascenderunt que preparauit Deus diligentibus se .

Obtemperaui petitioni, immo iussioni uestre; et qualiter credam, exposui: superest ut uestris orationibus mihi donetur amor timoris Domini, ut possim habere uel initium sapientie, et sit in me intellectus bonus, rectis operibus manifestus , quo  a prohibitis abstinens, iussis insistam.

XXuIII.---Serapion dixit: Hanc rem cum orationibus impetrare debes, siue tuis, siue quorumcunque sanctorum quam non habes per arbitrii libertatem concessam.---Arnobius dixit: Et quam rem habeo per arbitrii libertatem concessam?---Serapion respondit: [g 2Kb] Ut a prohibitis abstineas, et iussis insistas.---Arnobius dixit: Qui a prohibitis abstinet, et sine peccato efficitur; qui uero etiam iussis insistit, non solum a peccati reprehensione alienus est, uerum etiam laude dignus est.---Serapion dixit: Ita est.---Arnobius dixit: Si ita est, [h 1Kb] ergo potest per liberum  arbitrium sine peccato effici, et laudem adipisci diuinam.---Serapion respondit: Ita est.---Arnobius dixit: Contra dico.---Serapion dixit: Ergo non est liberum arbitrium.---Arnobius dixit: Liberum arbitrium et defendo et teneo, sed intra metas suas clausum et finibus suis limitibusque distinctum.---Serapion dixit: Deus hominem liberi arbitrii idcirco esse uoluit, ut iuste uituperentur mali, quia potuerunt esse boni; iuste etiam laudentur boni, quia potuerunt esse mali. Tolle enim utriusque rei possibilitatem, et non inueniet pena quem feriat, nec inueniet in remuneratione quem coronet.---Arnobius dixit: Dic ergo mihi si tui libertas arbitrii ad hoc te perducere ualeat, ut possis ita a prohibitis abstinere, ut sine peccato sis; aut ita precepta perficere, ut peruenias ad coronam?  ---Serapion respondit: Et si non potest homo sine peccato esse, peccatum ipsum non ei imputabitur a Deo.

XXIX.---Arnobius dixit: Hoc quod illum a peccato facere liberum potuit [a 1Kb] in primi hominis preuaricatione periit: unde creaturam suam Creator ad hanc recuperationem preuenire potuit, ut quia iam suis uiribus liberari a peccato non poterat, Dei gratia liberaretur. Unde etiam infirmitates nostre, Saluatoris Domini nomen imposuerunt, captiuitas nostra Redemptorem, miserie nostre misericordem, seruitus liberatorem.

Nunc te uolo Serapionem interrogare. Cupis ut tui misereatur Deus, an non?---Serapion dixit: Et quis est qui non uult ut eius misereatur Deus?---Arnobius dixit: Ego quod interrogo, sicut te interrogo,  ad ea uolo mihi respondeas. Unde, dic mihi, petis ut tui misereatur Deus?---Serapion dixit: Plane, quia hoc quotidie Deum precor et obsecro.---Arnobius dixit: Ergo miserum te confitere, ut misericordiam consequaris; ad quam rem audi clamantem Apostolum: Miser ego homo, quis me liberabit de corpore mortis huius? Gratia Dei per Iesum Christum Dominum nostrum . Collige ergo rationem, et uide quia si potes sine peccato esse, miserum te esse confiteri non poteris, et cum miserum te non confiteris, a misericordia Dei te suspendis. Et aut potes teipsum a peccato ita suspendere, ut a prohibitis possis uiribus tuis abstinere, et miser non sis. Si uero miserum te scis, et non possis simpliciter confiteri, recte a Deo misericordiam consequi poteris. Nam et  si habere te aliquid forte existimare ualeas, et docere, clamat ad te Apostolus: Quid enim habes, quod  non accepisti? Aut si accepisti, quid gloriaris quasi non accepisses ? Deinde, quomodo potes Saluatorem tuum Dominum credere, nisi te infirmum agnoscas? Aut quomodo potes adiutorium Dei et adminiculum postulare, nisi te non posse sine eius adiutorio bonum implere credas quod cupias, et malum declinare quod fugias? Unde unum e duobus est, permitte te dare responsum, ut aut miserum te fatearis aut fortem, aut infirmum aut sanum, ut audias uocem Domini dicentis: Non indigent qui sunt sani medico . Unde et propheta clamat: Non enim in arcu meo sperabo, et gladius meus non saluabit me; sed dextera tua, et brachium tuum, et illuminalio uultus tui . Unum e duobus, aut potes te abstinere ab omni peccato, aut non potes? Si potes,  adiutorio non indiges; potes enim. Si non potes, recte auxilium queris. Testimonium autem Dei adiutorium tale ferre psalmista dicit: [b 1Kb] Qui habitat in adiutorio Altissimi , etc. uideamus nunc qui ita credit, et qui ita dicit, quid ei eueniat. Scapulis suis obumbrabit tibi, etc.---Serapion dixit: Quid ergo habebit libertas arbitrii?---Arnobius dixit: [c 1Kb] Ut si non uis ita credere, non ita credas, et auxilio te diuino suspendas. Si uis uero credere, ita ab his que tibi imminent, faciente Dei auxilio, libereris et misericordia.

XXX.---Serapion dixit: Non ita docentem Augustinum audiui.---Arnobius dixit: In qua parte non ita audisti eum docentem?---Serapion dixit: Non imperium legis implere omnia uolumina tractatuum et  librorum eius testantur scripta.---Arnobius dixit: Tangit me ita sicut sunt mira eius uerba in medium proferre, et probare quantum legis imperio, quantum libero concedatur arbitrio.---Serapion dixit: Testor Deum, quia sollicitudini mee uniuersa ambiguitate eliminas, si de his eius mihi definita proferas, et de omnibus que transacta sunt euidentia eius afferas documenta. Fateor enim me eius assertiones ita probatas habere, ut seipsum ore suo hereticum detegat, qui Augustinum putauerit in aliquo reprehendendum eloquio.---Arnobius dixit: Meo sensu locutus es: nam ea que eius nunc profero, ac si sacratissima apostolorum scripta sic credo, et teneo, et defendo. Ait enim: Inquirens in diuinis Scripturis quid sit gratia, utrum liberum arbitrium esset gratia, siue  gratiam esse peccatorum, siue gratiam esse legis precepta, et nichil eorum cognoui que per administrationem  Spiritus sancti pertineant ad concupiscentias tentationesque uincendas, quam ditissime effundet super nos qui ascendit in celum, et captiuans captiuitatem dedit dona hominibus . Hinc et oramus ut peccatorum tentationes superare possimus, et Spiritus Dei, unde pignus accepimus, adiuuet infirmitatem nostram. Qui autem orat et dicit: Ne nos induci patiaris in tentationem , non utique id orat, ut homo sit, quod est natura; neque id orat, ut habeat liberum arbitrium, quod iam accepit cum crearetur ipsa natura; neque orat peccatorum remissionem, quia hoc superius dicitur: Dimitte nobis debita nostra; neque orat ut accipiat mandatum: sed orat plane ut faciat mandatum. Orat ut non peccet, hoc est, ne quid faciat  mali: quod pro Corinthiis orat Apostolus dicens: Oramus autem ad Deum, ne quid faciatis mali. Unde satis apparet quia ad non peccandum, id est, ad non malefaciendum, quamuis esse non dubitetur liberum arbitrium uoluntatis, tamen eius potestas non sufficiat, nisi adiuuetur infirmitas. Ipsa igitur oratio est clarissima gratie testificatio. Hec ille confiteatur qui denegat, et eum gaudemus siue rectum siue correctum. Distinguenda ergo lex est et gratia. Lex iuuaret nisi esset uoluntas, nec gratia iuuaret nisi esset infirmitas. Iubetur ut habeam intellectum, ubi dicitur, Nolite fieri equus et mulus, etc.; et tamen oramus ut habeamus intellectum, ubi dicitur: Da mihi intellectum ut discam mandata tua. Iubetur ut habeamus sapientiam, ubi dicitur: Stulti, aliquando sapite;  et tamen oramus ut habeamus sapientiam, ubi dicitur: Si quis uestrum indiget sapientia, postulet a Deo, qui dat omnibus affluenter, et non improperat, et dabitur ei. Iubemur habere continentiam, ubi dicitur: Contine teipsum; et tamen oratur ut habeamus continentiam, ubi dicitur: Cum scirem quia nemo potest continens esse nisi Deus det, et hoc ipsum erat sapientis scire, cuius esset hoc donum, et accessi ad Dominum, et deprecatus sum eum. Postremo, ne nimium longum sit cuncta percurrere, iubemur ut non faciamus mala, ubi dicitur: Declina a malo, et fac bonum; et tamen oratur ut non faciamus malum, ubi dicit Apostolus: Oramus autem ad Dominum, ne quid mali faciatis. Iubemur ut non faciamus malum, et  faciamus bonum, ubi dicitur, Declina et a malo et fac bonum; et tamen oratur ut faciamus bonum, ubi dicitur: Non cessamus pro uobis orantes, ut ambuletis digne Deo, in omnibus beneplacentes Deo, et in omni opere bono. Si ergo agnoscimus uoluntatem, cui hec precipiuntur, sic debemus agnoscere gratiam, quomodo sine Dei gratia que implere cupimus nullum sortiuntur effectum.---Serapion dixit: Quomodo magna hec assertio sancti uiri tanta est equitate subnixa, ut contra hec mentis homo uenire non possit: nosse cupio si etiam de his que anteriori tempore egimus, tali ab eo fuerint sensu uel sermone definita.---Arnobius dixit: Multa sunt de quibus disputatio nostra per altercationem peruenit ad finem; de quo nunc titulo sancti Augustini uis roborari  sermone?---Serapion dixit: De natiuitate Iesu Christi, in qua Deus et homo nobis per duas substantias declaratus est, in quibus sanctam Mariam et et exstitisse, te astruente et probante, cognoui.

XXXI.---Arnobius dixit: Si uerba eius per commata incisa proponere uoluero, suspicionem potius quam satisfactionem exhibuisse uidebor. Unde congruum censeo ut integrum tibi eius tractatum assignem, quo euidenter agnoscas eum duas natiuitates duasque substantias in unico Dei Filio predicasse.

Sermo sancti Augustini episcopi, de Natiuitate Domini nostri Iesu Christi.

[a 3Kb] Saluator noster natus de Patre sine die, per quem factus est omnis dies, uoluit in terra habere  natalem hunc diem, quem hodie celebramus. Quisquis hunc diem miraris, eternum mirare potius ante omnem diem permanentem, omnem diem creantem, in die nascentem, a malitia diei liberantem. Adhuc mirare: que peperit, mater et uirgo est; quem peperit infans et uerbum est . Merito celi locuti sunt, angeli gratulati, pastores letati, magi inuitati, reges turbati, paruuli coronati. Lacta, mater, cibum nostrum, lacta panem de celo uenientem, et in presepio positum uelut piorum cibaria iumentorum . Illic enim cognouit bos possessorem suum, asinus presepe domini sui ; circumcisio scilicet et preputium, coherendo lapidi angulari,  quorum primitie fuerunt pastores et magi. Lacta cum qui talem fecit te, ut ipse fieret in te, qui tibi et munus fecunditatis attulit conceptus, et decus uirginitatis non abstulit natus; qui sibi priusquam nasceretur, et diem qua nasceretur elegit. Et ipse condidit quod elegit, ut ille hinc procederet ut sponsus de thalamo suo , quo mortalibus oculis posset uideri, et augmento lucis annue se lucem mundi uenisse testari . Prophete cecinerunt conditorem celi ac terre in terra cum hominibus futurum , angelus nuntiauit Creatorem carnis et spiritus in carne uenturum. Salutauit Ioannes ex utero in utero Saluatorem; Simeon senex Deum agnouit infantem; Anna uidua uirginem matrem . Hec sunt testimonia natiuitatis  tue, Domine Iesu, antequam tibi fluctus sternerentur calcanti, cederent imperanti; antequam uentus te iubente siluisset, mortuus te uocante uixisset , sol te moriente palluisset, terra resurgente tremuisset, celum te ascendente patuisset; antequam ista et alia mirabilia iam iuuenilis tui corporis etate fecisses. Adhuc portabaris in manibus matris, et iam Dominus orbis agnoscebaris; ipse puer paruulus ex semine Isrel , et ipse nobiscum Deus Emmanuel .

Que et qualis est illa generatio Saluatoris, qua gignenti Patri ceternus est Filius? Quando hanc generationem ex uirgine mundus expauit, quam pia fides excepit et tenuit, infidelitas autem irrisit, superbia timuit superata? Quenam est illa generatio,  qua in principio erat uerbum apud Deum, et Deus erat uerbum ? Quod est hoc uerbum, quod dicturus antea non silebat, quo dicto non siluit qui dicebatur? Hoc est uerbum sine tempore, per quod facta sunt tempora; uerbum quod labia nullius aperuit ceptum, clausitue finitum. uerbum quod initium non habet ex ore loquentium, et aperit ora mutorum; uerbum quod linguis gentium desertis non fit, et linguas infantium disertas facit. Quenam est illa generatio, cui Pater moriendo non credit, quia non eum uiuendo precedit, segregata ab omnibus locorum interuallis, temporumque spatiis, quam uel in diebus, uel in corporibus sentire consueuimus? Leuemus ad eum, quantum ipso adiuuante possumus, animam nostram, si quo modo capere ualeamus et  natum non preuenientem qui gignit, et gignentem non subsequentem qui gignitur, Patrem et Filium; nec Pater pariter nec Filius pariter, et pariter eternus. Non utrumque generantem, non utrumque nascentem, sed alterum sine altero non uiuentem, et  Patrem sempiterne genuisse, et Filium sempiterne natum esse cogitemus, si ualemus; si non ualemus, credamus. Non est hic quod dicere uolumus: sed tamen non est longe positum ab unoquoque nostrum. In illo enim uiuimus, mouemur et sumus . Transcendamus carnem nostram, in qua parentes ante filios uiuunt, quia ut filios possent generare creuerunt, et filiis crescentibus iam senescunt. Nondum natis filiis parentes uixerunt, quia et parentibus mortuis filii uicturi sunt.

»Transcendamus et animas nostras; pariunt enim et ipse, aliquid cogitando, quod secum habent sciendo; sed possunt amittere obliuiscendo, quia non habebant antea nascendo. Cuncta corpora, et temporalia, et mutabilia transcendamus, ut uideamus super  omnia, per quem facta sunt omnia. Ascensus noster in corde est, quia et illud quo ascendimus prope est; longe autem ab eo sumus, in quantum dissimiles sumus. Ascendit ergo ad eum sua similitudo quam in nobis fecit et refecit, quia perspecta palpitat animi infirmus aspectus, et ineffabilem candorem lucis eterne non potest intueri. Cuius ergo fulgorem mentis acies nondum capit: Generationem eius quis enarrabit ? Sed uerbum caro factum est, et habitauit in nobis .

»Hanc ergo generationem, cuius hodiernum celebramus diem; hanc, in qua dignatus est uenire per Isrel, et fieri Emmanuel, nobiscum Deus, in carnis infirmitate, non nobiscum in cordis iniquitate; accedens ad nos per id quod assumpsit ex nostro, et liberans  nos per id quod mansit in suo ; hanc ergo generationem, cuius utrumque capax est humana fragilitas; non illam que sine tempore manet, sine matre super omnia, sed istam que in tempore facta est sine Patre inter omnia. Hunc uirginis Filium, et uirginum sponsum, de incorrupta matre nascentem et incorruptibili ueritate fetantem, laudemus, amemus, adoremus, ut in eius misericordia fisi, de astutia diaboli uicta triumphemus. Diabolus ad nos decipiendos corrupta feminea mente subrepsit: Christus ad nos liberandos incorrupta feminea etiam carne processit, qui est benedictus cum Patre et Spiritu sancto  in secula seculorum, Amen.«

XXXII.---Serapion dixit: Satisfactum esse desiderio meo fateor. uere enim et duas naturas, et duas substantias euidenter asseruit. Nunc ut radicitus mihi euellatur omnis cunctatio, probari apud me cupio [a 2Kb] si  Dominus meus uir apostolicus Leo papa uenerabilis priores suos in hac parte secutus est, ut alloqueretur Orientales suarum epistolarum scriptis.---Arnobius dixit: Accipe quid apostolice recordationis uir papa uenerabilis Damasus ad sanctum uirum Paulinum sancte memorie [a 1Kb] Antiochene urbis antistitem scripserit, ut cognoscas antiquo usu sanctum et eruditissimum uirum papam Leonem ad reuocandas ab errore Ecclesias ad Orientales litteras destinasse.

Cumque hec dixisset Arnobius, protulit codicem, ex quo recitatum est sic:

»Dilectissimo fratri Paulino, Damasus. Per ipsum filium meum uitalem ad te rescripta direxeram, que tue uoluntati et iudicio omnia derelinquens, [b 1Kb] et per Petronium presbyterum breuiter indicaueram me in  articulo iam profectionis eius aliqua ex parte commotum. Unde ne aut tibi scrupulus resideret, et uolentes forsitan Ecclesie copulari tua cautio probanda differret, fidem nostram misimus, non tam tibi, qui eiusdem fidei communione sociaris, quam his qui in ea subscribentes, tibi, id est nobis, per te uoluerint sociari, [c 3Kb] dilectissime frater. Quia post concilium Nicenum, [d 2Kb] et quod urbe Roma concilium congregatum  est a catholicis episcopis, is error inoleuit, ut quidam [e 1Kb] ore sacrilego auderent dicere Spiritum sanctum factum esse per Filium, anathematizamus eos qui non tota libertate proclamant Spiritum sanctum cum Patre et Filio unius potestatis esse atque substantie. Anathematizamus quoque eos qui Sabellii sequuntur errorem, eumdem dicentes Patrem esse quem et Filium. Anathematizamus Arium atque Eunomium, qui pari impietate  Filium et Spiritum sanctum asserunt esse creaturas. Anathematizamus Macedonianos, qui de Arii stirpe uenientes, non perfidiam mutauere, sed nomen. Anathematizamus Photinum, qui Hebionis heresim instaurans, Dominum Iesum Christum tantum ex Maria uirgine confitetur. Anathematizamus eos qui duos  filios asserunt, unum ante secula, et alterum post assumptionem carnis ex uirgine. Anathematizamus eos qui pro hominis anima rationabili et intelligibili dicunt Dei uerbum in humana carne uersatum, cum ipse Filius sit uerbum Dei, et non pro anima rationali et intelligibili in suo corpore fuerit: sed nostram, id est, rationabilem et intelligibilem sine peccato animam susceperit atque saluauerit. [f 1Kb] Anathematizamus  eos qui uerbum Dei Filium extensione, aut collectione, et a Patre separatum, insubstantiuum, et finem habiturum esse contendunt. Eos autem qui ab Ecclesiis ad Ecclesias migrauerunt, tandiu a communione nostra habemus alienos, donec ad eas redierint ciuitates in quibus sint primum constituti. Quod si quis alius, alio transmigrante, [a 1Kb] in locum uiuentis ordinatus est, tandiu uacet sacerdotii dignitate qui suam deseruit ciuitatem, quandiu successor eius quiescat in Domino. Si quis non dixerit semper Patrem, semper Filium, semper Spiritum sanctum fuisse et esse, anathema sit. Si quis non dixerit Filium natum de Patre, id est, de substantia diuina ipsius, anathema sit. [b 1Kb] Si quis non dixerit uerbum Domini Filium Dei, Deum uerum  sicut Patrem eius, et omnia posse, et omnia nosse, anathema sit. Si quis dixerit quod in carne constitutus Filius Dei cum esset in terra, in celis cum Patre non erat, anathema sit. Si quis dixerit quod in passione crucis dolorem sustinebat Filius Dei, [c 1Kb] et non caro cum anima, quam induerat in forma serui , quam sibi acceperat, sicut ait Scriptura, anathema sit. [d 1Kb] Si quis non dixerit quod in carne quam assumpsit sedet ad dexteram Patris, in qua uenturus est iudicare uiuos et mortuos, anathema sit. Si quis non dixerit Spiritum sanctum de Patre esse uere ac proprie sicut et Filium de diuina substantia et Deum uerum, anathema sit. [e 1Kb] Si quis non dixerit Spiritum sanctum omnia posse, omnia nosse, et ubique esse sicut Patrem et Filium, anathema sit.  Si quis dixerit Spiritum sanctum facturam esse, aut per Filium factum, anathema sit. Si quis non dixerit [f 1Kb] omnia per Filium postea incarnatum, et Spiritum sanctum Patrem fecisse, anathema sit. Si quis non dixerit Patris et Filii et Spiritus sancti unam diuinitatem,  potestatem, maiestatem, potentiam, unam gloriam, dominationem, unum regnum, atque unam uoluntatem, ac ueritatem, anathema sit. Si quis tres personas non dixerit ueras, Patrem et Filium et Spiritum sanctum, equales, semper uiuentes, omnia continentes uisibilia et inuisibilia, omnia potentes, omnia iudicantes, omnia uiuificantes, omnia facientes, omnia que sunt saluanda saluantes, anathema sit. Si quis non dixerit Spiritum sanctum adorandum ab omni creatura, sicut Filium et Patrem, anathema sit. Si quis de Patre et Filio bene senserit, de Spiritu autem sancto non recte habuerit, hereticus est, [g 1Kb] quia omnes heretici, de Filio Dei et Spiritu sancto male sentientes, in Iudeorum atque gentilium perfidia inueniuntur. [h 1Kb] Quod si quis partiatur Deum Patrem  dicens, et Deum Filium eius, et Deum Spiritum sanctum, tres deos dici, et non Deum propter unam Diuinitatem et potentiam, quam credimus et scimus Patris et Filii et Spiritus sancti, Deum uerum; subtrahens autem Filium et Spiritum sanctum, ita solum existimet Deum Patrem dici aut credi unum Deum, anathema sit. Nomen namque deorum, et angelis, et sanctis omnibus a Deo est impositum et donatum. De Patre autem et Filio et Spiritu sancto propter unam et equalem Diuinitatem, non nomen deorum, sed Dei nobis ostenditur atque indicatur, ut credamus quia in Patre et Filio et Spiritu sancto solum baptizamur; non in archangelorum nominibus aut angelorum, [i 1Kb] quomodo heretici, aut Iudei, aut etiam gentiles dementes faciunt. Hec est ergo salus  Christianorum, ut credentes Trinitati, id est, Patri et Filio et Spiritui sancto, et in eam baptizati, ueram solamque unam diuinitatem, potentiam, maiestatem et substantiam eiusdem sine dubio credamus.«



[COMMENTARII IN PSALMOS.]





DE COMMENTARIIS IN PSALMOS DAuIDIS ADMONITIO REu. LAURENTII DE LA BARRE, Qui non recte, ut uidetur, eos attribuit Arnobio Afro.

De genere Arnobii nichil aliud reperitur certi quam quod sanctus Hieronymus in catalogo illustrium et appendice ad Chronicon Eusebii ait in Africa rhetorem clarum, et philosophum habitum, Sicce per aliquot annos iuuentutem et nominatim Lactantium declamando instituisse, donec in somniis adactus fuerit  ut flagitaret baptismum: quem cum non posset impetrare ab episcopis, quod uix crederent illum, qui toties illuserat arte oratoria simplicitatem Christianorum, sincero animo uelle profiteri religionem quam hactenus impugnasset, elucubrauit Catechumenus aduersus pristinam religionem luculentissimos libros, atque his tandem uelut obsidibus datis pietatis fedus impetrauit, anno Domini 300, quo tempore regnabat Diocletianus; libri autem fidei testes sunt illi octo libri Aduersus gentes, uel potius septem, nam octaui non meminit Hieronymus ad Paulinum scribens; et nuper longiore epistola Balduinus demonstrauit esse Minutii Felicis, ut et in suo loco dicetur. Scripsit preterea lib. I de rhetorice Institutione, et in aliquot euangelistarum locos qualescunque annotatiunculas, quarum initium est: In principio erat uerbum; contra hereses etiam cum Rome doceret scripsit opus quod citatur a Centuriastis: que omnia, quia sunt leuioris momenti, et uix sapiunt tanti uiri ingenium, non egre pretermisimus. Retinuimus autem, una cum  disputatione illa debellatrice gentilium, Commentarios in Psalterium, quibus, paucis emendatis, que fortassis uel incuria hominum, uel iniuria temporum irrepserunt, nichil est breuius, nichil doctius; licet quidam, inter quos Genensis, lib. Iu Biblioth., multis rationibus conentur eos eripere Arnobio, tum quod sint illi sermone, numeris et stylo incondito, solecismis interdum scatentes, neque celum a terra propius absit quam illi a septem libris in Gentiles. Quapropter suspicari illum duos Arnobios, posteriorem Psalmorum interpretem, idque conuincit ex psalmi CIX expositione, in qua refellitur Photinus Hebionitarum instaurator, qui, ut patet ex u lib. Hist. trip. et Hieronymo, tam in catalogo quam Chronicis, impietatem sui dogmatis docere cepit ann. 358, hoc est anno tricesimo post interfectum Crispum Cesarem, Constantini Magni filium, cuius adolescentiam. Lactantius Firmianus preceptor instituit. Adiicit et aliud, quod in explicatione psalmi CuIII et CXuII oppugnat  seu hereticam illorum sententiam qui profitentur Deum ab eterno alios predestinasse ad benedictionem, alios reprobasse ad maledictionem. Constat autem ex duabus epistolis Prosperi et Hilarii ad Augustinum hanc assertionem adeo sub ipsis Augustini temporibus enatam, ut non pauci Africam et Galliam sanctissimi uiri conquesti fuerint nullum unquam ex ecclesiasticis Patribus ea sensisse, que Augustinus de eterna predestinatorum et reprobatorum discretione a Deo facta non minus noue quam inutiliter predicaret; progrediturque ulterius eum Arnobium uixisse temporibus Augustini, quod is opus suum Laurentio et Rustico Afris episcopis nuncuparit, qui fortassis sunt qui in concilio Carthaginensi inueniuntur una cum Augustino interfuisse: adfuit enim Rusticus quidam in Africa episcopus et Laurentius Icositanus episcopus prouincie Mauritanie legatus. Addit amplius in his Commentariis esse uoces aliquas Augustini temporibus ubique apud Afros usitatas: quemadmodum in expositione psalmi  CXXXI ubi legitur, Super ipsum floriet sanctificatio mea, quam dictionem floriet Augustinus etate sua in ore populorum fuisse scribit lib. II de Doctrina Christiana, cap. 13; et in explicatione psalmi CXXXuIII, Occultatum est os meum, cum cauerent ipsi Afri ossum meum, ait Augustinus, melius est ut nos reprehendant grammatici quam non intelligant populi. Sed ex his locis, ut uerum fatear, nichil concluditur, cum ea dictione, floriet, usus sit Calaritanus sub Constantino Magni hlio; usus sit et similibus Tertullianus Calaritano uetustior; usus sit et Irenei interpres, uel fortassis Ireneus. Nec est satis temporum rationem aduocare in presidium que nulla est; aut stylum, qui mutatur, uel, ut ait Quintilianus, arescit in dies: non enim ipse sanctus Hieronymus, epistola ad Paulinum, satis probat libros septem contra gentes, quos reprehendit ueluti sermone inequales, et totius operis partitione confusos. Quid si dicamus, quod uerum est,  Arnobium de industria uoluisse in his Commentariis sese ad infime plebis orationem deiicere, ut deposito omni eloquentie fastu se toto pectore Christianum declararet, habita ratione eorum quibuscum ageretur, diuerso stylo diuersis scripserit gentilibus, qui ducebantur ornatu orationis, erudite, Christianis uero nuda ueritate contentis, populariter et tenui charactere, medius fidius plusquam probabile fuerit. Cum enim cerneret Christianos ubique in sacris psallere, paululum sese ad uulgarem dictionem accommodans, ut cuiusuis conditionis homines intelligerent quadantenus quid caneretur, docentis partes sustinuit non oratoris. Declarant hoc conciones ac disputationes quedam Augustini ad populum habite, quas ex ipsa re constat non ab Augustino scriptas fuisse, sed a notariis exceptas, qui non solum retulerunt in scriptum quod dicebatur, sed etiam quod agebatur. Quos si quis postulet sibi cen digito commonstrari unde huius rei experimentum certum possit capere, legat disputationem Augustini cum Maximo, et conferat  initium disputationis a notariis exceptum, cum eius operis fine quem ipse descripsit, quod Maximus se subduxisset disputationi. Legat duas conciones quibus expurgat famam de clericis suis sparsam in populo. Legat orationem qua ex populi suffragiis sibi designat episcopum successurum, et in leuioribus negotiis futurum uicarium. Legat cantionem aduersus Donatistas, quam uulgo canendam lingua uulgari descripsit. Hec si quis conferat cum his que scripsit eruditis, ueluti de Trinitate, de Ciuitate Dei, facile colliget quantum interfuerit inter sermonem eruditorum et imperite multitudinis. Ac ne Rome quidem eo tempore quo maxime florebat ea lingua, omnes loquebantur quemadmodum loquebatur Cicero. Et iam tunc uulgus usurpabat sibi quedam suo iure, que docti damnabant. Dixerit aliquis, Quid uenit in mentem Arnobio uiro facundissimo ut hos Commentarios plebeie lingue committere uoluerit. Primum olim nichil erat popularius Psalmis Dauidicis, adeo ut hinc  et arator aliquid modularetur ad stiuam, et nauclerus ad clauum, et nauita ad remum, et fossor ad glebam, et textor ad stamen, et uxor ad colum. Denique infantes hinc aliquid gestirent canere nutrici, priusquam fari nossent: Tantus amor olim habebat omnes huius diuine musice, quam nunc plerique fastidiunt etiam catholici, Proinde uoluit Arnobius ab omnibus intelligi, quod uidebat cantari ab omnibus. Persuasit hoc illi Christiana caritas, que studet prodesse quam plurimis. Maluit balbutiens utilitatem afferre multis, quam eloquentie laudem afferre apud paucos. Et hanc linguam popularem intelligebant et eruditi, ut nec illis periret fructus mystice cognitionis, quo percepto non oportet orationis phaleras efflagitare. Porro, ne quid suspicionis etiam hereret in animis simplicium Christianorum, qui superbam illam et artificio fucatam eloquentiam uel oderant, uel habebant suspectam, in his Commentariis deposuit omnem rhetorices strepitum iussu duorum episcoporum, Rustici et Laurentii, quemadmodum ipse testatur sua prefatione.  Atque hoc factum obedientiam uocat, ut coniectura sit, aut catechumenum loqui, aut certe recens Christianum. Proinde si quis reputet quibus ista scribat Arnobius, non debet uideri solecismus, si quid inciderit diuersum a consuetudine loquentium emendatius, immo solecismus erat nisi sic fuisset locutus. ueluti si quis uulgo Romanorum hodie loquatur, quemadmodum olim locutus est sanctus Gregorius, cum adhuc esset sermo popularis incorruptior, aut si quis apud Hispanos uerba faciens secus loqueretur quam habet publica illius gentis consuetudo, duplex incommodum lucrifaceret: primum, non intelligeretur ab iis quibus loqueretur; deinde ut barbarus offenderet ac rideretur. Quare scriptoris huius exemplum nichil suffragatur his, qui cum scribant litteratis, et ea lingua, que temporibus his nichil habet commercii, cum populo tamen laudi sibi quoque uerti uolunt, quod ineptis sensiculis, sermonis ineptiam  uincunt. Nam precipua uis eloquentie in rerum inuentione sita est. Quanquam nunc quoque non est fastidienda in scriptore Christiano munda simplicitas, modo sicut absunt phalere, lenociniaque, sic absint et sordes. Neque enim Arnobius, si nunc scriberet, iisdem uteretur solecismis, sed aut plane Gallice scriberet, si uulgo Gallorum scriberet, aut pure Latine, si scriberet litteratis. Nimirum huius generis erat apostolorum sermo, quo nobis nouum Testamentum litteris prodiderunt. Sic tum aurige loquebantur et naute. Talis erat sermo quo primum in linguam Latinam translati sunt noui Testamenti libri, in quibus si qui solecismi non offendunt aures litteratorum, magis ascribendi sunt illorum temporum recepte consuetudini, quam interpretum imperitie. Sed ut tum expediebat sic scribere, quia populo scribebatur, ita nunc ineptum fit affectare solecismos, qui nec illiteratis prosint, et litteratos offendant, et rem obscurent, et auctoritatem scriptoris eleuent. Ceterum ut satis constat populum corrupisse Romani  sermonis puritatem, ita uerisimile est apud alias nationes, aliisque temporibus aliter fuisse corruptum. Certe duo quedam deprehendimus in hisce Commentariis, que S. Aurelius Augustinus testatur etate sua uulgo corrupte solere pronuntiari. Nam in commentario psalmi centesimi tricesimi octaui, ossum pro os, unde ducitur paternus casus ossis, et multitudinis casus ossa, et floriet, pro florebit, non semel ab hoc positum est, et ita, ut satis appareat non esse casu factum: et cum dixisset os, uelut interpretans populo adiecit, id est, ossum. Nam in Greco non sed positum est. Unde plerumque consuetudo loquendi uulgaris utilior est significandis rebus quam integritas litterata. Mallem quippe cum barbarismo dici, Non est absconditum abs te ossum meum, quam ut ideo esset minus apertum, quia magis Latinum est. Idem libro secundo de Doctrina Christiana, capite decimo tertio, de uitiis sermonis disputans: Illud, inquit, etiam quod iam auferre non possumus de ore  cantantium populorum, super ipsum floriet sanctificatio mea, nichil profecto sententie detrahit. Auditor tamen peritior mallet hoc corrigi, ut non floriet, sed florebit diceretur, nec quidquam impedit correctionem, nisi consuetudo cantantium. Ex his colligere licet hos Commentarios et Afris fuisse scriptos, et priscis illis temporibus: fortassis prestiterit et alios aliquot barbarismos indicare, quo minus offendatur premonitus lector cum inciderint, neue statim mutet scripturam a librariis deprauatam suspicans. Penitemini uerbum, non raro usurpat deponentaliter. Item tribulantes frequenter ponit pro iis qui affliguntur, non qui affligunt. Similiter confundentes pro erubescentes, quasi tribulari et confundi deponentia uerba sint, non passiua. Hoc flos, et hoc ros constanter pronuntiat genere neutro, nimirum ad formam oris. Carendi et utendi uerbo adiungit accusatiuum. Hec manna manne inflectit, ut nos anna anne. Grecorum exemplo sepenumero nominatiuum ponit absolute loco ablatiui, uelut in commentario psalmi centesimi  decimi quarti et psalmi octogesimi quarti. Nonnunquam adiungit casum, non quem recipiunt ea uerba quibus utitur, sed quem admittit uerbum quod circum loquitur, ueluti psalm. LXXXuIII. Memor esto apostolos, pro, memento apostolos. Attropare dixit alicubi, uoce nimirum id temporis uulgata magis quam proba, pro eo quod erat per tropologiam applicare. Hanc uocem paratura, que Tertulliano peculiaris est, nonnunquam et apud hunc inuenies, qui ut etate precessit Arnobium, ita gentis eiusdem fuit. His non dissimilia quedam obuia sunt in libris Augustini, maxime iis quibus locutus est apud populum, uelut subdiacones et diacones, et baptismum genere neutro. Hec referre uisum est, ne cui sordescat opus eruditum iuxta ac pium, ob hec et eiusmodi sermonis uitia, que apud eos quibus tum scribebat, adeo uitia non erant, ut si secus dixisset, habitus fuisset barbarus. Huius quidem operis in catalogo scriptorum  illustrium non meminit Hieronymus. Fortassis in causa fuit, quod is liber, ut uulgo scriptus, tantum in Africa circumferebatur, aut notior erat, omniumque in manibus tritior, quam ut Hieronymus putarit recensendum. Ita rebus nonnullis nimia celebritas obliuionem induxit. Hac nimirum occasione nunc desideramus titulos Operum Origenis. Simili casu fueramus ignoraturi libros Tertulliani, nisi nuper aliquam partem felicior studiis Deus prodidisset. Proferam et aliud argumentum, unde preter styli coniecturam possis antiquitatem scriptoris colligere. Aliquot hereticorum per occasionem meminit, Manichei, Nouati et Arii, sed nullius cuius etas posterior fuerit etate Arnobii. Nam Arianam heresim apparet huius etate fuisse exortam. Floruit enim sub imperatore Diocletiano, circiter annum orbis redempti trecentesimum uigesimum nonum. Ceterum nec Donatistarum, nec Pelagianorum meminit, cum utraque pestis hec exorta sit in Africa, quorum priores hoc defuncto, aut admodum sene, exortos apparet; alteros  etate Augustini constat exstitisse. Et tamen Arnobius hic uno atque altero loco disputat de libero arbitrio, ubi non tacuisset Pelagium, si ille fuisset antiquior. Cum igitur demonstratum sit in his que sola poterant offendere, nichil esse quod possit aut debeat, cum et auctorem tantopere nobis commendet Hieronymi et Trithemii auctoritas, qui unus eorum Commentariorum mentionem facit, quorum et testimonio nititur Beda enarratione sua in Psalmos; cum denique opus ipsum tanta commendet antiquitas, nunc paucis aperiam que me tantopere rapuerint in huius uoluminis admirationem. Primum illud in confesso est, inter omnes sacre Scripture libros nullum esse mysteriis abstrusioribus plenum, quam librum Psalmorum, ne alium esse maioribus tenebris opertum uerborum et dilucidum, quod hic utrumque mire prestat, mihi uidetur hominis docti pariter et exquisite facundie, et penitus intelligentis rem de qua loquitur. Nullus enim paucis explicat que parum intelligat.  Nullus tam obscuratam dilucide posset efferre, nisi dicendi rationibus omnibus exercitatissimus. Nusquam est prefationum ac digressionum ambagibus molestus, sed ubique preclarus artifex festinat, et in medias res, non secus ac notus auditorem rapit, quod in Homero laudauit Flaccus. Nec usquam est ambitiosus in citandis sacrorum uoluminum testimoniis, sed totus sermo uelut ex emblematis ac tessellis arcane Scripture concinnatus est, ac frequenter ita contexit psalmi quem exponit uersus aliquot, aut paucis uerbis additis, ut etiam illa lucem habeant, que non interpretatur, sed ita refert, ut perpetui sibique coherentis sermonis tenor suam habeat gratiam. Iam quod in perspicuis etiam argumentis difficillimum est, sic docet aperte ut nichil sinat frigere ab affectibus. Plus indicat oratio quam loquitur, ac properans multum et cogitationum et aculeorum relinquit in animo, ut nescias utrum prius in te efficiat, ut intelligas, an ut rapiaris. Iam hoc non solum est eruditi, uerum etiam amantis quod docet. Si quid incidit,  quod ex reconditis antiquarum rerum historiis, aut ex eorum libris, qui de naturis animantium aliarumue rerum scripsere petendum erat, nichil est tam abstrusum apud ethnicos aut sacros etiam scriptores, quod hic paucis uerbis non indicet, nichil interim ostentans aut iactitans uarietatem cruditionis, quod in nonnullis etiam magni nominis scriptoribus sepe nobis molestum est. Sed rem uere sacram apostolica quadam simplicitate sinceritateque tractat. Nec congerit aliena, nec usquam uim facit diuine Scripture, sed quidquid adducit, ei loco natum esse dicas. Maluit enim optima referre quam plurima. Porro cum a iocis abstineat, quos argumenti securitas non patiebatur, tamen sentias per totam dictionem fusam esse perpetuam quamdam festiuitatem et iucunditatem. Nusquam ipse languet aut dormitat, et semper alacritate dictionis subleuat ac recreat lectorem. Sic incipit, ut illico reficiat; sic properat, ut  non possit somnus obrepere; sic finit, ut sitientem adhuc et plura cupientem dimittat. Iam cum in Tertulliani, Origenis ac omnium ueterum libris quedam admixta sint, que aut manifestum habent errorem, ut suspecti dogmatis sunt, sic ubique temperat calamum ut nichil usquam compererim quod ulli heresi sit affine. Nam quod scribit in commentario psalmi decimi quarti: iehsu immaculatus solus uirgineam aulam ingressus ipsum tabernaculum a maculis carnalibus liberauit, non sensit de maculis que ante ingressum Christi fuissent in Maria, sed que in aliis feminis esse consueuerunt, a quibus Christus suam Matrem seruauit immunem, et auxit castitatem potius quam uiolauit. Quin et Ecclesie Romane uidetur hoc honoris deferre, ut extra catholicam Ecclesiam sit, qui sit ab hac alienus, et ut exsul a uera fide, siue transfuga eliminatus, que totius Ecclesie teneat principatum, queque Petrum apostolorum principem meruerit habere pastorem. Locus est commentario centesimo sexto, et in commentario psalmi centesimi  tricesimi octaui docet eximiam quamdam potestatem Petro tributam a Christo, quem ter negauerat, haud dubie loquens de potestate pascendarum ouium. De uotis aliquoties meminit, sed his duntaxat quibus in baptismo, Christum professi, mundo Sataneque renuntiauimus; non quod arbitrer illum reliqua uota contempsisse, sed quod hec, ut sunt, precipua duxerit. Nec dubito quin in his Commentariolis Origenis industria fuerit adiutus, qui in nullum opus diuine Scripture frequentius  edidit Commentarios quam in Psalterium. Nam locis aliquot declarat se Greca calluisse. Huius generis unum exemplum dabo commentario septuagesimo septimo. Scriba non intelligens sic pinxerat: quod aures in faciens. His uerbis cum nichil omnino significaretur, diuque me torsissem, diuinaui id quod res est scriptum fuisse, quod auxesin faciens. Nam in plerisque scripturis figura huius littere, x non multum abhorret ab r. Itaque scriba Grece prorsus ignarus, et Latine minimum doctus, ex auxesin fecerat aures in. Item commentario centesimo quinto scriptum erat: Suscipiat regulam penitentie excluso noua, ita ut centesimum quintum psalmum, etc. Nos ex coniectura restituimus: Excluso Nouato, siue Nouatiano. Nam uterque fuit eiusdem heresis, nec admittebat penitentem. Quanquam is potissimum occupatus est in sensu explicando, qui pertinet ad euangelicam historiam, ut quemadmodum scribit Paulus apostolus, ex fide in fidem magis in nobis confirmetur scientia Christi, dum quidquid in euangelicis  litteris gestum legimus, in Psalmis predictum conspicamur. Atque hec sane pars in tractando difficillima est, qua recte comperta, facile uel ex sese reliquos sensus addiuinant, qui in mysticis litteris sensus habent exercitatos. Sed ut aliquando finiam, hi Commentarii eo ferme tempore quo Adrianus huius tituli sextus euectus est ad pontificii Romani cul. men: proditi sunt e uenerabili monasterio quod, inter Wormaciam uangionum ciuitatem et Spiram Nemetarum urbem situm, uulgo dicitur Frankenthal.





ARNOBII IUNIORIS COMMENTARII IN PSALMOS. 



PROLOGUS.


Charissimis Patribus Leontio et Rustico episcopis Arnobius. Silentium bonum esse nemo est qui nesciat, sed tunc taciturnitas probatur esse contraria, quando ad loquendum iubentis compellit auctoritas. Si enim uobis iubere licet, nobis contemnere non licet. Non est presumptionis, sed obedientie hoc quod Psalterii uenas pulsare potius quam patefacere studemus. Hoc considerantes, quod nullus sitiens preparantibus aquam irascitur. Alii parauerint uiua fragrantia mella, alii nectareis plena liquoribus pocula, nos ex sarculo oris nostri, terram hinc inde lacero uerberantes impulsu, Dauidicum laticem, licet tenuiter sitim patientibus aperimus, sitientes ut bibant. Hi autem qui cum apostolis tertia diei hora ebrii sunt in Spiritu sancto, letentur et floreant, nulla tamen  sitientibus impedimenta patiantur inferri. Neque enim qui uino exuberant; aquam uolentes bibere prohibent. Habeant ergo nobiscum pacem uniuersi lectores, qui uos licet rusticos catholicos comprobent, et psalmum cuius explanationem legunt, prius examinent, ut dum eius legerint sensum, ad eum pertinere sentiant, quem explanationis textus ostendit. Ipsi quidem melius hoc potuistis facere qui iubetis. Non enim impossibilitatem uestram, sed occupationem ostenditis, dum quod nos iubetis facere, uos melius hoc potueritis implere.



PSALMUS I.



Psalmus Dauid.

Beatus uir qui non abiit in consilio impiorum, et in uia peccatorum non stetit, et in cathedra pestilentie non sedit; sed in lege Domini uoluntas eius, et in lege eius meditabitur die ac nocte. Et erit tanquam lignum quod plantatum est secus decursus aquarum, quod fructum suum dabit in tempore suo. Et folium eius non defluet, et omnia quecunque faciet prosperabuntur. Non sic impii, non sic; sed tanquam puluis quem proiicit uentus a facie terre. Ideo non resurgunt impii in iudicio, neque peccatores in consilio iustorum. Quoniam nouit Dominus uiam iustorum, et iter impiorum peribit.



COMMENTARIUM.

Primus psalmus unde scit beatitudinem perisse, inde recuperat. In consilio impiorum abiit Adam, id est, in serpentis et mulieris. Et nunc Adam noster, id est, consensus noster beatus erit, si non abierit in consilio serpentis et mulieris, id est, in consilio carnis et diaboli. Aut si abierit, non ibi stet; si steterit, non sedeat, id est, non permaneat; sed memor legis Dei, ibi suam occupet uoluntatem. Et diurnam et nocturnam actionem suam in meditatione diuine legis exerceat, ut hoc quod Adam perdidit contemnendo,  iste custodiendo inueniat, permanens iuxta fluenta legis, ut lignum uite immortalitatem capiens. Ita demum quecunque fecerit, prosperabuntur. Illi autem, id est impii, contempserunt, non sic, sed hoc eis eueniet in finem seculi, quod in fine psalmi sermo propheticus comminatur, gloria eterna qui regnat in secula seculorum. Amen.



PSALMUS II.



Psalmus Dauid.

Quare fremuerunt gentes, et populi meditati sunt inania. Astiterunt reges terre, et principes conuenerunt in unum, aduersus Dominum et aduersus Christum eius. Dirumpamus uincula eorum; et proiiciamus a nobis iugum ipsorum. Qui habitat in celis irridebit eos; et Dominus subsannabit eos. Tunc loquetur ad eos in  ira sua, et in furore suo conturbabit eos. Ego autem constitutus sum rex ab eo super montem Sion sanctum eius, predicans preceptum eius. Dominus dixit ad me, Filius meus es tu, ego hodie genui te. Postula a me, et dabo tibi gentes hereditatem tuam, et possessionem tuam terminos terre. Reges eos in uirga ferrea et tanquam uas figuli confringes eos. Et nunc, reges, intelligite, erudimini qui iudicatis terram. Seruite Domino in timore, et exsultate ei cum tremore. Apprehendite disciplinam, ne quando irascatur Dominus, et pereatis de uia iusta. Cum exarserit in breui ira eius, beati omnes qui confidunt in eo.



COMMENTARIUM.

Usque hodie gentes fremunt aduersus Christum, qui idolis finem imposuit. Nam Domino intrante in  Aegyptum, idola templorum corruerunt: iuxta prophetam Isaiam, decimo nono, qui his utitur uerbis: Ecce Dominus ascendet super nubem leuem, et ingredietur Aegyptum, et commouebuntur simulacra a facie eius . Populi, id est Iudei, meditantur inania, distinctiones ciborum et sabbatorum ferias attendentes, utrorumque uincula disrumpenda quos habitator celorum Deus interim irridet, sed in iudicio iram suam illis et furorem ostendet, quibus dicturus est: Me quem negastis Filium Dei, uox de celo Paterna uos docuit, cum in Iordane me posito dixit, Filius meus es tu. Quod autem dixit, Ego hodie, Deus heri et cras non habet, sed semper hodie non habet. Tempora enim sub ipso aguntur, non ipse a temporibus agitur. Nam  Sion mons quod sit Ecclesia docet propheta qui dicit: Ego Dominus excitabo Sion in gentibus, et dabo eam in festiuitatem eternam omni nationi. In ipsa ergo predicat Filius preceptum Patris. In ipsa reget gentes quasi uirga ferrea. Non enim cedit fortibus mundi nec miserorum despicit facies. Ipsa timorem regibus imperat. Ipsa iram uenturam contemptoribus pollicetur, per quam fictilibus uasculis comminatur interitum. Ipsa beatitudinem confidentibus repromittit, et Christo offerente, qui regnat in secula seculorum. Amen.



PSALMUS III.



Psalmus Dauid, cum fugeret a facie Absalon filii sui.

Domine, quid multiplicati sunt qui tribulant me? Multi  insurgunt aduersum me. Multi dicunt anime mee: Non est salus ipsi in Deo eius. Tu autem, Domine, susceptor meus es, gloria mea, et exaltans caput meum. uoce mea ad Dominum clamaui, et exaudiuit me de monte sancto suo. Ego dormiui et soporatus sum et exsurrexi, quia Dominus suscepit me. Non timebo millia populi circumdantis me: exsurge, Domine, saluum me fac, Deus meus. Quoniam tu percussisti omnes aduersantes mihi sine causa, dentes peccatorum contriuisti. Domini est salus, et super populum tuum benedictio tua.



COMMENTARIUM.

Titulum psalmi tertii hac una sententia explanamus. Persecutus est Absalon patrem, fronde a collo ligatur. Iudas tradidit Dominum, et laqueo coarctatur:  sicut historia passionem Dauid preteritam indicat, ita mysterium passionem Domini futuram annuntiat, in qua omnes cum negauerunt, dicentes: Non est salus ei in Deo eius, sed si est ex Deo, liberet eum, cum irridentes illum, multis contumeliis conuiciisque afficerent athei et pertinaces Iudei. iehsu autem uoce sua ad Deum clamauit et exauditus est, ita ut mortem quasi soporem acciperet. Ex qua exsurgens ultra non timuit, sed nunc induens corruptibile incorruptione, et immortalitate mortale , non timet multa millia populi circumdantis se. Hec est enim salus Domini et super nos qui sumus populus eius. Hec est benedictio eius, qui regnat in secula seculorum. Amen.



PSALMUS Iu.



 In finem in carminibus, psalmus Dauid.

Cum inuocarem exaudiuit me Deus iustitie mee, in tribulatione dilatasti mihi. Miserere mei et exaudi orationem meam. Filii hominum, usquequo graui corde, ut quid diligitis uanitatem, et queritis mendacium? Et scitote quoniam mirificauit Dominus sanctum suum, et Dominus exaudiet me cum clamauero ad eum. Irascimini et nolite peccare, que dicitis in cordibus restris, et in cubilibus uestris compungimini. Sacrificate sacrificium iustitie et sperate in Domino, multi dicunt: Quis ostendit nobis bona? Signatum est super nos lumen uultus tui, Domine, dedisti letitiam in corde meo. A fructu frumenti, uini et olei sui, multiplicati sunt. In pace in idipsum dormiam et requiescam. Quonium tu, Domine,  singulariter in spe constituisti me.



COMMENTARIUM.

Titulus quarti in carminibus, id est, in mysteriis ponitur. In quibus Deus iustitie exaudiuit in cruce positum Filium suum, contra quem irascentes Iudei peccant usque hodie, qui non peccarent irascentes, si uere Dei non esset Filius quem negarent. Quod eis ideo euenit, quia non sacrificant sacrificium iustitie sicut Abel, sed sicut Cain liuoris atque inuidie. Nos autem qui credimus, dicamus Domino: Signatum est super nos lumen uultus tui, Domine. In quo lumine data est letitia in corde nestro, ab illo tempore quo accepimus frumentum in corpore, uinum in sanguine, oleum in chrismate. Offerentes autem pacem ista  percepimus, quia hec singulariter in spe a Domino constituta in Christo Iesu, qui regnat in secula seculorum. Amen.



PSALMUS u.



In finem pro ea que hereditatem consequitur, psalmus Dauid.

uerba mea auribus percipe, Domine, intellige clamorem meum. Intende uoci orationis mee, rex meus et Deus meus. Quoniam ad te orabo, Domine, mane exaudies uocem meam. Mane astabo et uidebo quoniam non Deus uolens iniquitatem tu es. Neque habitabit iuxta te malignus, neque permanebunt iniusti ante oculos tuos. Odisti omnes qui operantur iniquitatem, perdes omnes qui loquuntur mendacium. uirum sanguinum et dolosum abominabitur Dominus, ego autem in multitudine  misericordie tue. Introibo in domum tuam, adorabo ad templum sanctum tuum in timore tuo. Domine, deduc me in iustitia tua propter inimicos meos, dirige in conspectu tuo uiam meam. Quoniam non est in ore eorum ueritas, cor eorum uanum est. Sepulcrum patens est guttur eorum, linguis suis dolose agebant, iudica illos, Deus. Decidant a cogitationibus suis secundum multitudinem impietatum eorum, expelle eos, quoniam irritauerunt te, Domine. Et letentur omnes qui sperant in te, in eternum exsultabunt, et habitabis in eis. Et gloriabuntur in te omnes qui diligunt nomen tuum, quoniam tu benedices iusto, Domine, ut scuto bone uoluntatis tue coronasti nos.



COMMENTARIUM.

Quinti psalmi titulus ostendit eam quam hereditatem  consequitur Christus, et hanc hereditatem contulit Ecclesie cum diceret apostolis: Pacem meam do uobis, pacem meam relinquo uobis . Hanc ergo pacem, quam diximus in quarti psalmi fine singulariter in spe a Domino constitutam, hanc in hereditatem titulus datam Ecclesie protestatur. Est enim hereditas successio in uniuersum ius quod defunctus habuit tempore mortis . Unde Paulus, Si simus Filii Dei, ergo heredes; heredes quidem Dei, coheredes autem Christi . Hereditas de morte parentis nascitur filiis. Nisi enim Christus mortuus esset, hec hereditas non patebat. Ipso ergo moriente nata, ipso resurgente confirmata est, ipso ascendente in celis, permanet hec hereditas in eternum. In titulo tria sunt, moriens,  hereditas, et heredes. Et in capite psalmi tria sunt ab herede composita, uerba, clamor, oratio. Ipsa enim uerba rogat auribus percipi, clamorem intelligi, orationem audiri. Ipsa dicit, Orabo te, Domine, mane scilicet, cum abiecero opera tenebrarum et induero arma lucis . Tunc te orabo quasi in matutino posita, in quo deficientibus tenebris lucis incrementa concrescunt. Mane astabo tibi et uidebo; quid uidebis tamen prope et mane dic nobis? uidebo mane apostolos, fulgentes angelos, gaudentes Marias resurrexisse Dominum nuntiantes. Diximus mane, posteaquam tenebre peccatorum transierint, orandum Dominum, diximus in luce Dominici diei resurgentem uidendum. Quis autem sit iste Dominus distinctio eius uoluntatis exprimit.  Tu es, inquit, Deus non uolens iniquitatem. Quis enim dixerat eum uelle iniquitatem? Iudei sine dubio, qui pro operibus misericordie Dominum increpantes dicebant: Non est iste homo a Deo qui sabbatum non custodit . Iste autem et a Deo est, et ipse est Deus qui non uult iniquitatem. Non habitabit iuxta eum malignus, id est, populus incredulus, et non permanebunt ante oculos eius. Odio ei sunt qui operantur iniquitatem, et pereunt qui loquuntur mendacium. Omnis enim qui negat Iesum Filium Dei, hic mendax est. Qui autem confitetur, intrat in domum Dei, et adorat ad templum sanctum, non in lapide, sed in spiritu. Hunc deducet Dominus in sua iustitia propter inimicos, ut dirigat in conspectu eius uiam suam. Quare propter inimicos? quia  inimici alteram uiam ostendunt, que ducit ad mortem, et propter ipsos hic dirigit uiam que ducit ad uitam . Ad quam dum peruenerint credentes, in eternum exsultabunt, et inhabitabit in eis. Et gloriabuntur omnes qui diligunt nomen eius. Ibi enim est qui benedicit iustum, et scuto bone uoluntatis coronauit eum. Uno eodemque officio, et ab inimicis defenderis dum credideris, et a Domino coronaris, qui regnat in secula seculorum. Amen.



PSALMUS uI.



In finem in carminibus pro octaua, psalmus Dauid.

Domine, ne in furore tuo arguas me, neque in ira tua corripias me. Miserere mei, Domine, quoniam infirmus sum; sana me, Domine, quoniam conturbata  sunt ossa mea. Et anima mea turbata est ualde, sed tu, Domine, usquequo. Conuertere, Domine, et eripe animam meam, saluum me fac propter misericordiam tuam. Quoniam non est in morte qui memor sit tui, in inferno autem quis confitebitur tibi? Laboraui in gemitu meo, lauabo per singulas noctes lectum meum, lacrymis meis stratum meum rigabo. Turbatus est a furore oculus meus, inueteraui inter omnes inimicos meos. Disceditea me omnes qui operamini iniquitatem, quoniam exaudiuit Dominus uocem fletus mei. Exaudiuit Dominus deprecationem meam, Dominus orationem meam suscepit. Erubescant et conturbentur uehementer omnes inimici mei, conuertantur et erubescant ualde uelociter.



COMMENTARIUM.


Titulus sexti psalmi Dominicam diem exprimit, ipsa est enim et octaua dum desinit, et prima dum incipit. In quinto enim mane ipsa incipit in resurrectione, id est, in baptismatis nostri consecratione; modo in penitentie recuperatione octaua est, septiformis enim spiritus, cui satisfacit octauus. Agit ergo penitens, ut non in ira arguatur, sed misericordiam hic in isto corpore positus consequatur. In inferno autem confessio fructum penitus non habet; idcirco hic qui uult saluus fieri, laborat in gemitu suo, lauat per singulas noctes lectum. Lectum, inquam, in noctibus lauat, quem in noctibus inquinauerat: et ne putares eum aquam qualemcunque haurire unde eum abluat, Lacrymis, inquit, eum rigabo. Quare? quia turbatus est  pre ira oculus meus. Audiui ignem eternum imminere, et iram iusti ultoris incumbere; et idcirco turbatus sum, quia moram feci in peccatis meis, et inueteraui inter omnes inimicos meos. Nunc moribus malis et spiritibus immundis renuntians dicam: Discedite a me omnes qui operamini iniquitatem, quia is qui dimisit peccata, is, inquam, qui exaudiuit uocem fletus mei, et orationem meam suscepit, dixit mihi, Ecce saluus factus es, iam amplius noli peccare . Recedant a me uitia, que mentita sunt hactenus. Auertantur retrorsum et erubescant ualde uelociter, per Filium Dei, qui regnat in secula seculorum. Amen.



PSALMUS uII.



In finem psalmus Dauid, quem cantauit Domino pro  uerbis Chusi filii Gemini.

Domine, Deus meus, in te speraui, saluum me fac ex omnibus persequentibus me et libera me. Nequando rapiat ut leo animam meam, dum non est qui redimat, neque qui saluum faciat. Domine, Deus meus, si feci istud, si est iniquitas in manibus meis. Si reddidi retribuentibus mihi mala, decidam merito ab inimicis meis inanis. Persequatur inimicus animam meam et comprehendat et conculcet in terra uitam meam, et gloriam meam in puluerem deducat. Exsurge, Domine, in ira tua, et exaltare in finibus inimicorum meorum. Et exsurge, Domine, Deus meus, in precepto, quod mandasti; et synagoga populorum circumdabit te. Et propter hanc in altum regredere; Dominus iudicat populos. Iudica me, Domine, secundum iustitiam meam, et secundum  innocentiam meam super me. Consumetur nequitia peccatorum et diriges iustum, scrutans corda et renes Deus. Iustum adiutorium meum a Domino, qui saluos facit rectos corde. Deus iudex iustus, fortis et patiens, nunquid irascetur per singulos dies? Nisi conuersi fueritis, gladium suum uibrauit, arcum suum tetendit, et parauit illum. Et in eo parauit uasa mortis, sagittas suas ardentibus effecit. Ecce parturit iniustitiam, et concepit dolorem, et peperit iniquitatem. Lacum aperuit, et effodit eum, et incidit in foueam quam fecit. Conuertetur dolor eius in caput eius, et in uerticem ipsius iniquitas eius descendet. Confitebor Domino secundum iustitiam eius, et psallam nomini Domini altissimi.



COMMENTARIUM.


Cum nuntiassent pueri Dauid quod possent Absalon occidere, et diceret Dauid: Parcite ei, et fugeret ipse Dauid a facie eius, apparuit super eum Semei, qui erat de cognatione Saulis, et iactans post eum lapides, clamabat eum esse uirum sanguinum; quem cum uellent interficere, dixit Dauid: Nolite, ecce qui de lumbis meis egressus est pugnat contra me. Et uos miramini quod filius Semei de tribu Saul sit contra me. Parcens ergo et isti Dauid sicut et Sauli pepercerat; parcens et tyranno filio, orat ut liberetur a persequentibus, commemorans non se fecisse istud quod ille clamabat, non utique reddidisse retribuentibus sibi mala. Aut si reddidi, inquit, mala pro malis, comprehendat inimicus animam meam, et gloriam  meam usque in puluerem deducat. Hec historico sermone in Regum uolumine usque ad finem leguntur. Hic autem mysteria Christi cantemus, cui pro bonis mala reddentes acclamabant quod reus esset mortis . Huic ergo clamat Ecclesia: Exsurge in ita tua, et uideamus quid in ira facturus sit. Exaltare, inquit, in finibus inimicorum. At ubi senserint ingrati Domini irascentem, dant finem impietatibus suis, et finitis inimicitiis, exaltatur Deus in finibus inimicorum. Exsurge in precepto quod mandasti. Dixisti enim, tertia die resurgam, et precedam uos in Galileam, ibi me uidebitis . Et ideo, exsurge, inquit, in precepto quod mandasti, et postea quam te ostenderis Synagoge, ne iterum excitare estimet bellum, propter hanc iudica populos. Cum enim dederis iudicium,  finem accipiet malitia peccatorum, et iustus dirigetur. Non enim ad alterius uel uituperationem uel laudem dictas sententiam, quia corda conspicis, et renum secreta contemplaris, saluos facies omnes qui recto sunt corde. His autem qui non sunt recto corde Deus iudex futurus exprimitur, qui terram suam non se conuertentibus preparat. Nam iustitia Iudeorum parturiit in dolore animi posita, cum uideret Dominum pro uirtute signorum a multitudine adorari. Concepit dolorem et peperit iniquitatem, dicens: Crucifige reum mortis . Parauit ergo foueam Christo, sed ipsa incidit in foueam quam fecit. Et conuersus est dolor eius in caput eius, et in uerticem eius iniquitas eius descendit. Christo autem resurgente a mortuis nos confitemur iustitiam Dei, et  ascendente eo, psallimus nomini eius altissimo, altitudinem penetranti, que est super omnes celos, in quo facto omne genu flectitur, et omnis lingua confitetur quia Dominus iehsu in gloria est Dei Patris . Ipsi honor et gloria in secula seculorum. Amen.



PSALMUS uIII.



In finem pro torcularibus, psalmus Dauid.

Domine, Dominus noster, quam admirabile est nomen tuum in uniuersa terra. Quoniam eleuata est magnificentia tua super celos. Ex ore infantium et lactentium perfecisti laudem, propter inimicos tuos, ut destruas inimicum et ultorem. Quoniam uidebo celos tuos opera digitorum tuorum, lunam et stellas que tu fundasti. Quid est homo, quod memor es eius, aut filius hominis  quoniam uisitas eum? Minuisti eum paulominus ab angelis, gloria et honore coronasti eum, et constituisti eum super opera manuum tuarum. Omnia subiecisti sub pedibus eius oues et boues uniuersas, insuper et pecora campi. uolucres celi et pisces maris, qui perambulant semitas maris. Domine, Dominus noster, quam admirabile est nomen tuum in uniuersa terra.



COMMENTARIUM.

Non pro torculari, sed pro multis torcularibus in octauo psalmo fixus est titulus, que torcularia uoces sunt omnium prophetarum, que tunc impleta sunt, quando uitis uera clauorum ferramentis plantata est, et in ligno crucis posita lancea percusso eius latere,  tantam uim in his torcularibus fudit, ut non in Iudea tantum, sed in uniuersa terra nomen Domini mirabile clamaretur. Quod factum tunc confirmatum est, cum eleuaretur magnificentia eius super celos, ut non tantum etates legitime, sed etiam infantes et lactentes ad laudem eius irrumperent, ut destrueretur ille populus, qui per defensionem Dei contra Deum ageret. Ipse est enim populus, et defensor Dei, et inimicus Dei, defensor in Patre, inimicus in Filio: sed omnis qui negat Filium, nec Patrem habet . qui autem utrumque confitetur, hic uidet celos quod opera digitorum eius sunt, et quod lunam et stellas ipse fundauerit. Quid enim esset homo nisi ipse memor fuisset, et ueniens tantam perfectionem docuisset, ut modicum minus quam sunt in celo angeli hic  homines in carne positos faceret, dans eis potestatem uirtutum, ut etiam mortuos suscitandi traderet potestatem, et omnia subiiceret homini credenti, ita ut diceret: Dedi uobis potestatem calcandi super serpentes et scorpiones . Nam quod dicit oues, simplices nominat; boues, qui laborant sub iugo Domini; pecora campi, plebs laicorum; uolucres celi, alta cogitantes; pisces maris, profunda rimantes. Hos omnes subiectos habens per passionem Christi Ecclesia, confitetur admirabile nomen eius in uniuersa terra. Ipsi gloria in secula seculorum. Amen.



PSALMUS IX.



In finem pro occultis filii, psalmus Dauid.


Confitebor tibi, Domine, in toto corde meo, narrabo omnia mirabilia tua. Letabor et exsultabo in te; psallam nomini tuo, Altissime. In conuertendo inimicum meum retrorsum, infirmabuntur et peribunt a facie tua. Quoniam fecisti iudicium meum et causam meam, sedisti super thronum qui iudicas iustitiam. Increpasti gentes et periit impius, nomen eorum delesti in eternum, et in seculum seculi. Inimici defecerunt framee in finem, et ciuitates destruxisti. Periit memoria eorum cum sonitu, et Dominus in eternum permanet. Parauit in iudicio thronum suum et ipse iudicabit orbem terre in equitate, iudicabit populos in iustitia. Et factus est Dominus refugium pauperi, adiutor in opportunitatibus in tribulatione. Et sperent in te qui nouerunt nomen tuum, quoniam non dereliquisti querentes  te, Domine. Psallite Domino, qui habitat in Sion, annuntiate inter gentes studia eius. Quoniam requirens sanguinem eorum recordatus est, non est oblitus clamorem pauperum. Miserere mei, Domine, uide humilitatem meam de inimicis meis. Qui exaltas me de portis mortis, ut annuntiem omnes laudationes tuas in portis filie Sion. Exsultabo in salutari tuo, infixe sunt gentes in interitu quem fecerunt. In laqueo isto quem absconderunt, comprehensus est pes eorum. Cognoscetur Dominus iudicia faciens, in operibus manuum suarum, comprehensus est peccator. Conuertantur peccatores in infernum, omnes gentes que obliuiscuntur Deum. Quoniam non in fine obliuio erit pauperis, patientia pauperum non peribit in finem. Exsurge,  Domine, non confortetur homo, iudicentur gentes in conspectu tuo. Constitue, Domine, legislatorem super eos, ut sciant gentes quoniam homines sunt. Ut quid, Domine, recessisti longe, despicis in opportunitatibus in tribulatione. Cum superbit impius, incenditur pauper, comprehenduntur in consiliis quibus cogitant. Quoniam laudatur peccator in desideriis anime sue, et iniquis benedicitur. Exacerbauit Dominum peccator, secundum multitudinem ire sue non queret. Non est Deus in conspectu eius, inquinate sunt uie illius in omni tempore. Auferuntur iudicia tua a facie eius, omnium inimicorum suorum dominabitur. Dixit enim, in corde suo: Non mouebor a generatione in generationem sine malo. Cuius maledictione os plenum est, et amaritudine et dolo, sub lingua eius labor et dolor.  Sedet in insidiis cum diuitibus in occultis, ut interficiat innocentem. Oculi eius in pauperem respiciunt, insidiatur in abscondito quasi leo in spelunca sua. Insidiatur ut rapiat pauperem, rapere pauperem dum attrahit eum. In laqueo suo humiliauit eum, inclinauit se et cadet cum dominatus fuerit pauperem. Dixit enim in corde suo: Oblitus est Deus, auertit faciem suam ne uideat in finem. Exsurge, Domine Deus, et exaltetur manus tua, ne obliuiscaris pauperem. Propter quid irritauit impius Deum, dixit enim in corde suo, Non requiret. uides quoniam tu laborem et dolorem consideras, ut tradas eos in manus tuas. Tibi derelictus est pauper, orphano tu eris adiutor. Contere brachium peccatoris et maligni, queretur peccatum illius et non inuenietur. Dominus regnabit in eternum et in seculum  seculi: peribitis gentes de terra illius. Desiderium pauperum exaudiuit Dominus, preparationem cordis eorum audiuit auris tua. Iudicare pupillo et humili, ut non apponat ultra magnificare se homo super terram.



COMMENTARIUM.

Nonus psalmus docet occulta Filii in sancti symboli sacramento; qui enim susceperit fidem in mysterio absconditam, primo confitetur non summis labiis, sed in toto corde suo, et narrat omnia mirabilia eius. Iam non letatur in rebus labentibus et caducis, sed dicit Domino: Letabor et exsultabo in te, et psallam nomini tuo, Altissime, quia fecisti iudicium meum, id est, pro me iudicasti, et causam meam obtinui, sedisti enim super thronum ut iudicares sententiam.  Increpasti quod gentes essemus, et periit impius diabolus, quem in idolis colebamus. Nomen autem idolorum delesti in eternum et in seculum seculi. Ibi defecerunt gladio uerbi tui in finem et ciuitates destruxisti, templa eorum in toto orbe dum destruuntur, omnis pene ciuitas in templis destructa est; sicut enim Ecclesie in toto mundo posite ciuitates sanctorum sunt, sic templa in toto mundo posita ciuitates demonum esse noscuntur. Periit autem memoria eorum cum sonitu, Dominus autem in eternum manens parauit in iudicio sedem suam, ut iudicet orbem terre in equitate. Non accipiens aliter Dominum, aliter seruum; sed contemnens personas diuitum, factus es magis refugium pauperum, eorum sane qui nouerunt  nomen tuum. Non enim omnes pauperes non derelinques, sed non derelinques querentes te, Domine. Psallamus ergo Domino qui habitat in Sion, id est, in Ecclesia catholicis definitionibus sublimata, ibi annuntiemus mirabilia eius. In qua requirens sanguinem martyrum suorum quotidie Dominus memoratur nostri, nec obliuiscitur orationem pauperis, dicentis sibi, uide humilitatem meam de inimicitiis demonum natam, exalta me de portis mortis, tollens cor meum a concupiscentiis carnis, ut annuntiem omnes laudes tuas in portis filie Sion, ut exsultem in salute tua. Nam infixe sunt gentes in interitum quem fecerunt, opus manuum suarum adorantes, hi conuertentur in infernum, quia obliuiscuntur Dominum, qui non in finem obliuiscitur pauperem, cuius patientia non perierit  usque in finem. Nunc rogat spiritus prophetie, ut exsurgat Dominus contra fortitudinem hominis, ut iudicet gentes in conspectu suo. Tollat eas ab idolis, et statuat eas in Ecclesia. Constituat legislatorem super eas, et sciant gentes quia dii non sunt quos colunt; sed sciant quia homines sunt. Quid, inquit, Domine, recessisti longe, ita ut despicias opportunitates in tribulatione. In quo dum superbit impius, incenditur pauper. In quocunque enim iudicio pauper et diues auditur, diuite superbiente, pauper incenditur. Omnes enim ipsum arguunt, illum autem laudant etiam peccatorem in desideriis anime sue, etiam iniqua agentem benedicunt. Hic est peccator irritans Dominum. Cum enim non solum non arguitur iniqua agens, sed etiam benedicitur, si quod autem interrogatus  fuerit secundum multitudinem ire sue inquirit. Non est Deus ante oculos eius, polluitur uia eius in omni tempore. Iudicia tua a facie eius abscedunt, et ita omnibus inimicis suis dominatur, ut dicat in corde suo, Non mouebor in generatione sine malo: huius os maledictionibus plenum, nichilque blandum habens. contra pauperem in lingua eius labor est, sedet in insidiis cum diuitibus aliis, ad nichil aliud nisi ut interficiat innocentem: hoc sane quia diuites in suo consilio faciunt, ut in laqueo suo capiant innocentes; et ideo iugiter clamandum est, Exsurge, Domine, et exaltetur manus tua, ne obliuiscaris pauperem in finem, ut quod irritabit impius Dominum, dixit enim in corde suo: Non requiret Deus. Ille autem requirit, et considerat omnia, sed patienter agens exspectat,  ut tradat eos in manus suas, et tollat eos de manibus demonum. Ipsi enim derelictus est pauper, quem enim omnes despiciunt, Deo eum sine dubio derelinquunt, et orphano patrem non habenti ipse existit adiutor. Conterens brachium diaboli qui per Phariseos quesiuit peccatum aliquod, unde argueret Dominum, et non inuenit. Dominus autem regnat in secula seculorum, et peribunt gentes de terra eius. Desiderium enim pauperum exaudiuit Dominus, et desideria cordis eorum exaudiuit auris eius, ut iudicetur in Ecclesia eius pupillo et humili, et ut non apponat homo ultra magnificare se super terram, per ipsum Dominum Iesum Christum, qui regnat in secula seculorum. Amen.



PSALMUS X.



In finem psalmus Dauid.

In Domino confido, quomodo dicitis anime mee: Transmigra in montem sicut passer. Quoniam ecce peccatores intenderunt arcum, parauerunt sagittas suas in pharetra, ut sagittent in obscuro rectos corde. Quoniam que perfecisti destruxerunt; iustus autem quid fecit? Dominus in templo sancto suo, Dominus in celo sedes eius. Oculi eius in pauperem respiciunt, palpebre eius interrogant filios hominum. Dominus interrogat iustum et impium, qui autem diligit iniquitatem, odit animam suam. Pluit super peccatores laqueos; ignis, sulphur et spiritus procellarum pars calicis eorum. Quoniam iustus Dominus, et iustitias dilexit, equitatem uidit uultus eius.



COMMENTARIUM.

Potuit dici ad Dauid, ut in modum passeris montis inaccessibilis latebram quereret tempore quo peccatores contra eum tendebant arcus, siue Saul, siue Absalon suus innumerabiles inimici. Sed hec et ad nostram edificationem trahentes, audiamus consilia sanctorum; et ascensus in corde nostro ponentes, migremus in montem a conualle fletus, ne nos in campestri loco apertos inueniant qui parauerunt sagittas suas in pharetra ut sagittent in obscuro rectos corde. Obscurum hic pro occulto posuit. Hi autem qui destruunt que perfecit Dominus, hi sunt qui sagittare student rectos corde, et nos pro peccatis ista patiamur, qui iustus est quare affligitur, qui iustus  est, quare fatigatur, quare percutitur? Quid enim mali fecit? Agnus immaculatus Dominus est, quem uos putantes qualemcunque hominem hominis arbitrio tradidistis. Ipse autem in templo sancto suo, id est, Deus est in Christo mundum concilians sibi . In ipso templo sancto est quod de immaculata uirgine suscipiens, sedet in celis ad dexteram Patris, et est in celo sedes eius. Oculi eius in pauperem respiciunt, ut interroget iustum et impium, et quamuis in isto seculo gloriam sibi uindicent peccatores, dum ceperit iudicium agitari, habebunt talem pluuiam super se, qualem Psalmographus memorat, ignis et sulphuris et spiritus tempestatis. Iustus erit enim Dominus tunc qui nunc pius est, et equitatem uidebit, qui nunc iniquitatem attendit. Post iudicium  enim eius non erit peccatum nec possibilitas, nec uoluntas gloria eterna, qui regnat in secula seculorum. Amen.



PSALMUS XI.



In finem psalmus Dauid pro octaua.

Saluum me fac, Domine, quoniam defecit sanctus, quoniam diminute sunt ueritates a filiis hominum. uana loculi sunt unusquisque ad proximum suum, labia dolosa in corde et corde locuti sunt. Disperdat Dominus uniuersa labia dolosa, et linguam magniloquam. Qui dixerunt: Linguam nostram magnificabimus, labia nostra a nobis sunt, quis noster Dominus est? Propter miseriam inopum et gemitum pauperum, nunc exsurgam  dicit Dominus. Ponam in salutari; fiducialiter agam in eo. Eloquia Domini eloquia casta, argentum igne examinatum, probatum terre, purgatum septuplum. Tu, Domine, seruabis nos, et custodies nos a generatione hac in eternum. In circuitu impii ambulant, secundum altitudinem tuam multiplicasti filios hominum.



COMMENTARIUM.

Item undecimus psalmus pro octaua, id est, pro Dominica die ponitur. Saluum me fac, Domine, id est, exsurge a mortuis quoniam defecit sanctus, defecit credens in te, et diminute sunt ueritates a filiis hominum. Ecce etiam custodibus corporis tui pecunias offerunt dicentes: Dicite eum furatum a discipulis , sed hec dicentes, disperdit Dominus  labia dolosa et linguam maliloquam. Qui dicunt, Linguam nostram magnificabimus, labia nostra a nobis sunt. Id est, nos suadebimus eum furatum, nos inter nos ista componemus. Iam enim dixerant de eo cum uidissent scriptum Rex Iudeorum. Illi dixerant, Quis noster Dominus est? Nos dominum Cesarem habemus , sed propter miseriam inopum pro quibus passus sum, nunc exsurgam, dicit Dominus. Et ponam in salutare meum ac fiducialiter agam in eo. Fiducialiter, id est, passibilitate carens, nulli timori succumbens. Ad hec credens Ecclesia in apostolis caniat eloquia Domini. Ita sunt uera et casta ut argentum igne purgatum pro septuplo. Tu ergo, Domine, quia mihi dixerunt, Non est noster Dominus, tu, Domine, seruabis nos et custodies nos  a generatione hac et in eternum. Nam sicut quando te humiliasti diminute sunt ueritates a filiis hominum, ita quando ascendisti in celos, secundum altitudinem tuam multiplicasti filios hominum, ut qui diminuti fuerant in descendente, multiplicati fierent in ascendente, qui regnat in secula seculorum. Amen.



PSALMUS XII.



In finem psalmus Dauid.

Usquequo, Domine, obliuisceris me in finem, usquequo auertis faciem tuam a me? Quamdiu ponam consilia in anima mea, dolorem in corde meo per diem? Usquequo exaltabitur inimicus meus super me? Respice et exaudi me, Domine Deus meus. Illumina oculos meos ne unquam obdormiam in morte, ne quando dicat inimicus  meus: Preualui aduersus eum. Qui tribulant me exsultabunt si motus fuero, ego autem in misericordia tua speraui. Exsultauit cor meum in salutari tuo; cantabo Domino, qui bona retribuit mihi, et psallam nomini Domini altissimi.



COMMENTARIUM.

Ex quo inimicus generis humani per preuaricationem hominis primi super humanum genus dominationem obtinuit, obliuionem diuinam incurrit; que obliuio non per passionem, sed per auersionem facta super humanum genus, ut dixi, exaltationem inimico relinquere uidebatur. uerum quia aduentus Filii Dei ista aduersa promittebatur excludere, in totius generis humani persona propheticum carmen exorat,  ut respiciat, ut exaudiat, ut illuminet oculos qui obdormierant in morte, ut non dicat diabolus, Preualui, obtinui, et ero Dominus in eternum; qui tribulant me exsultabunt si motus fuero, hoc est si desperauero. Exsultauit cor meum in salutari tuo, id est, in Domino N. Iesu Christo Filio tuo; et ipsi cantabo qui bona tribuet mihi; et laudabo psallamque nomini eius altissimo, qui regnat in secula seculorum. Amen.



PSALMUS XIII.



In finem psalmus Dauid.

Dixit insipiens in corde suo, Non est Deus. Corrupti sunt et abominabiles facti sunt in studiis suis, non est qui faciat bonum, non est usque ad unum. Dominus de celo prospexit super filios hominum, ut uideat si est  intelligens aut requirens Deum. Omnes declinauerunt, simul inutiles facti sunt, non est qui faciat bonum, non est usque ad unum. Sepulcrum patens est guttur eorum, linguis suis dolose agebant, uenenum aspidum sub labiis eorum. Quorum os maledictione et amaritudine plenum est, ueloces pedes eorum ad effundendum sanguinem. Contritio et infelicitas in uiis eorum, et uiam pacis non cognouerunt, non est timor Dei ante oculos eorum. Nonne cognoscent omnes qui operantur iniquitatem; qui deuorant plebem meam sicut escam panis? Dominum non inuocauerunt, illic trepidauerunt timore, ubi non erat timor. Quoniam Dominus in generatione iusta est, consilium inopis confudistis, quoniam Dominus spes eius est. Quis dabit ex Sion salutare Isrel? cum auerterit Dominus captiuitatem plebis  sue, exsultabit Iacob, et letabitur Isrel.



COMMENTARIUM.

Rogatus aduentus Domini in duodecimo psalmo, in tertio decimo presentatur; sed hunc uidens humilem in habitu incredulus populus, dicit in corde suo: Non est Deus. In quo populo omnes declinauerunt, simul inutiles facti deuorabant plebem Dei uelut escam panis. Atque persequentes ipsum Dominum et eius apostolos, illic trepidabant timore, ubi non erat timor. Obseruantes sabbata et baptismata calicum et urceorum, Dei uero Filium et eius discipulos, ut diximus, persequentes, confitentes se patrem habere Abraham, de genere, non de iustitia presumebant. Dominus autem in generatione iusta  est, illi autem consilium inopis confundentes, non considerauerunt quoniam Dominus spes eius est. Et licet propter nos pauper factus sit, tamen ipse est qui dedit ex Sion salutare Isrel. Non enim ex Synagoga Satane salus nata est, sed ex Sion, que est Ecclesia Domini, per quam conuertit Dominus captiuitatem populi sui, ita ut letetur Iacob in conuersione sua, et exsultet Isrel in Christo Iesu, qui regnat in secula seculorum. Amen.



PSALMUS XIu.



In finem psalmus Dauid.

Domine, quis habitabit in tabernaculo tuo, aut quis requiescet in monte sancto tuo? Qui ingreditur sine  macula, et operatur iustitiam. Qui loquitur ueritatem in corde suo, qui non egit dolum in lingua sua. Nec fecit proximo suo malum, et opprobrium non accepit aduersus proximos suos. Ad nichilum deductum est in conspectu eius malignus, timentes autem Dominum glorificat. Qui iurat proximo suo et non decipit, qui pecuniam suam non dedit ad usuram, et munera super innocentem non accepit. Qui facit hec, non commouebitur in eternum.



COMMENTARIUM.

Omnis immaculatus ingreditur tabernaculum Domini, et ibi immaculatus efficitur. iehsu autem immaculatus solus uirgineam aulam ingressus, ipsum tabernaculum a maculis carnalibus liberauit, et dedit sanctificationem potius quam accepit. Quoniam lex  tota in Decalogi summa concluditur, decemplices eius in isto psalmo formas expressit, quibus ea docuisse que fecisse probatur. Nam ingressu suo tabernaculum a maculis ementium et uendentium liberauit, et operatus est iustitiam, salutem hominis sabbato feriis preponendo. Loquebatur autem ueritatem in corde suo, nichil cogitans, nisi uoluntatem Patris. Non egit dolum in lingua sua, siquidem ex lingua eius sermo egressus, cecis lumen, salutem egrotantibus, et uitam mortuis conferebat. Opprobrium non accepit aduersus proximum suum. Siquidem etiam Iudam osculo suscepit. Ad nichilum deductus est in conspectu eius malignus, prohibens utique bonum fieri. Timentes autem Dominum ita magnificauit, ut daret eis potestatem filios Dei fieri . Iurauit  et proximo suo et non decepit. Quid iurauit? Illud sine dubio quod promisit, dicens: Amen dico uobis, quia si manseritis in sermonibus meis, iam non dicam uos seruos sed amicos , et omnia que promisit credentem in se proximum non decepit. Pecuniam uero suam non dedit ad usuram. Pecunie eius uirtutes sanitatum erant, que non solum ipse ab ullo nichil accipiens exercuit, sed et ipsos discipulos suos taliter informauit, dum daret eis potestatem infirmos curandi ac mortuos suscitandi, diceretque: Gratis accepistis, gratis date . Munera super innocentes non solum non accepit, sed etiam ipse seipsum dedit redemptionem pro omnibus . Completis ergo his decem uirtutum indiciis, in hoc de celo et perfectionem impletam ostendit, et adiecit  dicens: Qui facit hec, id est, qui hunc imitatus fuerit, non commouebitur in eternum. Ipsi gloria in secula seculorum. Amen.



PSALMUS Xu.



Tituli inscriptio ipsi Dauid.

Conserua me, Domine, quoniam speraui in te. Dixi Domino: Deus meus es tu, quoniam bonorum meorum non eges. Sanctis qui sunt in terra eius, mirificauit omnes uoluntates meas in eis. Multiplicate sunt infirmitates eorum, postea accelerauerunt. Non congregabo conuenticula eorum de sanguinibus, nec memor ero nominum eorum per labia mea. Dominus pars hereditatis mee, et calicis mei; tu es qui restitues hereditatem  meam mihi. Funes ceciderunt mihi in preclaris, etenim hereditas mea preclara est mihi. Benedicam Dominum qui tribuit mihi intellectum, insuper et usque ad noctem increpuerunt me renes mei. Prouidebam Dominum in conspectu meo semper, quoniam a dextris est mihi ne commouear. Propter hoc letatum est cor meum et exsultauit lingua mea, insuper et caro mea requiescet in spe. Quoniam non derelinques animam meam in inferno, nec dabis sanctum tuum uidere cor ruptionem. Notas fecisti mihi uias uite, adimplebis me letitia cum uultu tuo, delectationes in dextera tua usque in finem.



COMMENTARIUM.

A quinquagesimo quinto psalmo usque ad quinquagesimum nonum omnes habent tituli inscriptiones,  sed non puras. Iste autem psalmus sola tituli inscriptione prenotatur, qua ostenditur plus ad mysticam intelligentiam quam ad historicam decantatus, in quo aduertimus hominem perfectum Iesum Nazarenum ad passionem euntem, huius psalmi orationem effundere. Quamuis enim Deus esset in Christo, mundum reconcilians sibi , tamen passibilitatibus subiacebat, et timore enim et mestitia agebatur. Et ideo alloquens Diuinitatem adorat, dicens: Conserua me, Domine, quoniam speraui in te, non ad arrogantiam ductus pro immaculata conscientia superbe sapui, sed dixi Domino, Deus meus es tu, et quamuis omnia opera mea, et omnia uerba mea, et omnia cogitata mea bona sint, tamen tu qui me assumpsisti bonorum meorum non eges. Non enim pro Dei necessitate  assumptus est homo, sed pro hominis necessitate susceptus est Deus. Hic autem homo qui assumptus a Deo inter omnes sanctos mirificauit uoluntates suas, ita ut omnium merita in inestimabili uirtute transcenderet, et nullum sibi penitus similem inueniret, et licet multiplicate sunt infirmitates eorum, tamen exemplo Domini accelerauerunt tendentes ad palmam, quos a societate malorum segregans Dominus dicit: Non congregabo conuenticula eorum de sanguinibus, id est, credentes in me segregabo ab eis qui in effusione sanguinis delectantur: nec memor ero nominum eorum per labia mea, negans eos coram Patre et angelis. Dominus enim pars mea et passionis mee, id est, calicis mei. In quo funes ceciderunt, id est, fortes ceciderunt; mihi in preclaris,  in apostolis sine dubio. Etenim hereditas mea tam preclara est, ut ipsi sint usque hodie lux huius mundi, in quibus benedicitur Deus, qui ad hec tribuit intellectum, nec solum ea que lucida sunt, sed et illa que occulta sunt, non a corde sed ab ipsis renibus erudiebat, ut prouiderem Dominum in conspectu meo semper. Ipse est enim a dextris meis ne commouear, ut hoc quod peccatum non feci, nec dolus inuentus est in ore meo, non humanitati sed Diuinitati ascribam. Propter hoc delectatum est cor meum, et exsultauit lingua mea, et ipsa caro mea requiescit in spe, quoniam a dextris meis Dominus, ut non commouear. Et ideo non derelinques in inferno animam meam, nec dabis sanctum tuum  uidere corruptionem, quia notas mihi fecisti uias qua itur ad eternitatem, in quibus post tristitiam passionis adimplebis me letitia cum uultu tuo, et ascendens in celos dabis delectationes in dextera tua usque in finem. Ipsi gloria in secula seculorum. Amen.



PSALMUS XuI.



Oratio Dauid.

Exaudi, Domine, iustitiam meam, intende deprecationem meam. Auribus percipe orationem meam, non in labiis dolosis. De uultu tuo iudicium meum prodeat, oculi tui uideant equitatem. Probasti cor meum, et uisitasti nocte, igne me examinasti, et non est inuenta in me iniquitas. Ut non loquatur os meum opera hominum, propter uerba labiorum tuorum ego custodiui uias duras.  Perfice gressus meos in semitis tuis, ut non moueantur uestigia mea. Ego clamaui quoniam exaudisti me, Deus, inclina aurem tuam mihi, et exaudi uerba mea. Mirifica misericordias tuas, qui saluos facis sperantes in te. A resistentibus dextere tue custodi me, ut pupillam oculi tui. Sub umbra alarum tuarum protege me; a facie impiorum qui me afflixerunt. Inimici mei animam meam circumdederunt, adipem suum concluserunt, os eorum locutum est superbiam. Proiicientes me nunc circumdederunt me, oculos suos statuerunt declinare in terram. Susceperunt me sicut leo paratus ad predam, et sicut catulus leonis habitans in abditis. Exsurge, Domine, preueni eum et supplanta eum, eripe animam meam ab impio, frameam tuam ab inimicis manus tue. Domine, a paucis de terra diuide  eos in uita eorum, et de absconditis tuis adimpletus est uenter eorum. Saturati sunt filiis et diuiserunt reliquias suas paruulis suis. Ego autem in iustitia apparebo conspectui tuo, satiabor cum apparuerit gloria tua.



COMMENTARIUM.

Titulus orationem insinuat, in qua de iustitia et de iudicio a Deo regulam sumit, ut cum iudicat hominem homo, memor sit eum ad imaginem Dei factum; et non in labiis dolosis de uultu Dei iudicium suum proferat, sed oculi eius uideant equitatem; non dicat, Hic diues et hic pauper, sed dicat, Hic nocens et hic innocens, etiamsi patiatur aduersa, quia iustus iudex poterit factionibus fatigari, non iustitia. Hic tamen etiam ignibus examinatus est, et non est inuenta in eo iniquitas. Quare? propter  uerba, inquit, labiorum tuorum, quia ipse dixisti: Non accipies personam potentis in iudicio. Ergo propter hec que iussisti, etiam uias duras custodiendas credidi, non timendo minas carnificum, non timendo iacturam omnium rerum. uerum quia qui permanens erit, hic saluus erit. Deprecor ut perficias gressus meos in semitis tuis, ut non moueantur uestigia mea. Non timeam homines iniustos, et salua me a resistentibus dextere tue. Custodi me ut pupillam oculi, id est, in omni hora, in omni puncto, et sub umbra alarum tuarum protege me. Umbra alarum pro affectu domus diuine ponitur. A facie impiorum qui me afflixerunt, impiorum Phariseorum intellige. Qui adipem suum concluserunt, id est, pingues facti.  Os eorum locutum est superbiam. Proiicientes me, tunc de Synagoga; circumdederunt me, nunc ut crucifigant. Oculos enim suos statuerunt declinare in terram, et non considerantes celorum iudicem, sic susceperunt me, sicut leo paratus ad predam, et sicut catulus leonis. Leonem populum sacerdotum, catulum leonis populum subditum sacerdotibus posuit. Illis frementibus super captum, illi seditiosa rabie deuorabant. Exsurge, Domine, preueni eos, suscitans Christum tuum, quo resurgente subuertes eos. Habet enim ruinam hanc inuidia, ut euersum dicat susceptum suum, si hunc quem decipi studuit uideat triumphantem. Eripe, inquit, animam meam ab impio, id est, a mortis iugo, et gladium inimicorum de manu tua euelle. Frameam humane littere  specialiter dicunt lanceam regis, nos autem frameam generaliter gladium in Scripturis sanctis accipimus. Quod autem a paucis rogat ut separentur hi qui eum affligunt, hec ratio est, quod dum teneretur ait: Ego sum quem queritis, hos dimittite , de quibus ipse dixerat: Multi quidem uocati, pauci uero electi . A paucis ergo hos persecutores meos diuide, et supplanta eos in uita ipsorum. Supplantatur qui priuilegium amittit, sicut a Iacob Esau supplantatus est, non per malitiam Iacob, sed per contemptum Esau, qui tam pro nichilo habuit primatus, ut unius cibi uilissimi etiam pretio computaret. Ita ergo et hi de absconditis Dei quasi de porcina satiati sunt, nolentes dare reuerentiam mysteriis eius. Si enim scrutari cum reuerentia uoluissent  uoces propheticas, agnum acciperent Christum, salutem suam in eius sanguine collocantes. Nunc autem quasi porcinam exsecrabilem comedentes Iudei, ita eo abusi sunt, in quo satiati ipsi sanguine eius, etiam ad paruulos suos reliquias criminis transtulerunt dicentes: Sanguis huius super nos, et super filios nostros . Ecclesia autem exsecrans eos dicit quod sit cum iustitia in conspectu Dei, et satietur dum apparuerit dextera eius in Christo Iesu, qui regnat in secula seculorum. Amen.



PSALMUS XuII.



In finem puero Domini Dauid, qui locutus est Domino uerba cantici huius, in die qua eripuit eum Dominus de manu inimicorum eius, et de manu Saul, et dixit.


Diligam te, Domine, fortitudo mea: Dominus firmamentum meum et refugium meum, et liberator meus. Deus meus adiutor meus, et sperabo in eum. Protector meus, et cornu salutis mee, et susceptor meus. Laudans inuocabo Dominum, et ab inimicis meis saluus ero. Circumdederunt me dolores mortis, et torrentes iniquitatis conturbauerunt me. Dolores inferni circumdederunt me, preoccupauerunt me laquei mortis. In tribulatione mea inuocaui Dominum, et ad Deum meum clamaui. Et exaudiuit de templo sancto suo uocem meam, et clamor meus in conspectu eius introiuit in aures eius. Commota est et contremuit terra, fundamenta montium conturbata sunt et commota sunt, quoniam iratus est eis. Ascendit fumus in ira eius, et ignis  a facie eius exarsit, curbones succensi sunt ab eo. Inclinauit celos, et descendit, et caligo sub pedibus eius. Et ascendit super Cherubin, et uolauit; uolauit super pennas uentorum. Et posuit tenebras latibulum suum, in circuitu eius tabernaculum eius, tenebrosa aqua in nubibus eris. Pre fulgore in conspectu eius nubes transierunt, grando, et carbones ignis. Et intonuit de celo Dominus, et Altissimus dedit uocem suam, grando et carbones ignis. Et misit sagittas suas et dissipauit eos; fulgura multiplicauit et conturbauit eos. Et apparuerunt fontes aquarum, et reuelata sunt fundamenta orbis terrarum. Ab increpatione tua, Domine, ab inspiratione spiritus ire tue. Misit de summo et accepit me; et assumpsit me de aquis multis. Eripuit me de inimicis meis fortissimis, et ab his qui oderunt me; quoniam  confortati sunt super me. Preuenerunt me in die afflictionis mee; et factus est Dominus protector meus. Et eduxit me in latitudinem; saluum me fecit, quoniam uoluit me. Et retribuet mihi Dominus secundum iustitiam meam; et secundum puritatem manuum mearum retribuet mihi. Quia custodiui uias Domini, nec impie gessi a Deo meo. Quoniam omnia iudicia eius in conspectu meo, et iustitias eius non repuli a me. Et ero immaculatus cum eo, et obseruabo me ab iniquitate mea. Et retribuet mihi Dominus secundum iustitiam meam, et secundum puritatem manuum mearum in conspectu oculorum eius. Cum sancto sanctus eris, et cum uiro innocente innocens eris; Et cum electo electus eris, et cum peruerso peruerteris. Quoniam tu populum humilem saluum facies, et oculos superborum humiliabis.  Quoniam tu illuminas lucernam meam, Domine; Deus meus, illumina tenebras meas. Quoniam in te eripiar a tentatione, et in Deo meo transgrediar murum. Deus meus impolluta uia eius, eloquia Domini igne examinata; protector est omnium sperantium in se. Quoniam quis Deus preter Dominum, aut quis Deus preter Deum nostrum? Deus qui precinxit me uirtute; et posuit immaculatam uiam meam. Qui perfecit pedes meos tanquam ceruorum, et super excelsa statuens me. Qui docet manus meas ad prelium; et posuisti ut arcum ereum brachia mea. Et dedisti mihi protectionem salutis tue; et dextera tua suscepit me; Et disciplina tua correxit me in finem, et disciplina tua ipsa me docebit. Dilatasti gressus meos subtus me; et non sunt infirmata uestigia mea. Persequar inimicos meos, et  comprehendam illos, et non conuertar donec deficiant. Confringam illos, nec poterunt stare; cadent subtus pedes meos. Et precinxisti me uirtute ad bellum; et supplantasti insurgentes in me subtus me. Et inimicos meos dedisti mihi dorsum; et odientes me disperdidisti. Clamauerunt, nec erat qui saluos faceret ad Dominum; nec exaudiuit eos. Et comminuam eos ut puluerem ante faciem uenti, ut lutum platearum delebo eos. Eripies me de contradictionibus populi; constitues me in caput gentium. Populus quem non cognoui seruiuit mihi, in auditu auris obediuit mihi. Filii alieni mentiti sunt mihi, filii alieni inueterati sunt, et claudicauerunt a semitis suis. uiuit Dominus, et benedictus Deus meus, et exaltetur Deus salutis mee. Deus qui das uindictas  mihi, et subdis populos sub me, liberator meus de inimicis meis iracundis. Et ab insurgentibus in me exaltabis me; a uiro iniquo eripies me. Propterea confitebor tibi in nationibus, Domine, et nomini tuo psalmum dicam. Magnificans salutes regis eius, et faciens misericordiam christo suo Dauid, et semini eius usque in seculum.



COMMENTARIUM.

Titulus hic indicat quidem historiam, quam qui melius quam in psalmo canitur scire uoluerit, Regum uolumina legendo, reperiet et qualiter pugnauerit et uicerit, et qualiter suorum omnium euaserit hostium manus. Nostrum autem hoc est propositum, ut, mystica moralibus admiscentes, tunc dicamus Domino: Diligam te; cum omnibus amoribus finem quemdam  et terminum ponentes, ipsi dicimus, Diligam te. Tunc enim uere erepti de manu omnium inimicorum nostro rum, id est, de manu omnium uitiorum et de manu Saul, id est, de manu principis huius mundi, dicimus Deo, Diligam te. Interrogemus tamen Dominum et dicamus: Quis est qui diligit te? Respondebit enim nobis per euangelistam suum, et dicet: Qui audi: uerba mea, et facit ea, hic est qui diligit me . Ipse dicit: Dominus firmamentum meum, id est, de quo non dubito. Ipse refugium meum, ipse est liberator meus, ipsum laudans et ipsum inuocans ah inimicis meis saluus ero. Denique preterita dicam, ut futura non dubitem, dum circumdedissent me gemitus mortis, et iniquitates, et dolores, et laquei, clamaui ad eum credens. Et exaudiuit de templo sancto  suo uocem meam, et clamor meus introiuit in aures eius. Et ex hoc loco futuri iudicii qualitas panditur, cuius nos terror, si credimus, purgat. Tunc enim ita terra tremore concutitur, ut ipsa fundamenta montium conturbentur. Irascente enim Domino, etiam ignis ipse ardescit. Ut enim ignis omnem materiam a facie sua facit exardescere, ita ipse ignis a facie Dei exardescet, cum inclinauerit celos, et descenderit, et ceperit esse caligo sub pedibus eius. Cuius eius? sine dubio eius qui ascendit super Cherubin, et uolauit super pennas uentorum, quique posuit tenebras latibulum suum. Tenebras hic pro inuisibilitate posuit; unde et sequitur: In circuitu eius tabernacula eius, et tenebrosa aqua in nubibus eris. Tunc erit grando simul et carbones ignis, cum tonuerit de  celo Dominus et Altissimus dederit uocem suam: mittet sagittas suas, ut dissipet eos, ut fulgura multiplicet, et conturbet eos. Tunc parebunt fontes aquarum, tunc parebit quanta sit uirtus baptismatis, tunc cum reuelabuntur fundamenta orbis terre. Ab increpatione Domini et a spiratione spiritus ire eius. Tunc dicet Ecclesia, Misit de summo et assumpsit me de multitudine aquarum, unius enim aque sanctificatione me uoluit consecrari, per quam eripuit me ab inimicis meis fortissimis, et ab his qui oderunt me, quoniam confortati sunt super me. Preuenerunt me namque in die afflictionis mee, tempore quo gladius secuit pia uiscera matris, et factus est Dominus susceptor meus. Et produxit me ab angustiis in latitudine,  liberauit enim me ab inimicis meis fortissimis; et retribuit mihi secundum iustitiam meam, quia custodiam uias Domini usque ad mortem, nec timens gladium hominum impie gessi a Deo meo. Iudicia enim eius semper ante oculos habui, et iustitias eius non repuli a me. Unde et populus martyrum eius dicit: Ero immaculatus cum eo. Cum eo utique qui immaculatus in cruce pro iniquitatibus nostris passus est. Et obseruabo me ab iniquitate mea, quam utique in martyrio deposui. Tunc retribuet mihi Dominus secundum iustitiam meam, et secundum innocentiam meam, et secundum innocentiam manuum mearum in conspectu oculorum eius. Nam quod memorat: Cum sancto sanctus eris, non ad illud respicit quod usitata uulgo sententia dicimus: Cum quo aliquis  iungitur, talis erit. Hec quidem sententia uera est, sed non pertinet ad interpretationem presentium uersuum; hoc enim in loco si uis planum facere sensum canentis, illud ad memoriam reuocabis quod per prophetam Dominus dicit ad populum: Si ambulaueritis in conspectu meo recti, et ego uobiscum rectus incedam; si uero ambulaueritis peruersi, et ego uobiscum peruersus ero. Ipsi ergo Psalmista loquitur. Cum sancto sanctus eris, cum innocente innocens, etc. Unde et adiecit: Tu enim, inquit, populum humilem saluum facies, et oculos superborum humiliabis. uerum, quia posuit tenebras latibulum suum, et uidere mysteria Scripturarum eius non possumus, ipsi clamemus cum propheta: Quoniam tu illuminas lucernam meam, Domine. Sicut lucerna  corporis oculus, ita lucerna anime mens est, in qua nisi oleum gratie sue Christus infuderit, penitus lumen habere non poterit. Lucernam ergo suam clamat propheta illuminari a Domino, que si acceperit lucendi materiam, ostendit foueas in quas incauti ruunt, et laqueos in tenebris positos. In tenebris enim nisi lumen habuerit ambulans, aut offendiculum incurrit, aut incursum penitus non euadit; unde et propheta: Cum illuminaueris, inquit, tenebras meas, ita demum eripiar a tentatione, et in te Deo meo transgrediar muros, sicut Samson clausis portarum ianuis intra muros clausos per uirtutem Dei transgressus est muros. Transgredimur et nos muros, cum de isto corpore exeuntes, eos qui nos circumdant euadimus. In Deo autem migramus, si impollutam  uiam uite nostre ambulauerimus. Quia ipsa est uia Dei, in qua ambulantibus protector est omnium sperantium in se. Ipse enim eos precingit uirtute, et facit immaculatam uiam eorum ut fugiant quasi cerui. Quid fugiant? Sine dubio omne facinus. Omne quippe peccatum ex abiectione uitiorum. Super excelsa uirtutum ascendent, si tamen ipse doceat manus nostras in prelio, quia sine rebellantibus ad refugium montium non uenitur; et ponat ut arcum ereum brachia nostra, ut in oratione non deficiant, quoniam dum sunt extensa in cruce Amalech uincitur. Si ergo ipse eis dederit fortitudinem ut quasi arcus ereus in orationibus perseuerent, non solum nos effugientes euadimus persequentes, sed nos persequimur inimicos  nostros, et comprehendimus eos, et non conuertimur donec deficiant. Affligimus eos, ut ante nos stare non possint, sed cadant sub pedibus nostris, si tamen precincti fuerimus uirtute ad bellum; tunc insurgentes super nos, erunt subter nos. Et inimicorum nostrorum dorsa uidebimus fugientium, non facies persequentium, ita ut comminuamus eos ut puluerem ante faciem uenti, et ut lutum platearum deleamus eos. Hec omnia nobis per illum euenient qui posuit ut arcum ereum brachia in cruce, et quotidie interpellat pro nobis. Ipse enim dicit ad Patrem: Eripies me de contradictionibus populi increduli, et constitues me in caput gentium. Et adiecit: Populus quem non cognoui seruiuit mihi. Magi crediderunt, quos Deus non dedignatur cognoscere, et illis seruientibus  et munera offerentibus Iudei abnegant, et in eius persecutionibus perseuerant. Filii alieni mentiti sunt mihi dicentes: Scimus quia a Deo uenisti, et in ueritate doces ; sed ista uerba eorum erant plena dolo mendacii, in quo inueterati sunt, et claudicauerunt a semitis suis, utique in quibus eos docuerunt ambulare prophete. Sed uiuit Dominus, licet eum crucifigatis, et sepultum cernatis, ille tamen resurget et uiuit, et exaltabitur in celis Deus salutis mee. Ipse dabit uindictam hanc Ecclesie sue, ut subdat populos sub ea, et sit liberator eius a gentibus iracundis, et ab insurgentibus super eam, et exaltet eam super petram, ut porte inferni non preualeant aduersus eam . Et a uiro iniquo eripiet eam, id est, a prauo doctore. Propterea confitetur ei  in populis, et psalmum dicit nomini eius, Qui magnificat salutare regis eius, et faciet misericordiam christo suo Dauid, cum ex semine eius excitat regnum quod imperet in secula seculorum. Amen.



PSALMUS XuIII.



In finem psalmus Dauid.

Celi enarrant gloriam Dei, et opera manuum eius annuntiat firmamentum. Dies diei eructat uerbum, et nox nocti indicat scientiam. Non sunt loquele neque sermones, quorum non audiantur uoces eorum. In omnem terram exiuit sonus eorum, et in fines orbis terre uerba eorum. In sole posuit tabernaculum suum, et ipse tanquam sponsus procedens de thalamo suo. Exsultauit ut gigas ad currendam uiam suam, a summo  celo egressio eius. Et occursus eius usque ad summum eius, nec est qui se abscondat a calore eius. Lex Domini immaculata conuertens animas, testimonium Domini fidele sapientiam prestans paruulis. Iustitie Domini recte, letificantes corda; preceptum Domini lucidum, illuminans oculos. Timor Domini sanctus permanens in seculum seculi; iudicia Domini uera, iustificata in semetipsa. Desiderabilia super aurum et lapidem pretiosum multum, et dulciora super mel et fauum. Etenim seruus tuus custodit ea, in custodiendis illis retributio multa. Delicta quis inlelligit? ab occultis meis munda me, et ab alienis parce seruo tuo. Si mei non fuerint dominati, tunc immaculatus ero, et emundabor a delicto maximo. Et erunt ut complaceant eloquia oris mei et  meditatio cordis mei in conspectu tuo semper. Domine adiutor meus, et redemptor meus.



COMMENTARIUM.

Sicut terreni narrauerunt gloriam hominum, ita celestes enarrant gloriam Dei. Sic autem proprium locum relinquentes magi stelle indicio, narrabant ipsi gloriam Dei. Sed et celi facti sunt apostoli habentes in se Solem iustitie, et merita in modum stellarum pro uarietate diuerso splendore radiantia. Ipsis ergo narrantibus gloriam Dei, opera manuum Dei annuntiabant doctrine eorum firmamentum: siue quia crux, que firmamentum est eternum, opere manuum eius triumphauit et uicit; siue quia curabantur infirmi et suscitabantur mortui, opera manuum eius annuntiat  firmamentum. Cum dies loquebatur ad diem, et nox loquebatur ad noctem, quia sic de die in diem ibat, et nox loquebatur ad noctem uerbum, et de noctu in noctem, ut eius scientia panderetur. Hec simpliciter. Ceterum diei, dies Patris Filius est, Pater ergo eructauit uerbum, quod uerbum inuolutum in nocte uentris uirginei, inuoluto in nocte uentris sterilis Elisabeth sui indicauit scientiam. Hec apostoli predicantes, non fuit loquela, neque sermo quorum non audirentur uoces eorum, ita ut uniuersarum gentiunt loquaces dicerent de eis: Nonne hi uiri Galilei sunt, et quomodo unusquisque lingua nostra audiuimus eos loquentes magnalia Dei ? Horum autem sonus in omnem terram progressus est, et in fines uniuersi orbis uerba eorum penetrarunt, tempore  quo Dominus in solem posuit tabernaculum suum. In solem, non istum qui ministerium diuinum exercens, horarum mensuras sub certa temporum norma discurrit: sed solem iustitie, qui, in splendore uile eterne uirgineo editus aluo, lumen uerum mentibus fulsit, et est egressus de uirgine sicut sponsus de thalamo. Hic exsultauit ut gigas ad currendam uiam, immaculatus utique ambulauit in uia in lege Domini: a summo celo egressio eius. Non ex semine uiri, sed ex ore Patris qui est in summo celorum, et occursus eius usque ad summum eius. Non enim de Oriente in Occidentem, aut quasi de alto ad ima, sed de summo in summum, de alto in altum et de uirtute in uirtutem; atque a summo ad summum, non erit qui se abscondat a calore eius. Nulla enim gens erit in  hoc seculo ad cuius notitiam non attingat calor fidei Christiane, in qua est lex Domini irreprehensibilis, conuertens animas, inuitans ab errore ad iter rectum, a mendacio ad ueritatem: ibi sunt iustitie letificantes corda. Quod enim tam iustum gaudium cordis, quam hoc in quo iubemur omnia que uolumus ut faciant nobis homines, eadem nos faciamus eis? Hoc preceptum tam lucidum est, ut etiam cecorum illuminet oculos, si tamen timor Domini in nobis permanet, per quem consideremus iudicia Dei et uera iustificata in semetipsa. Et desideremus ea super aurum et lapidem pretiosum, et dulciora nobis fuerint super mel et fauum: quoniam qui seruus est Domini, custodit ea, et credit quod in custodia preceptorum  Dei retributio tam multa sit, ut non sint condigne passiones huius temporis ad futuram gloriam, que reuelabitur in nobis ; si tamen lapsus nostros et delicta nostra intelligere studeamus, quod arguit Psalmista, nullum uelle intelligere delicta sua. Arguendo enim non negando cantauit dicens: Delicta quis intelligit? Sicut in centesimo sexto dicit: Quis sapiens hec intelligit? et hic ita: Delicta quis intelligit? Sepe enim temeritatem constantiam dicimus, et iniuriam libertatem uocamus, fatuitati simplicitatis nomen imponimus, et adulationem caritatem integerrimam appellamus. Ad hec da scrutantem cordis oculum, intelliget ista; et idcirco clamat qui intelligit: Ab occultis meis munda me, Domine, quia ipsa que in me sancta putantur reatui subiacent; et ab alienis  peccatis, quibus adulando fomitem exhibemus, parce seruo tuo; quia si in me per adulationem non fuerint dominati, tunc immaculatus ero, et mundus ero a delicto maximo; quando autem sine adulatione locutus fuero, tunc tibi placebunt eloquia oris mei. Tunc erit meditatio cordis mei in conspectu tuo semper. Nihil enim cogitat qui non adulatur, nisi hoc, quod non timeat uidere Deum, et ideo ipsi Deo securus loquitur, et placebunt ei eloquia eius, meditatio cordis eius in conspectu Dei est. Et huic dicit: Adiutor meus, et redemptor meus, qui regnat in secula seculorum. Amen.



PSALMUS XIX.



In finem psalmus Dauid.

Exaudiat te Dominus in die tribulationis, protegat  te nomen Dei Iacob. Mittat tibi auxilium de sancto et de Sion tueatur te. Memor sit omnis sacrificii tui, et holocaustum tuum pingue fiat. Tribuat tibi secundum cor tuum, et omne consilium tuum confirmet. Letabimur in salutari tuo, et in nomine Domini Dei nostri magnificabimur. Impleat Dominus omnes petitiones tuas, nunc cognoui quoniam saluum fecit Dominus Christum suum. Exaudiet illum de celo sancto suo in potentatibus salus dextere eius. Hi in curribus, et hi in equis, nos autem in nomine Domini Dei nostri inuocabimus. Ipsi obligati sunt et ceciderunt, nos autem surreximus et erecti sumus. Domine, saluum fac regem, et exaudi nos in die qua inuocauerimus te.



COMMENTARIUM.


Christo eunti ad crucem dicit Ecclesia: Exaudiat te Dominus in die tribulationis. Homini utique qui se obtulit redemptionem pro omnibus. Holocaustum, inquit, tuum pingue fiat, quod in altari crucis offers, et ita omne consilium tuum confirmet, ut letemur in salutari tuo, et in nomine Domini Dei nostri inuocemus te, cum resurrexeris a mortuis: saluum enim facit Dominus Christum suum, et ita erit in potentatibus salus dextere eius, ut a dextris suis latronem ad paradisum ducat. Alii confidunt in curribus, alii in equis, nos autem in nomine Domini Dei nostri magnificabimur, et illis cadentibus, nos resurgemus, quia rex noster saluus factus est, et resurgens a mortuis ascendit in celos, et sedens ad dexteram Dei  Patris, exaudit nos in die qua inuocauerimus eum, ipsi gloria in secula seculorum. Amen.



PSALMUS XX.



In finem psalmus Dauid.

Domine, in uirtute tua letabitur rex, et super salutare tuum exsultabit uehementer. Desiderium cordis eius tribuisti ei, et uoluntate labiorum eius non fraudasti eum. Quoniam preuenisti eum in benedictionibus dulcedinis, posuisti in capite eius coronam de lapide pretioso. Unam petiit a te, tribuisti ei et longitudinem dierum in seculum et in seculum seculi. Magna est gloria eius in salutari tuo: gloriam et magnum decorem impones super eum. Quoniam dabis eum in benedictionem in seculum seculi, letificabis eum in gaudio cum uultu tuo. Quoniam rex sperat in Domino,  et in misericordia Altissimi non commouebitur. Inueniatur manus tua omnibus inimicis tuis, dextera tua inueniat omnes qui te oderunt. Pones eos ut clibanum ignis in tempore uultus tui; Dominus in ira sua conturbabit eos, et deuorabit eos ignis. Fructum eorum de terra perdes, et semen eorum a filiis hominum. Quoniam declinauerunt in te mala, cogitauerunt consilia que non potuerunt stabilire. Quoniam pones eos dorsum, in reliquiis tuis preparabis uultum eorum. Exsultare, Domine, in uirtute tua, cantabimus et psallemus uirtutes tuas.



COMMENTARIUM.

Regem hoc in loco hominem perfectum appellat, non in uirtute sua, sed in uirtute eius letantem qui eum assumpsit, qui desiderium cordis eius tribuit ei,  et uoluntate labiorum eius non fraudauit eum: preuenit enim eum in benedictione dulcedinis. Amanti enim precepta eius, dulcis est, isque imperat sicut superius dixit: Super mel et fauum ori meo . Benedictio ergo dulcedinis est corpus eius: Gustate, ait, et uidete quam suauis est Dominus . Hoc autem quod dicit, Posuisti super caput eius coronam, imitator Christi Paulus hoc appellat gaudium suum et coronam suam , qui eius monita amplectebantur. Quia apostoli in eius gloria gloriabantur, de his dicitur: Corona imposita in capite Domini, facta ex lapide pretioso, sicut Ezechielis prophetia, et Ioannis Apocalypsis loquitur. Unam petiit: de assumpto homine agit; uitam enim positus in morte suscepit, et longitudinem dierum non usque  ad senectutem, sed in seculum seculi. Magna enim gloria eius. In quo magna est? non in arrogantia Diuinitatis, sed in salute humanitatis, et ideo gloriam et magnum decorem impones super eum, et dabis eum in benedictione eterna, quia sic sperauit in Domino, et in misericordia eius commotus non est, ut pro salute generis humani etiam seipsum sacrificari permitteret. Ex hoc loco Pater ad Filium loquitur, Inueniatur manus tua omnibus inimicis tuis, dextera tua illa que in cruce clauos accepit, ipsa inueniat eos qui te oderunt, pone eos ut clibanum ignis, in tempore uultus tui. Tunc in ira tua conturbabis eos et deuorabit eos ignis. Iudicii enim dies dum uenerit, fructus eorum qui increduli perseuerant, a terra perient.  Nam eos fructificat in resurrectionis fructu, quos seminatos accepit in obitu; nam corpora nostra seminari Apostolus probat, cum dicit: Seminatur in corruptione, surgit in incorruptionem ; sed hi qui declinant in Christo mala, sicut tunc Iudei, et contra eum peruersitatis sue cogitant consilium, in die illa ponentur in dorso, et in reliquiis suis preparat uultum illorum. Hoc est non in prima anastasi resurgunt cum sanctis, sed quod residuum fuit resurrectioni prime, in eo preparabit uultum Illorum. Tunc laudes Domino Iesu Christo, offerentes in hymno, et ista uerba cantabimus, ut dicamus ei: Exaltare, Domine, in uirtute tua. Iam non in persona serui latibulum tue uirtutis obumbras, sed exaltare in uirtute tua, et sentiant te ultorem, qui nostrum te credere  dubitant saluatorem; tibi gloria in secula seculorum. Amen.



PSALMUS XXI.



In finem psalmus Dauid pro susceptione matutina.

Deus Deus meus, respice in me; quare me dereliquisti? longe a salute mea uerba delictorum meorum. Deus meus, clamabo per diem, et non exaudies; et nocte, et non ad insipientiam mihi. Tu autem in sancto habitas, laus Isrel. In te sperauerunt patres nostri; sperauerunt, et liberasti eos. Ad te clamauerunt, et salui facti sunt; in te sperauerunt, et non sunt confusi. Ego cutem sum uermis et non homo, opprobrium hominum et abiectio plebis. Omnes uidentes me deriserunt me; locuti sunt labiis, et mouerunt caput. Sperauit in Domino, eripiat eum; saluum faciat eum, quoniam uult  eum. Quoniam tu es qui extraxisti me de uentre, spes mea ab uberibus matris mee, in te proiectus sum ex utero. De uentre matris mee Deus meus es tu, ne discesseris a me. Quoniam tribulatio proxima est, quoniam non est qui adiuuet. Circumdederunt me uituli multi, tauri pingues obsederunt me. Aperuerunt super me os suum, sicut leo rapiens et rugiens. Sicut aqua effusus sum, et dispersa sunt omnia ossa mea. Factum est cor meum tanquam cera liquescens in medio uentris mei. Aruit tanquam testa uirtus mea, et lingua mea adhesit faucibus meis, et in puluerem mortis deduxisti me. Quoniam circumdederunt me canes multi, consilium malignantium obsedit me. Foderunt manus meas et pedes meos, dinumerarunt omnia ossa mea. Ipsi uero considerauerunt et inspexerunt me, diuiserunt sibi  uestimenta mea, et super uestem meam miserunt sortem. Tu autem, Domine, ne elongareris auxilium tuum a me, ad defensionem meam conspice. Erue a framea, Deus, animam meam, et de manu canis unicam meam. Salua me ex ore lconis et a cornibus unicornium humilitatem meam. Narrabo nomen tuum fratribus meis, in medio Ecclesie laudabo te. Qui timetis Dominum, laudate eum, uniuersum semen Iacob glorificate eum. Timeat eum omne semen Isrel, quoniam non spreuit, neque despexit deprecationem pauperis. Nec auertit faciem suam a me, et cum clamarem ad eum exaudiuit me. Apud te laus mea in ecclesia magna: uota mea reddam in conspectu timentium eum. Edent pauperes et saturabuntur, et laudabunt Dominum qui requirunt  eum; uiuent corda eorum in secului. Reminiscentur, et conuertentur ad Dominum, uniuerse fines terre. Et adorabunt in conspectu eius uniuerse familie gentium. Quoniam Domini est regnum, et ipse dominabitur gentium. Manducauerunt et adorauerunt omnes pingues terre: in conspectu eius cadent omnes qui descendunt in terram. Et anima mea illi uiuet, et semen meum seruiet ipsi. Annuntiabitur Domino generatio uentura, et annuntiabunt celi iustitiam eius populo qui nascetur, quem fecit Dominus.



COMMENTARIUM.

In passione sua positus Dominus explanauit psalmi huius mysteria. Nam Hebraicis uerbis uersiculum primum istius psalmi exprimens, cetera que sequebantur  exposuit. Nam ibi legimus dicentes Phariseos: Sperauit in Domino, eripiat eum; saluum faciat eum, quoniam uult eum. In ipsa passione circumdederunt eum uituli multi, id est, populi Iudeorum. Tauri pingues obsederunt eum, id est, principes sacerdotum. Aperuerunt super eum os suum, dicentes: Blasphemauit . Dederunt fremitum sicut leo rapiens et rugiens. Damnabilis ille Caiphas princeps sacerdotum ita fremuit, ut et uestimenta sua scinderet. Sicut aqua effusa sunt ossa eius. Bene posuit aquam, quia nichil nouit corpus Christi, nisi peccata lauare. Factum est cor meum sicut cera liquescens in medio uentris mei. Cera dum soluta fuerit ab igne, non perit, ut cetere species ab igne semel incense in cinerem rediguntur; cera uero cum  arserit, ad hoc redit quod fuit. Sciens ergo se perire non posse: Sicut cera, inquit, liquefactum est in medio uentris mei. Aruit uelut testa uirtus mea. Non dixit, Fractum est uelut testa, nam sicut fractura eius irremediabilis est, ita coctura laudabilis inuenitur. Et ideo quanto plus aruerit figuli opus, tanto melior et solidior inuenitur. Aruit ergo in igne tribulationis, uelut testa, uirtus mea. Et lingua mea adhesit faucibus meis. Tacens quasi reus inclinato capite falsos testes in conspectu iudicis non repellebam, qui in puluerem mortis deduxerunt me. Et circumdederunt me quasi canes multi, et ita in concilio malignitatis sue obsederunt me, ut foderent manus meas et pedes, et dinumerarent omnia ossa mea. Ipsi etiam considerarent et conspicerent me, ac diuiderent sibi  uestimenta mea, et super uestimentum mitterent sortem . Nescio cum qua animi presumptione, o sceleratissimi Iudei, Psalterium in uestris canitis synagogis. Considerate, miseri, hunc esse Dominum quem negastis, et uel tarde timentes Dominum. Laudate eum, uniuersum semen Iacob, magnificate eum. Timete eum, uniuersum semen Isrel. Non enim spernit precem uestram, in tantum, ut in cruce positus pro crucifigentibus oret, ut sit laus eius in ecclesia magna, et uota sua reddat coram timentibus eum. Dum edent corpus eius pauperes spiritu ut satientur, et facti diuites, in fide laudent Dominum, requirentes eum, et uiuat cor eorum in eternum. Et per eos conuertantur ad Dominum uniuersi fines terre,  ut adorent in conspectu eius, non sola Iudea, sed omnes patrie gentium, quoniam Domini est regnum, et ipse dominabitur gentium. Ecce schola Christi in pauperibus discipulis celebrata, nunc schola Phariseorum exsurgite et uidete manducantes, et manducantes illi manducauerunt et saturati sunt, et laudauerunt Dominum requirentes eum. Isti autem manducauerunt, et adorauerunt omnes diuites terre. Et ideo in conspectu Dei cadent omnes qui descendunt in terram. Descensus enim terrenus hominibus famulatur, nostra autem anima Deo seruiat, et ipsi uiuat. Semen uero nostrum ipsi seruiat in castificatione continentie, ut annuntiemus Domino generationem uenturam, id est, futuram sanctorum gloriam cogitemus. Et annuntiemus iustitiam Dei fratribus ac  filius etate, et omni populo qui nascetur, quem fecit Dominus Deus noster, qui regnat in secula seculorum. Amen.



PSALMUS XXII.



Psalmus Dauid.

Dominus regit me, et nichil mihi deerit; in loco pascue ibi me collocauit. Super aquam refectionis educauit me, animam meam conuertit. Deduxit me super semitas iustitie propter nomen suum. Nam et si ambulauero in medio umbre mortis, non timebo mala, quoniam tu mecum es. uirga tua et baculus tuus, ipsa me consolata sunt. Parasti in conspectu meo mensam, aduersus eos qui tribulant me. Impinguasti in oleo caput meum, et calix meus inebrians quam preclarus est. Et misericordia tua subsequetur me, omnibus diebus  uite mee. Et ut inhabitem in domo Domini, in longitudine dierum.



COMMENTARIUM.

Qui in uigesimo primo psalmo habuimus tribulationem passionis, in uigesimo secundo psalmo letitiam resurrectionis accipiamus: ut quia ibi seminauimus lacrymas patientis Domini, hic metamus gaudia resurgentis. Dicant qui uolunt: Reget me ager meus, et nichil mihi deerit. Dicat alius: Reget me negotiatio mea, aut militia mea, aut industria mea, aut ars mea, aut littere mee, et nichil mihi deerit. Nos dicamus cum Ecclesia, Dominus regit me, et nichil mihi deerit. uox ergo ista contemnentis est, si habeat; aut habere nolentis, si non habeat. Alioquin mentitur in carmine, qui aliud exoptat in uoto. Si  enim studio agit, ut eum quecunque terrena opera regant, non satis integre dicit, Dominus regit me. Perfectorum ergo ista uox est, quam Ecclesia de Domini passione suscepit, in loca pascue collocata, super aquam relectionis educata. Ubi enim abundat fons, ac largis profluit uenis, ibi uiriditas, ibi amenitas, ibi refectio. Hec autem mihi euenient, quia per passionem suam animam meam conuertit. Deduxit me super semitas iustitie, propter nomen suum. Nam et si ambulem in medio umbre mortis, iam non timebo mala, quoniam tu mecum es, qui mortis imperium subiugasti. Quid nunc habeat intra se Ecclesia uideamus. Habet uirgam unde minatur delinquenti. Habet baculum unde subueniat penitenti. Habet  mensam unde det panem credenti. Habet oleum unde impinguet caput in libertatem conscientie presumenti. Habet calicem unde inebriet predicantes sermonem, ita ut cum sit hora die tertia, iam ille in predicatione sua ebrius estimetur. Habet misericordiam Dei, que subsequatur eum in omnibus diebus uite sue, et ut inhabitet in domo Domini in longitudine dierum suorum, laudans Dominum Iesum Christum, qui regnat in secula seculorum. Amen.



PSALMUS XXIII.



Psalmus Dauid in prima sabbati.

Domini est terra et plenitudo eius orbis terrarum, et uniuersi qui habitant in eo. Quia ipse super maria fundauit eum, et super flumina preparauit eum. Quis ascendet  in montem Domini, aut quis stabit in loco sancto eius? Innocens manibus et mundo corde, qui non accepit in uano animam suam, nec iurauit in dolo proximo suo. Hic accipiet benedictionem a Domino, et misericordiam a Deo salutari suo. Hec est generatio querentium faciem Dei Iacob. Attollite portas principes uestras, et eleuamini, porte eternales, et introibit Rex glorie. Quis est iste Rex glorie? Dominus fortis et potens in prelio. Attollite portas principes uestras, et eleuamini, porte eternales, et introibit Rex glorie. Quis est iste Rex glorie? Dominus uirtutum ipse est Rex glorie.



COMMENTARIUM.

uigesimus tertius psalm. in introitu suo super ipsum limen posuit titulum de prima sabbati. In qua die  dixit Dominus, Fiat lux ; inqua panem angelorum manducauit homo ; in qua ipse Dominus resurrexit a mortuis. Que dies idcirco in titulo ponitur, quia ipsa lucratus est terram, quam in principio fecerat orbem terre, et omnes qui habitant in ea. Quomodo autem lucratus sit, si requiris, respondet, per aquam et Spiritum sanctum. Ideo clausa maria nominat sinum aquarum omnium, quia sicut omnia flumina unum hunc habent sinum, ita omnia unum hunc habent Spiritum sanctum unum. In quo fiunt homines innocentes manibus et mundo corde. Et sicut qui ibi ingressus non fuerit, in uanum accipit animam suam, si tamen non iurauerit in dolo proximo suo, quia per baptismatis donum proximus ei efficitur Spiritus sancti. Per hunc promittit se renuntiare  diabolo, et omnibus pompis eius. Iurare ergo est ius constituere, quo renuntiata abstinentur, et promissa seruantur. Ista non iurauit in dolum proximo suo, quomodo proximus factus est Spiritui sancto? Quia is qui longe erat, factus est prope. Et qui factus est prope iurauit huic proximo, quando accepit benedictionem a Domino, et misericordiam a Deo salutari suo. Et factus est Filius Dei in generatione querentium Dominum, et requirentium faciem Dei Iacob, iam isti dicitur: Tollite portas principis uestri. Abiicite exemplum Ade, qui est princeps uester secundum carnem, et eleuamini porte eternales, habentes Regem glorie potentem et fortem, et potentem in prelio, uincentem uitia, et nutritores corum, spiritus  nequam. Tollite ergo portas principis uestri, sicut portauimus imaginem terreni, portemus et imaginem celestis . Quis est iste Rex glorie? Christus Filius Dei ipse est Rex glorie, excludens principem ignominie. Qui deiectis simulacrorum templis, ueluti portis principis diaboli, eleuauit portas eternales sancte Ecclesie catholice, in qua regnat Rex glorie. Si interrogas quis est iste Rex glorie, respondebit Apostolus, Rex omnium ad salutem Christus Filius Dei, qui regnat in secula seculorum. Amen.



PSALMUS XXIu.



In finem psalmus Dauid.

Ad te, Domine, leuaui animam meam; Deus meus, in te confido, non erubescam. Neque irrideant me inimici  mei, etenim uniuersi qui sustinent te non confundentur. Confundantur omnes iniqua agentes, superuacue. uias tuas, Domine, demonstra mihi, et semitas tuas edoce me. Dirige me in ueritate tua, et doce me, quia tu es Deus Salualor meus, et te sustinui tota die. Reminiscere miserationum tuarum, Domine, et misericordiarum tuarum que a seculo sunt. Delicta iuuentutis mee, et ignorantias meas ne memineris. Secundum misericordiam tuam memento mei tu, propter bonitatem tuam, Domine. Dulcis et rectus Dominus, propter hoc legem dabit delinquentibus in uia. Diriget mansuetos in iudicio, docebit mites uias suas. Uniuerse uie Domini misericordia et ueritas, requirentibus testamentum eius et testimonia eius. Propter nomen tuum, Domine, propitiaberis peccato meo, multum est enim. Quis est homo  qui timet Dominum, legem statuit ei in uia quam elegit. Anima eius in bonis demorabitur, et semen ipsius hereditabit terram. Firmamentum tutum est Dominus timentibus eum, et testamentum ipsius ut manifestetur illis. Oculi mei semper ad Dominum, quoniam ipse euellet de laqueo pedes meos. Respice in me et misereue mei, quia unicus et pauper sum ego. Tribulationes cordis mei multiplicate sunt, de necessitatibus meis erue me. uide humilitatem meam et laborem meum, et dimitte uniuersa delicta mea. Respice inimicos meos, quoniam multiplicati sunt, et odio iniquo oderunt me. Custodi animam meam et erue me, non erubescam, quoniam speraui in te. Innocentes et recti adheserunt mihi, quia sustinui te. Libera, Deus, Isrel ex omnibus tribulationibus suis.



COMMENTARIUM.

Ab omnibus terrenis lucris, ab omnibus que uidentur bona huius mundi, subducens animam meam, ad te eam, Domine, leuaui, iam non confidens in nummo, in domo, in negotio, in militia, in facultatibus, sed in te confidens peto, ut non erubescam dum de corpore exiero, quia ibi confusio eterna est. Non ibi de me irrideant inimici mei, quia ii qui te solum contemptis omnibus exspectant, non confundentur, ibi enim confundentur iniqui et facientes uana. Et quoniam te duce, Domine, peruenitur ad uitam, uias tuas quas tu ambulasti notas fac mihi, ut per ipsas ambulem, et semitas tuas edoce me, ut in ipsis incedam. Et ut hoc ipsum faciam, tu me dirige in ueritate  tua, et tu doce me, quia tu es Deus Saluator meus. Non enim sustineo alium preter te tota die, id est, omni die. Memor esto, Domine, misericordiarum tuarum, que a seculo sunt, et sicut omnibus fuisti misericors, ita quoque mihi, ut peccata iuuentutis mee et ignorantias ne memineris, sed secundum magnam misericordiam tuam memor mei sis, non propter merita mea per amaritudinem meam peream, sed quia ipse dulcis et rectus es, et uniuerse uie tue misericordia et ueritas querentibus testamenfum tuum et testimonia tua, peto ut propitius sis peccato meo, multum est enim. Ideo ego enim contempsi uiam meam, et elegi uiam tuam, et animam meam ad te leuaui, ut anima mea in bonis commoretur; et semen meum illam terram possideat; quan non comedit  draco, que non est sinus mortuorum, que non generat spinas, sed in qua est Dominus firmamentum timentibus se, et testimonium ut manifestetur illis. Et quia hec desiderantibus laqueus ponitur ab inimico: Oculi mei semper ad Dominum, quoniam ipse euellet de laqueo pedes meos. Respice in me et miserere mei, quoniam unicus et pauper sum ego. Omnis qui plus in gemitu et in oratione incumbit, unicus et pauper est, et tribulationes cordis eius multiplicantur, memor omnium que aguntur in seculo, clamat ut de seculi necessitatibus liberetur. Et ideo uide, inquit, humilitatem meam, et laborem meum, et dimitte omnia peccata mea. Respice, inquit, inimicos meos, quia multiplicati sunt, odio iniquo oderunt me. Humilem Deo demones persequuntur, et  odio iniquo infestant. Et ideo custodi, inquit, animam meam, et eripe me, ut non confundar, quoniam spero in te. Innocentes et recti adhereant mihi, quoniam sustineo te, Domine, quia liberas Isrel ab omnibus angustiis suis. Iam qui innocentibus et rectis adheret, et sustinet Dominum, Isrel efficitur, id est, uidens Deum, et ideo iam Isrel factus, redimitur ab omnibus angustiis suis, Per Dominum nostrum Iesum Christum, qui regnat in secula seculorum. Amen.



PSALMUS XXu.



Psalmus Dauid.

Iudica me, Domine, quoniam ego in innocentia mea ingressus sum, et in Domino sperans non infirmabor. Proba me, Domine, et tenta me, ure renes meos et cor  meum. Quoniam misericordia tua ante oculos meos est, et complacui in ueritate tua. Non sedi cum consilio uanitatis, et cum iniqua gerentibus non introibo. Odiui Ecclesiam malignantium, et cum impiis non sedebo. Lauabo inter innocentes manus meas, et circumdabo altare tuum, Domine. Ut audiam uocem laudis, et enarrem uniuersa mirabilia tua. Domine, dilexi decorem domus tue, et locum habitationis glorie tue. Ne perdas cum impiis animam meam, et cum uiris sanguinum uitam meam. In quorum manibus iniquitates sunt, dextera eorum repleta est muneribus. Ego autem in innocentia mea ingressus sum, redime me et miserere mei. Pes enim meus stetit in directo, in Ecclesiis benedicam te, Domine.



COMMENTARIUM.

Iudica me, Domine, non essem ausus dicere, nisi misericordia tua ante oculos meos esset. Certus ergo quod iudicia tua adiuuent me, ideo ausus sum dicere: Iudica me. Iste due res dant fiduciam Christiano, ut misericordiam Dei ante oculos habeat, et complaceat in ueritate catholice fidei, non sedeat in concilio hereticorum, sed lauet inter catholicos manus suas, ut circumdet altare Domini: ubi audiat uocem laudis, et narret omnia mirabilia Dei, et dicat Domino: Cum exiero de corpore, noli perdere cum impiis animam meam, quia dilexi decorem domus tue, et odiui congregationes malignorum, non pereat cum uiris sanguinum uita mea, eorum qui in iudicio sedentes acceperunt munera, ut peruerterent iudicium.  Ego enim nullum in iudicio nocui, redime me et miserere mei. Pes enim meus stetit in uia recta, in recta fide, in Ecclesiis benedicam Dominum, qui regnat in secula seculorum. Amen.



PSALMUS XXuI.



In finem psalmus Dauid priusquam liniretur.

Dominus illuminatio mea, et salus mea, quem timebo? Dominus protector uite mee, a quo trepidabo? Cum appropiant super me nocentes, ut edant carnes meas. Qui tribulant me inimici mei, ipsi infirmati sunt et ceciderunt. Si consistant aduersum me castra, non timebit cor meum. Si exsurgat aduersum me prelium, in hoc ego sperabo. Unam petii a Domino, hanc requiram, ut inhabitem in domo Domini, omnibus diebus uite  mee. Ut uideam uoluntatem Domini, et uisitem templum eius. Quoniam abscondit me in tabernaculo suo, in die malorum protexit me, in abscondito tabernaculi sui. In petra exaltauit me, et nunc exaltauit caput meum super inimicos meos. Circuiui et immolaui in tabernaculo eius hostiam uociferationis, cantabo et psalmum dicam Domino. Exaudi, Domine, uocem meam qua clamaui ad te, miserere mei, ei exaudi me. Tibi dixit cor meum, exquisiuit te facies mea, faciem tuam, Domine, requiram. Ne auertas faciem tuam a me, ne declines in ira a seruo tuo. Adiutor meus esto, ne derelinquas me, neque despicias me, Deus salutaris meus. Quoniam pater meus et mater mea dereliquerunt me, Dominus autem assumpsit me. Legem pone mihi, Domine, in uia tua, et dirige me in semita recta propter inimicos meos. Ne  tradideris me in animas tribulantium me, quoniam insurrexerunt in me testes iniqui, et mentita est iniquitas sibi. Credo uidere bona Domini, in terra uiuentium. Exspecta Dominum, uiriliter age, et confortetur cor tuum, et sustine Dominum.



COMMENTARIUM.

Psalmi titulus habet positum, priusquam liniretur. Solitum est homini in potentatu posito recordari quid egerit dum pauper esset; prius ergo quam liniretur, recordatur iam unctus, et dicit que cogitatio eius fuerit, priusquam liniretur hoc ordine: quasi qui diceret, si priusquam unctus essem, septem fratres mei magni uiri ab unctione recusati sunt, et mei curam Deus gessit, ut paruum et pusillum eligeret et ungeret;  nunc ipso illuminante mihi, et fugante a me tenebras, ego quem timebo? illo defendente me, a quo trepidabo? etiam si proximent mihi a Saul missi, ut edant carnes meas, qui tribulant me, et inimici mei, ipsi infirmati sunt et ceciderunt. Si etiam prelium exsurgat aduersum me, ego in illuminatione Domini sperabo. Unum hoc est quod postulo Dominum, et hoc requiro, ut uideam quid placeat Domino, sciam uoluntatem eius, et uideam protegi templum eius, ut qui ad eum confugerit, honoretur, et ab hostium manibus non possit inde eripi: tantam reuerentiam habeat Ecclesia Dei, ut etiam ab hostibus honoretur, ut abscondi possim in tabernaculo eius in die malorum, et super petram exaltetur, ut porte inferi non preualeant ei, ut exaltetur caput eius super inimicos  eius, et circumeam et immolem in tabernaculo eius hostiam iubilationis, et cantem in ea, et psallam Domino, et fundens in ea preces, securus dicam Domino: Miserere mei, et exaudi me. Si tamen Dei se amatorem ostendens, inuisibili inuisibiliter clamet. Sicut Moyses ore, inquit, tacebat, sed corde clamabat, unde ait Dominus ad eum: Quid, inquit, clamas ad me ? sic et in isto loco amator Dei, non querens ullam mundi speciem, sed solam Christi pulchritudinem concupiscens, ea uerba que amatores solent eis quos diligunt dicere sermonibus lingue, ita iste sermonibus exclamat cordis, dicens: Tibi dixit cor meum, quesiui uultum tuum, non auertas faciem tuam a me, ne declines in ira a seruo tuo. Egi enim talia quibus iuste iratus a mea concupiscentia auertaris,  sed quasi misericors et adiutor meus es tu, ne derelinquas me, neque despicias me, Deus salutaris meus. uide autem qualem amorem Deo offerat. Legimus, Quia relinquet homo patrem et matrem, et adherebit uxori ; ita hic, quia adamauit Dominum, Pater, inquit, meus, et mater mea dereliquerunt me, Dominus autem assumpsit me, etiam quasi tu, o Domine, quem derelictum a parentibus assumpsisti: Legem pone mihi in uia tua, ostende quid uelis, quid nolis, quid diligas, quid odias. Fieri enim poterit ut obsequendi uoto offendam, si qualiter debeam ante non discam. Et quia inimici mei nichil aliud student nisi ut te offenso, illi super me habeant potestatem, hoc rogo, ut dirigas me in uia recta propter inimicos meos, ut non tradas me in animas persequentium  me, quia insurrexerunt in me testes iniqui. Ostendunt mundi pulchritudinem, que cum sit mortalis in gustu, speciosa est in aspectu, et mentita facie decipit inspectorem. Ego autem qui hec contemno, credo quod uideam bona Domini in terra, non mortalium, sed uiuentium. Ad hec respondit in antiphona Spiritus: Si ergo credis uidere bona Domini in terra uiuentium, exspecta Dominum; age uiriliter, confortetur cor tuum, et sustine Dominum, qui regnat in secula seculorum. Amen.



PSALMUS XXuII.



Psalmus ipsi Dauid.

Ad te, Domine, clamabo, Deus meus ne sileas a me,  ne quando taceas a me, et assimilabor descendentibus in lacum. Exaudi, Domine, uocem deprecationis mee, dum oro ad te, dum extollo manus meas, ad templum sanctum tuum. Ne simul tradas me cum peccatoribus, et cum operantibus iniquitaten ne perdas me. Qui loquuntur pacem cum proximo suo, mala autem in cordibus eorum. Da illis secundum opera eorum, et secundum nequitiam adinuentionum ipsorum. Secundum opera munuum eorum tribue illis, redde retributionem eorum ipsis. Quoniam non intellexerunt opera Domini, et in opera manuum eorum destrues illos, et non edificabis eos. Benedictus Dominus, quoniam exaudiuit uocem deprecationis mee. Dominus adiutor meus, et protector meus, et in ipso sperauit cor meum, et adiutus sum. Et refloruit caro mea, et ex uoluntate mea  confitebor ei, Dominus fortitudo plebis sue, et protector saluationum Christi sui est. Saluum fac populum tuum, Domine, et benedic hereditati tue, et rege eos, et extolle illos usque in eternum.



COMMENTARIUM.

In Dei Filio perfectum Deum, perfectum hominem confitemur, quem hominem interiorem suum alloqui in isto psalmo aduertimus, in quo clamat, Simul cum peccatoribus ne tradatur qui peccatum non fecit . Et quia dolus in ore eius nunquam fuit, hoc orat, ut dum similis fuerit descendentibus in lacum, hoc est, cum similis fuerit sepultis, non habeat partem cum his qui loquuntur pacem in ore, et in corde fabricant mala, sicut Iudas fecit. Da illis, inquit, secundum opera eorum, qui opera Domini non  intellexerunt, et quem uidebant mortuos suscitare dicebant: Hic homo non est a Deo . At iehsu dicebat eis: Si uerbis non creditis, uel operibus credite . Illi autem non intellexerunt in opera Domini, et ideo destruentur, nec edificabuntur, quia Dominus suscitauit Iesum a mortuis, et refloruit caro eius, et ex uoluntate sua confessus est illi. Omnia enim que passus est, pro uoluntate sua passus est, sicut ipse ait: Potestatem habeo ponendi animam meam, et iterum assumendi eam . Et ideo ait: Ex uoluntate mea confitebor illi. Ipse est enim fortitudo plebis sue, quia dicta factis impleuit. Dixit se passurum, et passus est; moriturum, et mortuus est; surrecturum, et a mortuis resurrexit, excludens infirmitatem trepidationis, et dans fortitudinem promptissime  uoluntatis. Quia protector salutarium Christi sui est, quia ille sine dubio qui est Deus in Christo, mundum concilians sibi , saluans populum suum, conferendo salutem anime et corporis, et benedicens hereditatem suam, gentes a subiectione demonum liberando, ut regat eos, et extollat eos usque in secula Filius Dei cum Patre et Spiritu sancto, regnans per omnia secula seculorum. Amen.



PSALMUS XXuIII.



Psalmus Dauid in consummatione tabernaculi.

Afferte Domino, filii Dei, afferte Domino filios arictum. Afferte Domino gloriam et honorem, afferte Domino gloriam nomini eius, adorate Dominum in atrio  sancto eius. uox Domini super aquas. Deus maiestatis intonuit, Dominus super aquas multas. uox Domini in uirtute, uox Domini in magnificentia. uox Domini confringentis cedros, et confringet Dominus cedros Libani. Et comminuet eos tanquam uitulum Libani, et dilectus quemadmodum filius unicornium. uox Domini intercidentis flammam ignis, uox Domini concutientis desertum, et commouebit Dominus desertum Cades. uox Domini preparantis ceruos, et reuelabit condensa, et in templo eius omnes dicent gloriam. Dominus diluuium inhabitare facit, et sedebit Dominus Rex in eternum. Dominus uirtutem populo suo dabit, Dominus benedicet populo suo in pace.



COMMENTARIUM.


Titulus consummationem tabernaculi memorat. Consummatio tabernaculi, finis mundi est, in quo offerunt Deo filii Dei filios arietum. Filii arietum agni sunt, qui ponuntur ad dexteram, ut, gloriam et honorem nomini eius offerentes in operibus piis que gesserunt, adorent Dominum, iam non in edificiis manufactis, sed in aula sancta eius, id est, in Christo Iesu, in quo habitat plenitudo Diuinitatis . uox Domini super aquas. Quando iehsu baptizatus est, Pater celis apertis, et Spiritu sancto in specie columbe ueniente, uox Domini super aquas facta est dicens: Tu es Filius meus . Deus maiestatis intonuit, hoc est, dedit uocem super aquas, id est, super sectas gentium, ut finiantur in uirtute et in magnificentia Christi Iesu. Quicunque autem rebellis  exstiterit, et elatus sicut cedrus Libani, confringetur et comminuetur sicut cedrus Libani. In Libano sacrificantes usque hodie turpissime ueneri uitulorum uirilia amputant, et in eius sacrificio huiusmodi incensa supponunt, mercedem quam oportuit erroris sui dee sue exhibent meretrici. Ita ergo comminuuntur tanquam uitulus Libani, qui castitatem Christi contempserint, et ut dilectus filius unicornium erunt. Quibus uox placuerit intercidentis flammam ignis, id est, quibus uox placet baptismatis gratiam conferentis, que in concussione solitudinis cepit. In deserto enim Iordanis fluenta Dei Filius benedixit, et commouit desertum oppidi breuissimi in confinio eremi constituti, quod appellatur Cades. Ibi uox Domini preparauit ceruos qui festinarent ad fontes aquarum,  ubi reuelauit ea que erant condensa, id est, occulta, ut his reuelatis, in templo Dei, quibus reuelata sunt, omnes dicant gloriam et confiteantur quia Dominus in diluuio habitat, in aqua que diluit crimina, et in eodem diluuio sedebit Rex in eternum, ibi uirtutem populo suo dabit, suo, inquam, credenti sibi; ibi benedicet plebem suam in pace, qui regnat in secula seculorum. Amen.



PSALMUS XXIX.



Psalmus cantici in dedicatione domus Dauid.

Exaltabo te, Domine, quoniam suscepisti me, nec delectasti inimicos meos super me. Domine Deus meus, clamaui ad te, et sanasti me. Domine, eduxisti ab inferno  animam meam, saluasti me a descendentibus in lacum. Psallite Domino sancti eius, et confitemini memorie sanctitatis eius. Quoniam ira in indignatione eius, et uita in uoluntate eius. Ad uesperum demorabitur fletus, et ad matutinum letitia. Ego autem dixi in abundantia mea, Non mouebor in eternum. Domine, in uoluntate tua prestitisti decori meo uirtutem. Auertisti faciem tuam a me, et factus sum conturbatus. Ad te, Domine, clamabo, et ad Deum meum deprecabor: Que utilitas in sanguine meo, dum descendo in corruptionem? Nunquid confitebitur tibi puluis, aut annuntiabit ueritatem tuam? Audiuit Dominus, et misertus est mei, Dominus factus est adiutor meus. Conuertisti planctum meum in gaudium mihi, concidisti saccum meum, et circumdedisti me letitia. Et cantet tibi gloria  mea, et non compungar; Domine Deus meus, in eternum confitebor tibi.



COMMENTARIUM.

In uigesimo nono titulo dedicatur domus Dauid. Illa utique domus ex semine Dauid secundum carnem , non manufacta, sed angeli uerbo mandata, et a Spiritu sancto constructa. Ipsa domus est que dicit Deo: Exaltabo te, Domine, quoniam suscepisti me; suscepit enim formam serui, ut non delectarentur inimici super hominum genus. Christo enim Iesu Nazareno extracto ab inferis, et saluato a descendentibus in lacum, psallunt ei omnes apostoli eius, et confitentur memorie sanctitatis eius: quoniam ira fuit in indignatione eius, quando maledictus est mundus in morte Ade, et nunc uita in uoluntate eius  Domino resurgente. Ad uesperam quidem demoratur fletus, in occasum omnium credentium necesse est ut sit fletus, pro eo quod desolabimur ab his qui nos precedunt, sed habebimus cum his in matutino letitiam. In prima anastasi, mox ut tenebre huius mundi finite fuerint, et matutinum tempus resurrectionis aduenerit, hic decus fidei nostre consistit, sed in uoluntate sua Dominus prestat decori nostro uirtutem. Nam si auerterit faciem suam, quantumuis amemus Dominum, non eum plus Petro amabimus; et si ei dicamus cum Petro, Si oportuerit me mori tecum, non te negabo , poterit nobis negandi eum euenire perfidia, si auerterit se a nobis. Denique, inquit, conuertit se iehsu, et respexit Petrum negantem, sed et recordatus est quod ei hoc  ipsum predixerat. Et egressus foras fleuit amarissime. Cum ergo auerteret se Dominus in presumentem et dicentem: Non mouebor in eternum, negauit eum; cum respexit negantem, fleuit, et lauerunt lacryme penitentis quod noxa incurrebat presumentis. Non enim confitetur Dominum puluis, si presumpserit, nec annuntiat ueritatem eius, si se iactauerit. Si autem post peccatum penituerit, et penitudinem suam lacrymis amoris ostenderit, dicere poterit cum Petro: Audiuit Dominus, et misertus est mihi, Dominus factus est adiutor meus, quia conuertit planctum eius in gaudium, ut quod tertio negauerat, tertio fateretur, si tamen gloria credentis in Deo non in hominibus extollatur, tunc securus dicit: Domine Deus meus,  in eternum confitebor tibi, qui regnas in secula seculorum. Amen.



PSALMUS XXX.



In finem psalmus Dauid pro exstasi.

In te, Domine, speraui, non confundar in eternum. In iustitia tua libera me, inclina ad me aurem tuam, accelera ut eruas me. Esto mihi in Deum protectorem, et in domum refugii, ut saluum me facias. Quoniam fortitudo mea et refugium meum es tu, et propter nomen tuum deduces me, et enutries me. Educes me de laqueo quem absconderunt mihi, quoniam tu es protector meus. In manus tuas commendo spiritum meum, redemisti me, Domine Deus ueritatis. Odisti obseruantes uanitates superuacue. Ego autem in Domino  speraui, exsultabo et letabor in misericordia tua. Quoniam respexisti humilitatem meam, saluasti de necessitatibus animam meam. Nec conclusisti me in manibus inimici, statuisti in loco spatioso pedes meos. Miserere mei, Domine, quoniam tribulor, conturbatus est in ira oculus meus, anima mea, et uenter meus. Quoniam defecit in dolore uita mea, et anni mei in gemitibus. Infirmata est in paupertate uirtus mea, et ossa mea conturbata sunt. Super omnes inimicos meos factus sum opprobrium uicinis meis ualde, et timor notis meis. Qui uiderunt me, foras fugerunt a me, obliuioni datus sum tanquam mortuus a corde. Factus sum tanquam uas perditum, quoniam audiui uituperationem multorum commorantium in circuitu. In eo, dum conuenirent simul aduersum me accipere animam meam,  conciliati sunt. Ego autem in te speraui, Domine; dixi: Deus meus es tu, in manibus tuis sortes mee. Eripe me de manibus inimicorum meorum, et a persequentibus me. Illustra faciem tuam super seruum tuum, saluum me fac in misericordia tua, Domine, non confundar quoniam inuocaui te. Erubescant impii et deducantur in infernum, muta fiant labia dolosa. Que loquuntur aduersus iustum iniquitatem, in superbia et in abusione. Quam magna multitudo dulcedinis tue, Domine, quam abscondisti timentibus te! Perfecisti eis qui sperant in te, in conspectu filiorum hominum. Abscondes eos in abscondito faciei tue, a conturbatione hominum. Proteges eos in tabernaculo tuo, a contradictione linguarum. Benedictus Dominus, quoniam mirificauit misericordiam tuam mihi in ciuitate munita. Ego autem  dixi in excessu mentis mee, proiectus sum a facie oculorum tuorum. Ideo exaudisti uocem orationis mee, dum clamarem ad te: Diligite Dominum, omnes sancti eius, quoniam ueritatem requiret Dominus, et retribuet abundanter facientibus superbiam. uiriliter agite et confortetur cor uestrum, omnes qui speratis in Domino.



COMMENTARIUM.

Tricesimus psalmus spem, que in Deo est, asserit hominem ab eterna confusione liberare. Deus enim pro iustitia sua sperantes in se liberat et eripit. Et inclinat eis aurem suam, et accelerat ut eripiat, ut sit eis Deus protector, quasi domus refugii, ut salui fiant, ut eripit eos do laqueo quem occultant eis demonia.  Si tamen semper dicat Domino: In manus tuas, Domine, commendo spiritum meum, id est, interiorem hominem meum in tuas manus commendo. Non enim facio obseruare uanitatem seculi huius, non eum facio letari in rebus mundi, sed in tua misericordia, qui saluum fecisti de necessitatibus animam meam. Quando respexisti humilitatem meam, et non conclusisti me in manus inimici, sed tollens me ab angusto, ubi angustiabar, statuisti in loco spatioso pedes meos. Ut autem Deum tibi facias miserantem, te exhibe tribulantem; non enim petit misericordiam, nisi tribulans cuius fletu conturbatur aspectus, et anima eius et uenter eius castigatus ieiuniis memor esse debet. Quoniam quamuis diu uiuat homo, uita eius deficit in doloribus; et quantauis annositate floreat,  deficiunt anni eius in gemitibus; et quantumuis uirium habeat, pauperescunt uires eius, et quantumuis soliditate corporali confidat, dicturus est, Ossa mea conturbata sunt. Hoc sane cauendum est, ne super omnes inimicos suos efficiatur opprobrium. Hic locus si iusto euenit, martyrem fecit; si iniusto, eternam mortem indixit. Iniuste enim odio habitus est omnis sanctus, et ipse etiam Dominus. Tunc enim exclamat Spiritus sanctus, sicut in Christo predictum est, ut muta fiant labia iniqua, que loquuntur aduersus iustum iniquitatem in superbia et contemptu: et quamuis amaritudines patiuntur iusti in hoc seculo, sed magna multitudo dulcedinis eos exspectat, si perseuerauerint, in futuro, quam interim abscondit Dominus timentibus se. Non uult eam in hoc seculo  manifestare, ut perficiat eam sperantibus in se coram filiis hominum, qui eos irriserint. Et nunc quidem abscondit eos in abdito uultus sui, ut sicut ipsius uultus ita erat in abdito, ut putaretur homo tantum, ita et isti cum sint magni et sancti, abscondit eos in abdito uultus sui a conturbatione hominum, ne dum manifestatum fuerit eos esse sanctos et amicos Dei, conturbetur ab hominum adulatione propositum eorum. Sed tunc mirificat misericordiam suam in eis, cum apparuerit ciuitas circumstantium, quam circumstant angeli, ciuitas mater sanctorum Ierusalem. Quid tum ibi dicturus est iustus; dum uiderem me in seculo pro stercore estimari ab omnibus, dixi in corde meo, Proiectus sum a uultu oculorum tuorum. Tu autem exaudisti uocem, quia clamaui  ad te. Nolite ergo terrorem pati, sancti Domini, si uos superbia hominum opprimit. Erit enim iudicium, in quo requiret ueritatem Dominus, et retribuet his qui abundanter faciunt superbiam. uiriliter nunc agite, nolite deficere, sed confortetur cor uestrum, et estote securi omnes qui speratis in Domino, qui uiuit et regnat in secula seculorum. Amen.



PSALMUS XXXI.



Intellectus Dauid.

Beati quorum remisse sunt iniquitates, et quorum tecta sunt peccata. Beatus uir cui non imputauit Dominus peccatum, nec est in spiritu eius dolus. Quoniam tacui inueterauerunt ossa mea, dum clamarem  tota die. Quoniam die ac nocte grauata est super me manus tua, conuersus sum in erumna mea, dum configitur spina. Delictum meum cognitum tibi feci, et iniustitiam meam non abscondi. Dixi, Confitebor aduersum me iniustitiam meam Domino, et tu remisisti impietatem peccati mei. Pro hac orabit ad te omnis sanctus in tempore opportuno. uerumtamen in diluuio aquarum multarum ad eum non approximabunt. Tu es refugium meum a tribulatione que circumdedit me, exsultatio mea erue me a circumdantibus me. Intellectum tibi dabo, et instruam te in uia hac qua gradieris, firmabo super te oculos meos. Nolite fieri sicut equus et mulus, quibus non est intellectas. In camo et freno maxillas eorum constringe, qui non approximant ad te. Multa flagella peccatoris, sperantem autem in Domino  misericordia circumdabit. Letamini in Domino, et exsultate, iusti, et gloriamini omnes recti corde.



COMMENTARIUM.

Tricesimus psalmus primus presens, titulum suum in intellectum posuit, ut det intellectum et instruat credentem in uia qua ingreditur, et firmet super eum oculos, ne efficiatur sicut equus et mulus, in quibus non est intellectus. Ad caput tamen psalmi attendamus, in quo illi beati asseruntur, quorum remittuntur iniquitates, et quorum teguntur peccata. Nisi enim quis renatus fuerit ex aqua et Spiritu sancto , hoc ei euenire non poterit. Quis autem est iste qui remittit peccata? Ille sine dubio de quo dicitur: Quia non est in ore eius dolus .  Mundus itaque totus in sente positus, et in uulnere constitutus, quia grauata erat super eum manus Dei, et conuersus in erumna fuerat, pro eo quod fracta esset eius spina, que libertatem ceruicis et capitis eius sublimabat, clamauit semper per uoces prophetarum, ut ueniret qui saluaret eum. At ubi uenit Dominus, tacuit dum clamarem. ueniente enim Domino, Lex et Prophete, qui clamabant, tacuerunt, et pronuntiante unoquoque contra eum sententiam pro peccato suo, ille remittit impietatem cordis eius, pro qua orat omnis sanctus in tempore opportuno. Opportunum tempus interueniendi pro seruo est, quando seruus emendatur. Nos ergo damus tempus opportunum sanctis orandi pro peccatis nostris, quando a peccato recedimus. Nam quod dicit: In diluuio aquarum  multarum ad eum non approximabunt. Ostendit per unam aquam baptismatis Deo homines proximare, que est refugium a pressura demonum, que circumdat nos. Et intellectum dat nobis et ita nos instruet in uia qua ingrediemur, ut firmet super nos oculos suos, ne efficiamur sicut equus et mulus. Qui enim noluerint proximi effici, freno tribulationis, et camo sententiali maxille eorum astringentur, qui non proximant ei. Multa sunt enim flagella peccatorum: sed qui sperant in Domino, misericordia eos Domini circumdabit. uos autem qui non camo et freno, sed iudicio bone uoluntatis uenitis ad Dominum, letamini in Domino, et exsultate, iusti, et gloriamini omnes recti corde in Christo Iesu Domino nostro, qui regnat in secula seculorum. Amen.



PSALMUS XXXII.



In finem psalmus Dauid.

Exsultate, iusti, in Domino, rectos decet collaudatio. Confitemini Domino in cithara, in psalterio decem chordarum psallite illi. Cantate ei canticum nouum, bene psallite ei in uociferatione. Quia rectum est uerbum Domini, et omnia opera eius in fide. Diligit misericordiam et iudicium, misericordia Domini plena est terra. uerbo Domini celi firmati sunt, et spiritu oris eius omnis uirtus eorum. Congregans sicut in utre aquas maris, ponens in thesauris abyssos. Timeat Dominum omnis terra, ab eo autem commoueantur omnes inhabitantes orbem. Quoniam ipse dixit et facta sunt, ipse mandauit et creata sunt. Dominus dissipat consilia  gentium: reprobat autem cogitationes populorum, et reprobat consilia principum. Consilium autem Domini in eternum manet, cogitationes cordis eius in generatione et generationem. Beata gens cuius est Dominus Deus, populus quem elegit in hereditatem sibi. De celo respexit Dominus, uidit omnes filios hominum. De preparato habitaculo suo respexit super omnes qui habitant terram. Qui finxit sigillatim corda eorum, qui intelligit omnia opera eorum. Non saluatur rex per multam uirtutem, et gigas non saluabitur in multitudine uirtutis sue. Fallax equus ad salutem, in abundantia autem uirtutis sue saluabitur. Ecce oculi Domini super metuentes eum, et in eis qui sperant super misericordia eius. Ut eruat a morte animas eorum, et alat  eos in fame. Anima nostra sustinet Dominum, quoniam adiutor et protector noster est. Quia in eo letabitur cor nostrum, et in nomine sancto eius sperabimus. Fiat misericordia tua, Domine, super nos, quemadmodum sperauimus in te.



COMMENTARIUM.

Si in isto mundo ab initio seculi, iusti Dei afflictiones et tribulationes passi sunt, quomodo dicitur, Gaudete iusti? o an uocat ei gaudere qui ceditur, quique diuerso genere tormentorum afficitur. Si ista quis loquatur, secum consideret Apostolum, non solum gaudere in his, uerumetiam placere sibi in persecutionibus. Unde et Iacobus apostolus: Omne, inquit, gaudium existimate, fratres, cum in tentationibus uariis incideritis . Ipse autem magister apostolorum  docet qualiter gaudeamus: Cum uos, inquit, persecuti fuerint homines, et dixerint omne malum aduersum uos mentientes, gaudete et exsultate, quia merces uestra magna est in celis . Si recti estis fide, nolite laudes hominum querere in terris, quia angelorum habebitis in celis. Ibi uos decet collaudatio, ubi laus uestra finem penitus non habebit. Nunc in cithara confitemini Domino, et ipsa cithara decem chordas habeat, decalogi uirtutes recolens, custodiam preceptorum imponat. Prima chorda sonat rectum sermonem Domini orthodoxum, et omnia opera eius in fide. Secunda chorda, quia diligit misericordiam et iudicium. Tertia chorda sonet, quia misericordia Domini ita plena est terra, ut propter omne genus hominum, Dei sit Filius crucifixus. Quarta chorda  sonet, quia uerba celi firmati sunt, id est, apostoli corroborati sunt. De istis enim celis qui bene uoluerit erudiri, Geneseos lectione docebitur. Hic de his celis agit qui narrant gloriam Dei resurgentis a mortuis, et ascendentis in celos. Nam et spiritus oris Domini nostri Iesu Christi, quod sit omnis uirtus eorum, quinta chorda secuta est. Sexta nunc loquatur, quod congregentur quasi in utrem aque maris, et ponatur in thesauris Dei abyssus. Que est abyssus in thesauro Dei? et que est abyssus ubi demonum supplicia commorantur? Diligenter aduerte, in thesauro Dei abyssum ille inuenit, qui dicebat: O altitudo diuitiarum sapientie Dei ! Ergo cum secreta scientie Dei corde mundo et recta fide perquirit, scias te sextam chordam percutere. Alia uere  abyssus ubi demones commorantur, hereticorum scrutatio est, de qua nobis clamatur ab Apostolo, Nolito altum sapere, sed time . Nam quod congregantur aque maris, omnium gentium secte ad unum fontem aque uiue collecte sunt, ut de hoc uno utre excipiant aquam salientem ad uitam eternam. Et ideo septima chorda hoc sonat, ut timeat Dominum omnis terra, non Iudea sola, sed et omnes qui habitant orbem. Octaua sentit Dominum nostrum Iesum Christum ipsum esse rerum omnium creatorem, qui dissipauit consilia gentium in idolis, qui reprobauit cogitationes populorum in synagogis, qui reprobat consilia principum passionibus martyrum, qui facit consilium Domini manere in eternum, in Ecclesiis, in quibus sunt cogitationes cordis eius, in  seculum seculi. Nona chorda indicat beatam esse gentem que cognoscit Dominum Iesum Christum, Deum suum, et hunc esse populum quem elegit in hereditatem sibi. Decima chorda indicat quia de celo respexit Dominus super nos, non sic de celo quasi de fenestra, sed de preparato habitaculo suo, id est, de homine perfecto, quem assumpsit. De ipso ergo quem uirgo peperit, respexit super omnes sine acceptione persone. Pro omnibus enim et natus et passus est, ipse utique qui finxit sigillatim corda eorum; non enim opus erat ei ut testimonium ei quis perhiberet de homine. Ipse enim ita uidebat quid ageretur in homine, ut quid unusquisque cogitaret proferret in medium. Nam quod dicitur, non fit saluus rex in multa uirtute sua, tale est, quale si dicatur Herodi:  Quid? quia potens es Christum ita persequi, ut possis perscrutari scribas, discutere magos, infantes occidere, in abundantia uirtutis tue; ita non eris saluus, sicut ille qui confidebat in equo suo, et canitur de eo: Equum et ascensorem proiecit in mare . Et fefellit eum equus ad salutem; ita et tu etiamsi gigas sis in uirtute tua, non eris saluus. Oculi enim Domini non respiciunt confidentes in uirtute sua, sed sperantes in misericordia eius. Ipsorum enim eripit animas de morte, et alit eos in fame. Famem quidem in isto seculo si passi fuerint, et cum Apostolo dixerint, Usque in hanc horam et esurimus et sitimus, et nudi sumus , adiungunt tamen dicentes: Anima nostra patienter agit, non turbatur,  sustinens Dominum. Ipse enim adiutor et protector noster est, et sicut in capite psalmi nobis iussum est, Gaudete, iusti, in Domino, in ipso letabitur cor nostrum, et in nomine sancto eius sperauimus. Ipse enim facit misericordiam super nos, sicut sperauimus in eum, qui regnat in secula seculorum. Amen.



PSALMUS XXXIII.



Psalmus Dauid cum mutauit uultum suum coram Abimelech, et dimisit eum et abiit.

Benedicam Domino in omni tempore, semper laus eius in ore meo. In Domino laudabitur anima mea, audiant mansueti et letentur. Magnificate Dominum mecum, et exaltemus nomen eius in idipsum. Exquisiui Dominum et exaudiuit me, et ex omnibus tribulationibus meis eripuit  me. Accedite ad eum et illuminamini, et facies uestre non confundentur. Iste pauper clamauit, et Dominus exaudiuit eum, et ex omnibus tribulationibus eius saluauit eum. Immittit angelus Domini in circuitu timentium eum, et eripiet eos. Gustate et uidete, quoniam suauis est Dominus. Beatus uir qui sperat in eo. Timete Dominum, omnes sancti eius, quoniam non est inopia timentibus eum. Diuites eguerunt et esurierunt, inquirentes autem Dominum non minuentur omni bono. uenite, filii, audite me, timorem Domini docebo uos. Quis est homo qui uult uitam, diligit dies uidere bonos? Prohibe linguam tuam a malo, et labia tua ne loquantur dolum. Diuerte a malo, et fac bonum, inquire pacem, et persequere eam. Oculi Domini super iustos et aures eius in preces eorum. uultus autem Domini super facientes  mala, ut perdat de terra memoriam eorum. Clamauerunt iusti, et Dominus exaudiuit eos, et ex omnibus tribulationibus eorum liberauit eos. Iuxta est Dominus his qui tribulato sunt corde et humiles spiritu saluabit. Multe tribulationes iustorum, et de omnibus his liberauit eos Dominus. Custodit Dominus omnia ossa eorum, unum ex his non conteretur. Mors peccatorum pessima, et qui oderunt iustum delinquent. Redimet Dominus animas seruorum suorum, et non delinquent omnes qui sperant in eo.



COMMENTARIUM.

Nisi mutaueris uultum tuum coram principe uitiorum, et dimiseris eum, ac uirtutum Domino omne quod tibi superest uite mancipaueris tempus, non  uere dicis: Benedicam Dominum in omni tempore, nec semper laus Dei erit in ore tuo, si tibi uitium maledictionis et amaritudinis uiuit. Sit ergo laus Dei in ore tuo, non in adulatione laudibus hominum assuescens, nec timeas ne te uituperent iniuste, quos iuste uituperas. Si enim ab homine uituperatus fueris, in Deo laudaberis; et superbos contristaueris, audiant mansueti, et letentur, hi qui magnificant Dominum tecum, et exaltant nomen eius in unum. uideamus nunc causas laudis eius. Inquisiui Dominum, et exaudiuit me, et ex omnibus angustiis eripuit me. Et uos, ait, accedite ad eum, qui in cecitate cordis estis, accedite, et illuminamini, et uultus uestri non confundentur. Non confundentur in paupertate facies uestre,  si consideretis omnium rerum Dominum illum celi terreque diuitem, pro nostra paupertate pauperem factum, pro nostra tribulatione tribulatum, ipsi nec in paupertate erubescetis, nec in tribulatione deficietis. Nam iste pauper clamauit in cruce: Quis pauper? Qui, ut te diuitem faceret, pauper factus est. Factus obediens usque ad crucem , ut te a cruciatibus liberaret. Clamauit, et Dominus exaudiuit eum, misit angelum suum in circuitu timentium corpus eius, et reuoluit lapidem a monumento , et eripuit eum. Gustate corpus uite, et uidete quam suauis est Dominus: uitam enim habet in semetipso, qui manducauerit carnem eius, et biberit sanguinem eius , et tunc beatus erit uir qui sperat in eo. Timete Dominum, omnes sancti eius,  quoniam nichil deest timentibus eum. Nihil deest in presenti de uirtutibus, nichil deest perfectioni, ut nichil in futurum gaudiis desit. Nam presentis temporis diuitie, amatores suos ita deserere solent, ut egentes et esurientes uideas eos quorum in diuitiis nullus poterat ferre superbiam. Ergo in incerto sunt posite diuitie quas confert mundus. Diuitie autem quas contulerit Dominus non deficient, sed permanent in omni bono, et quia iste diuitie de timore Dei nascuntur. Sic enim ait, Timete Dominum, sancti eius, quia nichil deest timentibus eum. Qui eterni diuites esse desideratis, uenite ad me quasi filii ad patrem. Clamat Spiritus sanctus, uenite et audite me, timorem Domini docebo uos. Timorem enim Domini ille doceri uult, qui uult uitam eternam, et desiderat  uidere dies bonos. Times ergo Dominum, non si tonantem, aut fulgurantem, aut terremotum facientem timeas, sed si ignem eternum comminantem formides. Quia sicut habet uitam, qui cohibet linguam suam a malo, et sicut aures Domini in preces eius sunt, qui ita auertitur a malo ut faciat bonum, ita uultus Domini super facientes mala, ut perdat de terra memoriam eorum. Notandum sane quia inter cetera uirtutum insignia pax quoque querenda precipitur: Inquire, inquit, pacem, et sequere eam. Pax enim et in presenti dies bonos facit hominibus, et in futuro Dei filiorum dignitatem impertit, secundum id quod ipse Dominus dicit: Beati pacifici, quia filii Dei uocabuntur . Nec hoc nos terreat, quod uidemus in isto seculo, multas tribulationes iustorum.  Transeunt enim ipse tribulationes, et ex his omnibus liberat eos Dominus. Ipse etiam in sepulcro custodit omnia ossa eorum, et ita ea seruat resurrectioni, ut unum ex his non patiatur perire in resurrectionis die. Mors autem peccatorum pessima apparebit tempore quo resuscitat in corporibus animas suorum. Hoc sane sciatis, inquit, quia non peccat omnis qui sperat in eo. Abstinentiam peccatorum in fine psalmi commendat eis qui sperant in Dominum, ut ad spei sue fructum attingant: Non enim peccant, inquit, omnes qui sperant in eum. Ut autem non peccemus, eius est instanter misericordia postulanda, qui regnat in secula seculorum. Amen.



PSALMUS XXXIu.



In finem psalmus Dauid.

Iudica, Domine, nocentes me, expugna impugnantes me. Apprehende arma et scutum, et exsurge in adiutorium mihi. Effunde frameam, et conclude aduersus eos qui me persequuntur; dic anime mee: Salus tua ego sum. Confundantur et reuereantur querentes animam meam. Auertantur retrorsum et confundantur cogitantes mihi mala. Fiant tanquam puluis ante faciem uenti, et angelus Domini coarctans eos. Fiat uia illorum tenebre et lubricum, et angelus Domini persequens eos. Quoniam gratis absconderunt mihi interitum laquei sui, superuacue exprobrauerunt animam meam. ueniat illi laqueus quem ignorat, et captio quam abscondit  apprehendat eum, et in laqueum cadat in ipso. Anima autem mea exsultabit in Domino, et delectabitur super salutari suo. Omnia ossa mea dicent, Domine, quis similis tui? Eripies inopem de manu fortiorum eius, egenum et pauperem a diripientibus eum. Surgentes testes iniqui, que ignorabam interrogabant me. Retribuebant mihi mala pro bonis, sterilitatem anime mee. Ego autem cum mihi molesti essent, induebar cilicio, humiliabam in ieiunio animam meam, et oratio in sinu meo conuertetur. Quasi proximum, et quasi fratrem nostrum sic complacebam, quasi lugens et contristatus sic humiliabar. Et aduersum me letati sunt et conuenerunt; congregata sunt super me flagella, et ignoraui. Dissipati sunt, nec compuncti, tentauerunt me, subsannauerunt me subsannatione, frenduerunt  super me dentibus suis. Domine, quando respicies? restitue animam meam a malignitate eorum, a leonibus unicam meam. Confitebor tibi in Ecclesia magna, in populo graui laudabo te. Non supergaudeant mihi qui aduersantur mihi inique, qui oderunt me gratis et annuunt oculis. Quoniam mihi quidem pacifice loquebantur, et in iracundia terre loquentes, dolos cogitabant. Et dilatauerunt super me os suum, dixerunt: Euge, euge, uiderunt oculi nostri. uidisti, Domine, ne sileas, Domine, ne discedas a me. Exsurge et intende iudicio meo, Deus meus, et Dominus meus in causam meam. Iudica me secundum iustitiam tuam, Domine Deus meus, et non supergaudeant mihi. Non dicant in cordibus suis: Euge, euge, anime nostre; nec dicant: Deuorauimus eum. Erubescant et reuereantur simul, qui  gratulantur malis meis. Induantur confusione et reuerentia, qui maligna loquuntur super me. Exsultent et letentur, qui uolunt iustitiam meam, et dicant semper: Magnificetur Dominus, qui uolunt pacem serui eius. Et lingua mea meditabitur iustitiam tuam, tota die laudem tuam.



COMMENTARIUM.

Dominus iehsu Christus, si preceptis suis Scripturas ueteris Testamenti uidisset esse contrarias, a sua Ecclesia exclusisset. Nunc uero cum non solum non exclusit, sed etiam a Patre sanctificatas asseruit. Namque cum testimonium de filiis Dei daret et diceret uersiculum psalmi octogesimi primi: Non potest, inquit, immutari Scriptura: quem Pater sanctificauit,  et misit in hunc mundum . Quid ergo faciemus: Si maledicamus inimicos nostros, euangelica precepta contemnimus, quibus non solum non maledicere, uerumetiam pro his orare iubemur. Si custodire uolumus Euangelii iussiones, Psalmos relinquimus, quibus frequenter inimici maledicuntur, ut in isto psalmi loco, in capite: Iudica, inquit, nocentes me, et cetera que sequuntur. Unde cautius Psalmista: Caue, ne ad homines aduersantes tibi putes ista competere, sed fide fixus pro inimicis tuis ora, sicut iussum est, et hanc orationem psalmi presentis, non contra carnem et sanguinem, sed contra spiritus eris huius, qui quotidie nocent, quotidie bella committunt. Induere sacco siue cilicio, et humilia in  ieiunio animam tuam, quia non uincuntur, nisi per orationem et ieiunium. Quid ergo oras indutus cilicio? Ut expugnet Dominus expugnantes te, ut apprehendat arma auxilii sui, arma inuisibilia aduersus hostes inuisibiles. Ipsi enim querunt animam tuam. Ora ut fiat uia eorum tenebre et lubricum, et angelus Domini persequatur eos qui ipsi absconderunt tibi interitum laquei sui, uanam exprobrantes animam tuam, dicentes ei: uanum est quod oras, quod ieiunas, quod mundum contemnis. Unde et propheta hoc ipsum increpat dicens: Ideo, ait, plaga super Isrel multiplicata est, quia dixerunt: uanus est qui timet Deum. Ergo quia hi spiritus immundi suggestionibus suis uanam exprobrant animam meam, ut uilem se estimans, a pretioso Dei timore abscedat:  ueniat illis laqueus quem ignorant: sicut mihi inuisibiles hostes sunt ad bonum pergenti, sic illis inuisibilis occurrat laqueus ad meum interitum festinantibus, ut captio quam occultauerant mihi, apprehendat eos, et in eodem laqueo incidant, ut anima mea exsultet in Deo salutari suo, qui eripit inopem de manu fortioris. In quo exsurgunt testes iniqui, ostendentes quod est pulchrum fedum, et quasi bonum quod est inimicum, que ignorabam, que penitus ad animam non habebam, hec interrogabant me; retribuebant mihi mala pro bonis. Hic retributio mala pro bonis demonum talis est, ut dicerem, Quoties oro, quoties a peccatis abstineo, mala mihi eueniunt, et sterilitas meam animam comitatur. Quid ergo egisti dum tibi molesti essent? dic nobis, ut et  hoc mox faciamus. Cum multi, inquit, molesti essent, induebar cilicio, et humiliabam in ieiunio animam meam, et oratio mea in sinu meo conuersa est. Quemcunque quasi proximum, et quasi fratrem meum putabam fidelem, et placebam mihi in eo, ita egit ut Iudas in Domino, ut lugentem me et contristatum faceret, humilem inimicis. Sic passioni Dominice hoc applicabis, ut tamen ordinem cepte explanationis astringas, quia ipsa passio Domini hoc agit, ut nos edificemur. Quanto enim plus Deo adheseris, tanto plura demonum circa te flagella non deerunt, ipsi tentant te, et de risu suo exagitant, et fremunt super te dentibus suis. Tu quod tuum est clama: Domine, quando respicies, restitue animam meam, a malis factis eorum, a leonibus unicam meam. Una  nobis est anima nostra, et numero et affectu. Cum ergo eam restitueris in bono proposito, et liberaueris a malis factis eorum, tunc confitebor tibi in Ecclesia magna, et in populo non leui, non flagitanti pompas, et accipienti personas, sed in populo graui timoris tui custodient: in eo mihi erit assiduitas, et in eodem populo laudabo te; non ergo insultent qui aduersantur mihi iniqui, qui oderunt me gratis, et annuunt oculis. Hec, ut dixi, ita passioni Dominice applica, ut edificationis tue interpretem penitus non omittas; demonia enim nobis quotidie pacifice loquuntur. Pacifica res est concupiscentie fructus: sed super iram dolosam cogitant, sicut in hamo esca, dulcis in aspectu, lethalis in gustu est. Dilatauerunt  in me os suum, quotidie seculi amatores crimina inaudita committunt, et nullus penitus a nullo arguitur. At ibi quis boni propositi in leui qualicunque culpa incurrerit, dilatant spiritus immundi ora eorum, qui, ut dixi, criminibus uacant, ut uideas eos tale ferre iudicium in uno qualicunque peccato, ut dicant: Cur non urbe pelluntur? ut quid uiuere permittuntur? Isti sunt per quos mundus periit. Hic clamat ad Dominum: Exsurge, Domine, et intende iudicium meum, et causam meam iudica secundum misericordiam tuam. Si enim secundum misericordiam iudicaueris, non insultabunt in me demones, nec dicent: Euge, euge, anime mee, nec dicent: Deuorauimus eum. Euge, euge, et in bono accipitur et in malo. Nam dicitur, Euge, serue bone et fidelis  ; dicitur, Et euge uiderunt oculi nostri. Euge ergo uox eius est cuius desiderium uidetur impletum, siue in bono, siue in malo. Mox itaque ut hi qui in malo tuo letantur, non dicant, Deuorauimus eum, sed confundantur qui gratulantur in malis tuis. Et letentur qui uolunt iustitiam tuam, et desiderant pacem tuam, ut lingua tua meditetur iustitiam Dei, et omni die in laude eius permaneas, qui regnat in secula seculorum. Amen.



PSALMUS XXXu.



In finem sermo Domini Dauid.

Dixit iniustus ut delinquat in semetipso; non est timor Dei ante oculos eius. Quoniam dolose egit in  conspectu eius, ut inueniatur iniquitas eius ad odium. uerba oris eius iniquitas et dolus, noluit intelligere, ut bene ageret. Iniquitatem meditatus est in cubili suo, astitit omni uie non bone, malitiam autem non odiuit. Domine, in celo misericordia tua, et ueritas tua usque ad nubes. Iustitie tue sicut montes Dei, iudicia tua abyssus multa. Homines et iumenta saluabis, Domine, quemadmodum multiplicasti misericordiam tuam, Deus. Filii autem hominum in tegmine alarum tuarum sperabunt. Inebriabuntur ab ubertate domus tue, et torrente uoluptatis tue potabis eos. Quoniam apud te est fons uite et in lumine tuo uidebimus lumen. Pretende misericordiam tuam sitientibus te, et iustitiam tuam his qui recto sunt corde. Non ueniat mihi pes superbie et manus peccatoris non moueat me.  Ibi ceciderunt qui operantur iniquitatem, expulsi sunt, nec potuerunt stare.



COMMENTARIUM.

Discernendum est inter eum qui delinquit in alio, et inter eum qui delinquit in semetipso. Delinquit in alio, qui cum possit corrigere a malo peccantem, insuper et adulatur. Delinquit in seipso, qui sibi ipsi non uult suadere iustitiam, quia non est timor Dei in conspectu eius, ut inueniatur iniquitas sua ad odium; laudat iniustum, ut laudetur iniustus. Non uult intelligere actiones bonas quibus promerebitur. Deus cubile cordis sui. Iniquitatem meditatur, ut adsit omni uie non bone, et non exsecretur malitiam. Et licet in terra et in mari sit misericordia Domini, sed  proprie in celo est misericordia eius, unde uenit, inde exspectatur. ueritas autem eius usque ad apostolos, qui nubes idcirco appellantur, quia inundatione sermonis sui terram rigantes fidei, eam fructum Deo facere docuerunt. Unde et de ipsis Dominus dicit: Mandabo nubibus ut non pluant super Iudeam imbrem . Usque ad ipsos ueritas, que est Christus: cuius iustitia est sicut montes Dei, cuius iudicia abyssus multa sunt, qui et homines, et iumenta suo saluabit aduentu, id est, Iudeos et gentes. Nam et filii hominum, qui in peccato Ade desperantes exstiterant, in protectione alarum eius sperant, id est in expansione manuum in cruce fixarum: sperant autem, qui inebriantur ab ubertate domus eius. Domus eius est, que ex latere suo fudit, unde  inebriantur qui credunt, et torrente deliciarum suarum potabit eos, qui inebriati fuerint ab ubertate domus eius. Quoniam apud ipsum est fons uite, et quia lux de lumine est, in ipsius lumine uidebimus lumen, qui pretendit misericordiam suam scientibus se. Iustitiam uero suam his qui recto sunt corde. Ipse enim et indulgentiam pretendit corrigenti, et seruat iustitiam permanenti. Unde orandum est, ut non ueniat nobis pes superbie, et manus peccatoris non moueat nos. In manu enim diaboli sunt omnes qui operantur iniquitatem, et desperantes de misericordia Dei expulsi sunt et non potuerunt stare. Sed Apostolus dicit: Stabit: potens est Deus statuere illum . Rogandus est ergo Dominus iehsu Christus, ut ipse nos confirmet, ut in timore eius  stare possimus, per ipsum Dominum nostrum Iesum Christum, qui regnat in unitate Patris et Spiritus sancti in secula seculorum. Amen.



PSALMUS XXXuI.



Psalmus ipsi Dauid.

Noli emulari in malignantibus, neque celaueris facientes iniquitatem. Quoniam tanquam fenum uelociter arescent, et quemadmodum olera herbarum cito decident. Spera in Domino, et fac bonitatem, et inhabita terram, et pasceris in diuitiis eius. Delectare in Domino, et dabit tibi petitiones cordis tui. Reuela Domino uiam tuam, et spera in eo, et ipse faciet. Et educet quasi lumen iustitiam tuam, et iudicium tuum tanquam  meridiem, subditus esto Domino, et ora eum. Noli emulari in eo qui prosperatur in uia sua, in homine faciente iniustitias. Desine ab ira, et delinque furorem, noli emulari ut maligneris. Quoniam qui malignantur, exterminabuntur, sustinentes autem Dominum, ipsi hereditabunt terram. Et adhuc pusillum, et non erit peccator, et queres locum eius, et non inuenies. Mansueti autem hereditabunt terram, et delectabuntur in multitudine pacis. Obseruabit peccator iustum, et stridebit super eum dentibus suis. Dominus autem irridebit eum, quoniam prospicit quod ueniet dies eius. Gladium euaginauerunt peccatores; intenderunt arcum suum. Ut decipiant pauperem et inopem, ut trucident rectos corde. Gladius eorum intret in corda ipsorum, et arcus eorum confringatur. Melius est modicum  iusto, super diuitias peccatorum multas. Quoniam brachia peccatorum conterentur, confirmat autem iustos Dominus. Nouit Dominus dies immaculatorum, et hereditas eorum in eternum erit. Non confundentur in tempore malo, et in diebus famis saturabuntur, quia peccatores peribunt. Inimici uero Domini mox ut honorificati fuerint, et exaltati, deficientes quemadmodum fumus deficient. Mutuabitur peccator, et non soluet, iustus autem miseretur et retribuet. Quia benedicentes ei hereditabunt terram, maledicentes autem ei disperibunt. Apud Dominum gressus hominis dirigentur, et uiam eius uolet. Cum ceciderit non collidetur, quia Dominus supponit manum suam. Iunior fui, etenim senui, et non uidi iustum derelictum, nec semen eius querens panem. Tota die miseretur, et  commodat, et semen eius in benedictione erit. Declina a malo et fac bonum, inhabita in seculum seculi. Quia Dominus amat iudicium, et non derelinquet sanctos suos, in eternum conseruabuntur. Iniusti punientur, et semen impiorum peribit. Iusti autem hereditabunt terram, et inhabitabunt in seculum seculi super eam. Os iusti meditabitur sapientiam, et lingua eius loquetur iudicium. Lex diei eius in corde ipsius, et non supplantabuntur gressus eius. Considerat peccator iustum, et querit mortificare eum. Dominus autem non derelinquet eum in manus eius, nec damnabit eum cum iudicabitur illi. Exspecta Dominum, et custodi uiam eius, et exaltabit te ut hereditate capias terram, cum perierint peccatores, uidebis. uidi impium superexaltatum, et eleuatum sicut cedros Libani. Et transiui, et ecce  non erat; quesiui eum, et non est inuentus locus eius. Custodi innocentiam, et uide equitatem, quoniam sunt reliquie homini pacifico. Iniusti autem disperibunt, simul reliquie impiorum interibunt. Salus autem iustorum a Domino, et protector eorum in tempore tribulationis. Et adiuuabit eos Dominus, et liberabit eos, et eruet eos a peccatoribus, et saluabit eos, quia sperauerunt in eo.



COMMENTARIUM.

Si hec spes que uidetur expetitur, zelabimur malignantes, et facientes iniquitatem. Dicere enim possumus: Ecce ille et ille hec scelera perpetrarant et florent. Noli, inquit, ista considerare, sed considera,  quoniam tanquam fenum uelociter arescent. Tu autem spera in Deum, et fac bonitatem, spera, quia spe salui facti sumus . Inhabita terram, et pascere in diuitiis eius. Inhabita terram, id est, corpus tuum, et pasceris in diuitiis eius. Si operatus fueris terram tuam, saturaberis panibus. Offerant oculi fructum ex concupiscentia celesti, aures intentionem audiendi uerbum Dei, os diuinis laudibus occupetur, manus eleemosynis, uenter ieiuniis, et totum corpus castitatis uirtutibus occupetur. Sic inhabitans terram et pasceris in diuitiis eius, tunc delectaberis in Domino, et dabit tibi petitionem cordis tui. Cum ei reuelaueris uiam tuam, tunc educet iustitiam tuam quasi lumen, et iudicium tuum clarum faciet super meridiem. Nihil enim clarius meridiano  tempore. Perfectum enim hoc tempore progreditur lumen. Subditus esto Domino, et ora eum; quasi dicat, Si ei subditus non fueris, ut facias uoluntatem eius, sine causa obsecras eum. Noli zelari eum qui prosperis successibus pollet, hominem facientem iniquitatem. Desine ab ira, et derelinque furorem. Noli zelari ut maligneris, quoniam qui malignantur, exterminabuntur. Quod differtur non aufertur; pusillum, et non erit peccator. Queres locum eius, nec inuenies. Nam qui mansueti sunt possidebunt terram . Non istam matrem spinarum, et serpentium, sed illam in qua eternitas regnat, terram fluentem lac et mel. Et ibi delectabuntur in multitudinem pacis. Hec si iustus es, uide ne in presenti mundo perquiras; non enim melior Paulo eris, in  fame et siti duranti, in frigore et nuditate perseueranti. Sed esto sollicitus, quia quotidie te diabolus considerat, et fremit super te dentibus suis, sed Dominus irridet eum, quia scit quod eueniat dies eius. Et quantacunque contra te demonia bella committant, noli timere: quia gladii eorum intrabunt in corda eorum, et arcus eorum confringetur. Melius tibi sit modicum de iustitia possidere, quam de iniusto diuitias peccatorum multas. Nam brachia demonum si pugnaueris confringet Dominus. Dignatur enim iustos suos in sua misericordia confirmare, quorum scit uias immaculatorum, quorum hereditas eorum Christus est. Qui in eternum manet, per ipsum non confundetur in tempore malo. Tempus malum est Christiano, quando ad peccatum aliquod  prouocatur. Sed si hereditas eius in eternum manet, id est, si perseuerat in Christo, non confundetur in tempore malo, et in diebus famis saturabitur, tempore quo peccatores pereunt, modo autem regnant etiam ipsi inimici Domini, qui licet honorentur, et ab adulatoribus exaltentur, deficientes quasi fumus continuo deficient. Iusti autem exabundabunt, et largientur, et tribuent. Iniustus autem etiam mutuabitur, et non soluet. Semper auarus eget. Iustus autem quia a Domino gressus eius dirigentur, etiam si ceciderit, non collidetur, quia Dominus supponit manum suam. Recordare ab initio, et uidebis iustum probatum potius quam deceptum, non derelinquitur. Qui declinat a malo ut faciat bonum, in eternum conseruabitur,  quia os eius meditabitur sapientiam. Lex enim Dei est in corde eius, et ideo non supplantabuntur gressus eius. Considerat eum diabolus, et cupit mortificare eum, sed Deus non derelinquet eum in manibus suis, nec damnabit eum cum iudicabitur illi. Exspecta Dominum et custodi uias eius, et exaltabit te, ut heredites terram, tempore quo pereunt peccatores, uidebis. Hoc loco que sequuntur, licet multos conscientia nostra retineat subito de potentatu corruisse, et ita ad nichilum deuenisse, ut nec locum sui itineris reliquerint, tamen specialiter hoc de diabolo ait. Ipse est enim impius exaltatus super cedros Libani. Sed ubi transierit mundus, queretur locus eius, et non inuenietur. Custodiamus nos unitatem fidei, ut uideamus equitatem iudicii. Qui faciet reliquias  homini pacifico, iniustos autem punit simul. Reliquie uero impiorum tunc peribunt, quando salus uenerit iustorum a Domino, et protector eorum erit in tempore tribulationis: ut autem euadant, adiuuat eos Dominus, et liberat eos, et eripit eos a peccatoribus, et saluat eos, quoniam sperant in Domino nostro Iesu Christo, qui regnat in secula seculorum. Amen.



PSALMUS XXXuII.



Psalmus Dauid in rememoratione sabbati.

Domine ne in furore tuo arguas me, neque in ira tua corripias me. Quoniam sagitte tue infixe sunt mihi, et confirmasti super me manum tuam. Non est sanitas in carne mea a facie ire tue, non est pax ossibus meis a  facie peccatorum meorum. Quoniam iniquitates mee supergresse sunt caput meum, et sicut onus graue grauate sunt super me. Putruerunt et corrupte sunt cicatrices mee, a facie insipientie mee. Miser factus sum et curuatus sum usque in finem, tota die contristatus ingrediebar. Quoniam lumbi mei impleti sunt illusionibus, et non est sanitas in carne mea. Afflictus sum et humiliatus sum nimis, rugiebam a gemitu cordis mei. Domine, ante te omne desiderium meum, et gemitus meus a te non est absconditus. Cor meum conturbatum est, dereliquit me uirtus mea, et lumen oculorum meorum, et ipsum non est mecum. Amici mei et proximi mei aduersum me appropinquauerunt et steterunt. Et qui iuxta me erant de longe steterunt, et uim faciebant qui querebant animam meam. Et qui inquirebant mala  mihi, locuti sunt uanitates, et dolos tota die meditabantur. Ego autem tanquam surdus non audiebam, et sicut mutus non aperiens os suum. Et factus sum sicut homo non audiens, et non habens in ore suo redargutiones. Quoniam in te, Domine, speraui, tu exaudies me, Domine Deus meus. Quia dixi: Nequando supergaudeant mihi inimici mei, et dum commouentur pedes mei, super me magna locuti sunt. Quoniam ego in flagella paratus sum, et dolor meus in conspectu meo semper. Quoniam iniquitatem meam annuntiabo, et cogitabo pro peccato meo. Inimici autem mei uiuunt, et confirmati sunt super me, et multiplicati sunt qui oderunt me inique. Qui retribuunt mala pro bonis detrahebant mihi, quoniam sequebar bonitatem. Non derelinquas me,  Domine Deus meus, ne discesseris a me. Intende in adiutorium meum, Domine Deus salutis mee



COMMENTARIUM.

Bene quidam uoluit adtropare in beati Iob passionem istum psalmum exponendo, sed qui passionem Iob legere et scire desiderat, melius facit si ipsum eius librum discutiat. Hic autem idem qui in sexto psalmo est penitens, clamat ad Dominum, ne in ira Domini arguatur, aut in correptionem eius diuinus furor exestuet. Sane quotiescunque motus istos in Deo legeris, non secundum id quod tu pateris, iram sentit, quia Deus impassibilis est, et non sua commotione, sed sua equitate castigat. Nos tamen cum iram sentimus, furorem dicimus, quia inopiam patimur et  sermonis et rationis, et de incorporeo corporei, ac de impassibili passibiles, secundum quod nos possumus, non secundum quod ipse est protestamur. Denique sequitur: Quoniam sagitte tue infixe sunt mihi. Nunquid quia sagittas nominat, uere sagitte sunt? Immo ipse uere sagitte sunt, de quibus spiritaliter pungimur, ut consideremus quia non est sanitas in carne nostra, quando libidinum uulneribus agitamur; ibi uulnus ire Domini, ibi pacem ossa nostra non habent a facie peccatorum nostrorum. Quando iniquitates nostre supergrediuntur caput nostrum. Caput nostrum Christus est. Quando contra eius precepta aliquid agimus, iniquitates nostre caput nostrum supergrediuntur, et sicut onus graue grauantur super nos. Et quia moras facimus, in ipsis uulneribus nostris  putrefiunt: deteriorant ipsa uulnera, a facie insipientie nostre miseri efficimur, et turbamur usque in finem. Quid autem in ipso peccato tristes efficimur? Quia cognoscimus animam nostram impletam illusionibus demonum, et ideo non esse sanitatem in carne nostra. Incuruemur ergo et humiliemur usquequaque, et mugitum nostri cordis gemitumque reddentes, ex totis uisceribus exclamemus: Domine, ante te omne desiderium meum. Desideremus enim in ipsis peccatis positi, alieni effici a peccatis; et hoc orandum docemur, ut huic desiderio annuat diuina clementia, quia cor nostrum turbatur, et deserit nos fortitudo nostra, et lumen oculorum nostrorum, id est Christus, et Spiritus sanctus non est nobiscum. Quando pollutionibus occupamur, tunc amici nostri apices Dei  aduersum nos ueniunt, et stant, increpant, minantur ignem eternum, minantur mortem repentinam. Proximi autem a longe stant, id est, angeli sancti, qui proximi nobis sunt, quando iuste, et pie, et caste tractamur. Et quia pollutionibus aut impietatibus iuxta esse non possunt, ideo a longe stant: et illis longe stantibus uitio nostro, uim nobis faciunt qui querunt animam nostram, et querentes mala nostra, suggerunt uanitatem, et dolos tota die meditantur. Iam qui uult ad misericordiam peruenire, dicit quod sequitur: Ego autem tanquam surdus non audiebam, illisque prouocantibus, ut in aliquo turpi aut malo uerbo prorumperem: factus sum ut mutus non aperiens os suum. Quare hoc? Quia in te spero, Domine. Spe  enim salui efficimur et credimus. Quoniam tu exaudis, Domine Deus, ut non insultent nobis inimici nostri. Qui inimici? illi qui quando commouentur pedes nostri aduersum nos magna loquuntur. Hec autem dicimus, si agnoscamus nos pro peccatis nostris in flagella paratos, et dolor cordis nostri agat contra nos, atque iniquitatem nostram pronuntians, faciat nos cogitare pro peccato nostro. Inimici enim nostri uiuunt et firmantur super nos, quando delinquimus; quando autem non delinquimus, multiplicantur ut odiant nos inique, ut retribuant nobis mala pro bonis, ita ut orantibus et caste nos tractantibus, illi zelo ducti, pro his bonis mala retribuant, et faciant nobis detrahi, quando sequimur iustitiam. Et ideo clamandum est ad Dominum, nec derelinquat nos pro peccatis nostris,  sed intendat in adiutorium nostrum, in quo preterita penitemus, presentia corrigimus, ipse futura dirigat, ut sicut titulus commemorationem diei sabbati psalmo positus protestatur, ab omni opere seruili cessemus, ut liberemur a seruitute peccati, per Dominum nostrum Iesum Christum, qui in unitate Deitatis regnat cum Patre et Spiritu sancto ante omnia, et nunc et semper, et in cuncta secula seculorum. Amen.



PSALMUS XXXuIII.



In finem pro ydithum canticum Dauid.

Dixi custodiam uias meas, ut non delinquam in lingua mea. Posui ori meo custodiam, cum consisteret peccator aduersum me. Obmutui et humiliatus sum, et  silui a bonis, et dolor meus renouatus est. Concaluit cor meum intra me, et in meditatione mea exardescet ignis. Locutus sum in lingua mea, notum fac mihi, Domine, finem meum. Et numerum dierum meorum quis est, ut sciam quid desit mihi. Ecce mensurabiles posuisti dies meos, et substantia mea tanquam nichil ante te. uerumtamen uniuersa uanitas omnis homo uiuens. uerumtamen in imagine pertransit homo, sed et frustra conturbatur. Thesaurizat, et ignorat cui congregabit ea. Et nunc que est exspectatio mea? nonne Dominus? et substantia mea apud te est. Ab omnibus iniquitatibus meis erue me, opprobrium insipienti dedisti me. Obmutui et non aperui os meum, quoniam tu fecisti a me plagas tuas. A fortitudine manus tue ego defeci in increpationibus, propter iniquitatem corripuisti hominem. Et tabescere  fecisti, sicut araneam, animam eius, uerumtamen uane conturbatur omnis homo. Exaudi orationem meam Domine, et deprecationem meam, auribus percipe lacrymas meas. Ne sileas: quoniam aduena ego sum apud te et peregrinus, sicut omnes patres mei. Remitte mihi ut refrigerer priusquam abeam et amplius non ero.



COMMENTARIUM.

In tricesimo et octauo psalmo ingressi uidemus sancti propositi professionem, in qua positus homo Dei quid dixerit, quid cogitauerit, quid doluerit, quid meditatus fuerit, quid orauerit explicatur. Quid ergo dixerit audiamus. Ponamus eum audisse: Currite dum lucem habetis, ne uos tenebre comprehendant.  Et hic uolens currere dixerit, ut custodiret uias suas. Primo omnium egit ut non delinqueret in lingua sua, posuit ori suo custodiam. Quando? Non semper tacuit? non omni tempore, sed eo tempore dum consisteret peccator aduersus eum, qui eum prouocaret, aut ad maledicendum, aut ad conuiciandum, aut ad obtrectandum, aut etiam aliquod malum ex ore suo proferendum. Hic eo tempore obmutuit, et humiliatus est, et siluit, non solum a malis, sed etiam a bonis. Perfectius egit Paulus, non obmotuit a bonis, sed a solis malis. Nam dum consisteret peccator aduersus eum, dixit: Maledicimur, et benedicimus; blasphemamur et obsecramus . Hic tamen nec bonum nec malum protulit: Sed obmutuit, inquit, etiam a bonis: et dolor meus renouatus est, id est, nouis  conuiciis, nouis doloribus commouebar. Sed quia dixit: Ut non delinquerem in lingua mea, concaluit cor meum intra me, et in meditatione mea exarsit ignis genuinus, qui motum conscientie innocentis inflammat. Locutus tamen tandem aliquando dixi Domino: Notum fac mihi finem meum, ut sciam quandiu opprobrium insipienti ero. Considerauit tamen et hoc, quia uanitati subiacet omnis homo uiuens, quisque cum in imagine transeat, sollicitus est, et condit thesauros, ignorans cui congreget eos. Que autem causa ut dum agit de eo, qui eum suo iurgio prouocabat ad litigandum, subito ad istum deuolutus sit qui thesaurizat? Utique non esset lis in seculo, si non unus uellet alio ditior fieri, siue in opibus, siue in honoribus. Hic autem qui custodit uias suas, dicit: Exspectatio  mea non est alia, nisi Dominus, et substantia mea ipse est, qui ab omnibus iniquitatibus meis eripiat me, et amoueat a me plagas suas. A fortitudine enim manus Domini defeci in increpationibus, considerans fortitudinem patientie Dei qui usque in crucem manus suas expandit, et dum illum cupio imitari, defeci in increpationibus. Propter preuaricationem primum hominem corripuisti, et qui factus fuerat, ut efficeretur per obedientiam immortalis, per inobedientiam mortalis effectus est, et cum mortalis est, tabescat ueluti aranea anima eius. Non dixit: Mori fecisti, sed tabescere fecisti, et dat aranee comparationem, ut sicut scissa tela eius repentino flatu, ita, scisso corpore eius a morte, anima tabescat, non habens florem corporeum; et tamen uane conturbatur, cum sciat  se non longo post tempore moriturum. Hec in alio increpans, in se emendat, et cum lacrymis orat, ut non taceat Dominus, loquatur in corde eius in consilio eius, ut cognoscat se incolam et peregrinum in hoc seculo, et dicat: Remitte mihi hic peccata mea, ut ibi refrigerer: Hic, inquit, mihi remitte priusquam abeam, quia si mihi hic remiseris ibi refrigerium inuenio, et amplius non ero peregrinus. quia efficior ciuis sanctorum et domesticus Dei, per Dominum nostrum Iesum Christum, qui regnat in secula seculorum. Amen.



PSALMUS XXXIX.



In finem psalmus Dauid.

Exspectans exspectaui Dominum, et intendit mihi.  Et exaudiuit preces meas, et eduxit me de lacu miserie, et de luto fecis. Et statuit supra petram pedes meos, et direxit gressus meos. Et immisit in os meum canticum nouum carmen Deo nostro. uidebunt multi et timebunt, et sperabunt in Domino. Beatus uir cuius est nomen Domini spes eius, et non respexit in uanitates et insanias falsas. Multa fecisti tu, Domine Deus meus, mirabilia tua, et cogitationibus tuis non est qui similis sit tibi. Annuntiaui et locutus sum, multiplicati sunt super numerum. Sacrificium et oblationem noluisti, aures autem perfecisti mihi. Holocaustum et pro peccato non postulasti, tunc dixi: Ecce uenio. In cupite libri scriptum est de me ut facerem uoluntatem tuam, Deus meus, uolui, et legem tuam in medio cordis mei. Annuntiaui iustitiam tuam in Ecclesia magna, ecce labia  mea non prohibebo, Domine, tu scisti. Iustitiam tuam non abscondi in corde meo, ueritatem tuam et salutare tuum dixi. Non abscondi misericordiam tuam et ueritatem tuam a consilio multo. Tu autem, Domine, ne longe facias miserationes tuas a me, misericordia tua et ueritas tua semper susceperunt me. Quoniam circumdederunt me mala, quorum non est numerus, comprehenderunt me iniquitates mee, et non potui ut uiderem. Multiplicati sunt super capillos capitis mei, et cor meum dereliquit me. Complaceat tibi, Domine, ut eruas me; Domine, ad adiuuandum me respice. Confundantur et reuereantur simul, qui querunt animam meam, ut auferant eam. Auertantur retrorsum et reuereantur qui uolunt mihi mala. Ferant confestim confusionem suam, qui dicunt mihi, Euge, euge. Exsultent  et letentur super te, omnes querentes te, et dicant semper: Magnificetur Dominus, qui diligunt salutare tuum. Ego autem mendicus sum et pauper, Dominus, sollicitus est mei. Adiutor meus et protector meus tu es; Deus meus, ne tardaueris.



COMMENTARIUM.

Iste in tricesimo octauo psalmo dixit: Que est exspectatio mea? nonne Dominus? Nunc in tricesimo nono dicit: Exspectans exspectaui Dominum, et respexit me. Et qui ibi dixerat: Exaudi orationem meam, hic dicit: Exaudiuit orationem meam. Quid orasti? Hoc, inquit, oraui, ut educeret cogitationes meas de lacu miserie, et de luto libidinum, que merito feces dicuntur, et statueret super petram pedes meos, ut  ultra non commouear flantibus uentis, id est, suggerentibus spiritibus immundis. Et his factis dirigat gressus meos, tunc dabit ori meo canticum nouum. Omnis qui uicerit, nouum canticum canit, canit autem non sibi, reputans quia sine Deo non respondet salus, nec Pharaoni, sed canit hymnum Deo, quia in ipso faciemus uirtutem et ipse ad nichilum redigit inimicos nostros. Ego ergo exspectans Dominum, hoc consecutus sum. uidebunt me multi sperantem in Domino ad meum desiderium peruenisse, et ipsi timebunt Deum, et sperabunt in Domino. Ille enim solus beatus, qui nomen Domini spem suam credens non respicit uanitates mundi, et insanias falsas diaboli. Multa fecit Dominus mirabilia, et in cogitatione eius nullus  similatur ei, nec in celis, nec in terris. Ego autem annuntiaui quia exspectaui Dominum, et locutus sum quia respexit me, et multiplicati sunt qui exspectarent Dominum. Didicerunt enim a me quia sacrificium et oblationem noluisti, aures autem perfecisti mihi. Dixisti enim: Plus est obedientia aurium quam sacrificium manuum, quod tibi pro peccato offerri minime postulasti; tunc dixi: Ecce ueniam. In capite libri scriptum est de me, id est, in initio Psalterii de me scriptum est, ut beatus efficiar uir, ut faciam uoluntatem tuam, et sit in lege tua uoluntas mea, hoc uolui, et legem tuam in medio cordis mei. Annuntiaui iustitiam tuam in Ecclesia magna, id est, in conuentu magnorum iuste locutus sum, iuste iudicaui non accipiens personam. Prohibui labia mea, ut quod  iustum est non absconderem in corde meo, sed ueritatem tuam in iudicio, et salutare tuum in persona humili; dixi: Non celaui misericordiam tuam, sed dixi miserendum inopi. Nec tacui ueritatem tuam in synagoga multa, id est, in conuentu multorum. Tu ergo, Domine, ne longe facias misericordias tuas a me, quia misericordia tua et ueritas tua semper susceperunt me: susceptum me suum agnoscit, equitas dum iudico, misericordia subuenio. Et quoniam aduersa et mala comprehenderunt me fugientem, et non possum mihi adesse, et multiplicantur super capillos capitis mei, ita ut ipsum cor meum derelinquat me, deprecor, ut complaceat tibi, Domine, ut eripias me; Domine, ad adiuuandum me respice. Querunt enim spiritus immundi animam meam, ut auferant eam,  et uolunt mihi mala, ita ut dum satis sibi fecerint, dicant mihi: Euge, euge. Presta ut quotiens me uolunt capere, ferant confestim confusionem suam, exsultent autem qui diligunt salutare tuum in me. Et quia egenus in uiribus, et pauper in uirtute sum, et sine auxilio tuo pugnare non ualeo, tu, Domine, adiuua me. Festinant illi ut interficiant; Domine Deus meus, ne tardaueris in resistendo eis, qui regnas cum Patre et Spiritu sancto, per omnia secula seculorum. Amen.



PSALMUS XL.



In finem psalmus Dauid.

Beatus uir qui intelligit super egenum et pauperem, in die mala liberabit eum Dominus. Dominus conseruet eum et uiuificet eum, et beatum faciat eum in terra,  et non tradat eum in animam inimicorum eius. Dominus opem ferat illi super lectum doloris eius, uniuersum stratum eius uersasti in infirmitate eius. Ego dixi, Domine, miserere mei, sana animam meam, quia peccaui tibi. Inimici mei dixerunt mala mihi: Quando morietur et peribit nomen eius. Et si ingrediebatur ut uideret, uana loquebatur cor eius, congregauit iniquitatem sibi. Egrediebatur foras, et loquebatur in idipsum. Aduersum me susurrabant omnes inimici mei; aduersum me cogitabant mala mihi. uerbum iniquum constituerunt aduersum me, nunquid qui dormit non adiiciet ut resurgat. Etenim homo pacis mee in quo speraui, qui edebat panes meos, magnificauit super me supplantationem. Tu autem, Domine, miserere mei, et  retribuam eis. In hoc cognoui, quoniam uoluisti me, quoniam non gaudebit inimicus meus super me. Me autem propter innocentiam suscepisti, et confirmasti me in conspectu tuo in eternum. Benedictus Deminus Deus Isrel a seculo in seculum fiat, fiat.



COMMENTARIUM.

Quinque sensus esse in homine, omnibus notum est, qui sunt, uisus, auditus, odoratus, gustus, et tactus. Sed his omnibus propositus, qui nutrimento sapientie coalescit, et memorie cibo pinguescit. Agitur ergo cum eo in capite psalmi huius, ut intelligat super egenum et pauperem. Nam uidere eum omnes possunt, sed nisi intellexerit, inquit, super egenum et pauperem, beatus non erit, et in die mala  non eum liberat Dominus. Dicit enim et hic egenus et pauper: Esuriui, et non dedistis mihi manducare; sitiui, et non potastis me; hospes fui, et non suscepistis me; infirmus fui, et non uisitastis me . Beatus ergo qui intelligit super egenum et pauperem, Christum esse; ipsum enim si intelligit, non cunctabitur, paratus erit succurrere. In die ergo mala, quando dicendum est hedis: Ite in ignem eternum . Tunc liberat eum Dominus, et ut conseruet eum, ut uiuificet, et beatum faciat, et emundet in terra animam eius, et non tradat eum in manus inimici eius: et uniuersum stratum eius uersasti in infirmitate eius. Omnem tentationem inimici esse hoc loco censemus: Stratum uero eius orationem asserimus, in quo inclamat Domino: Miserere  mei, Sana animam meam, quia peccaui tibi. Dum ergo sanata fuerit anima, stratus eius, id est, prostratio eius uersatur in infirmitate, id est, in illo uersatur qui fecit animam infirmam inimicis suis. Ideo denique et sequitur: Inimici mei dixerunt mala mihi, quando morietur? In peccato periit ab eo hoc quod dicitur Christianus. Hoc enim nomen est, quod perire nobis demonia student. Et ingrediuntur cor nostrum, ut uideant si consentimus; et si consenserimus, simul in unum susurrant, et cogitant aduersum nos mala, et uerbum iniquum cogitant aduersum nos, ut si peccauerimus, non peniteamus, sed desperantes recuperationem, ita demus nos hostibus predam, dicentes eis: Nunquid qui dormit non adiiciet ut resurgat? Nam et homo pacis mee, in quo speraui,  id est, homo meus exterior ampliauit aduersum me supplantationem, consentiens subiectionibus eorum: qui edebat mecum panem uite, ipse consensit eis, accepit ab eis, ut Iudas, argenteos, et prodidit Dominum. Ita hic accepit ab eis concupiscentiam, et prodidit me: sed tu, Domine, sicut suscitasti filium tuum a mortuis, ita me suscita a peccatore; suscita me, et retribuam illis. In hoc cognoui quia pro me passus es, ut non gaudeat inimicus meus super me. uoluisti mecum, pro me mori etiam non recusasti, sed te iacente in sepulcro timui, te autem resurgente non gaudebit inimicus meus super me, propter innocentiam enim meam suscepisti me. Hoc Ecclesiam in apostolis et prophetis dicit, quia non philosophi et  rhetores, sed rustici et piscatores suscepti a Deo Ecclesiam parauerunt, quam confirmauit in conspectu suo in eternum. Cui dicimus: Benedictus Dominus Deus Isrel a seculo et in seculum, fiat fiat. Non te offendat, diligens lector, quod rem mysticam ad moralem traximus causam. Nam sicut Iudam ad prodendum Dominum circumdederunt Pharisei, et munera ei offerendo fecerunt eum salutem suam tradere, ita hominem meum, exteriorem, qui edit panem meum, spiritus immundi circumdant, et offerunt ei nunc pecunias per auaritiam, nunc luxuriam per concupiscentiam, a quibus si acceperit, prodit; dum prodiderit, agunt cum eo ut laqueo se suspendat, id est, ut desperet se posse a penitentia liberari; sed iustis dicit: Nunquid qui dormit non adiiciet ut resurgat?  Quod quidem mysticus, ut dixi, sensus ad resurrectionem Dominicam manifestat, sed nos moralem ex mystico genuimus locum, qui propter hoc quod nos ipsi nobis nocuimus, abiicimur, cessemus nobis nocere, et innocentes efficimur, ut merito unusquisque dicat Deo: Propter innocentiam suscepisti me, et qui proieceras a facie tua per peccatum, nunc per penitentiam confirmas me in conspectu tuo in eternum, qui regnas in secula seculorum. Amen.



PSALMUS XLI.



In finem intellectus filiis Chore, psalmus Dauid.

Quemadmodum desiderat ceruus ad fontes aquarum, ita desiderat anima mea ad te, Deus. Sitiuit anima mea ad Deum fontem uiuum, quando ueniam et apparebo  ante faciem Dei. Fuerunt mihi lacryme mee panes die ac nocte, dum dicitur mihi quotidie, Ubi est Deus tuus. Hec recordatus sum, et effudi in me animam meam, quoniam transibo in locum tabernaculi admirabilis usque ad domum Dei. In uoce exsultationis et confessionis, sonus epulantis. Quare tristis es, anima mea, et quare conturbas me? Spera in Deo, quoniam adhuc confitebor illi, salutare uultus mei et Deus meus. Ad me ipsum anima mea conturbata est, propterea memor ero tui de terra Iordanis, et Hermoniim a monte modico. Abyssus abyssum inuocat in uoce cataractarum tuarum. Omnia excelsa tua et fluctus tui super me transierunt. In die mandauit Dominus misericordiam suam, et nocte canticum eius. Apud me oratio Deo uite mee, dicam Deo susceptor meus es. Quare  oblitus es mei, et quare contristatus incedo dum affligit me inimicus. Dum confringuntur ossa mea, exprobrauerunt mihi qui tribulant me inimici mei. Dum dicunt mihi per singulos dies, Ubi est Deus tuus, quare tristis es anima mea, et quare conturbas me. Spera in Deo, quoniam adhuc confitebor illi, salutare uultus mei et Deus meus.



COMMENTARIUM.

Sicut ceruus serpentinis carnibus pastus, ueneno exestuans festinat ad fontes, ita serpentis antiqui pastus consilio festinat anima mea ad te, Deus. Et quia proiecisti me a facie tua per preuaricationem meam, nunc per penitentiam meam sunt mihi lacryme panes die ac nocte dicenti, quando ueniam et  parebo ante faciem Dei? Patior enim insultationes demonum dicentium mihi: Ubi est ad cuius similitudinem factus es? proiecit te de paradiso suo. Ego autem credo quod ibi ingrediar in locum tabernaculi admirabilis, ubi factus est homo, nec solum ibi reuertar per Christum, uerum etiam perueniam ad domum ipsius Dei. Et qui inde proiectus sum in uoce tribulationis, reuertar in uoce exsultationis et confessionis, sonus epulantis. Noli ergo iam tristis esse, anima, sed spera in Deum, quia confitebor illi. Saluator uultus mei, id est, imaginis sue recuperator erit Deus meus, qui me a facie sua, non ut ipse uoluit proiecit, sed ego a me ipso animam conturbaui, ego eam lesi a me ipso; anima mea turbata est, et propter hoc memor ero nominis tui ad terram Iordanis,  ibi accipiam remissionem peccatorum. Ubi abyssus abyssum inuocat. Filius Patrem de profundo terre et fluminis, et apertis cataractis celi descendente Spiritu sancto; Pater appellat Filium de altitudine celorum. Cum ergo altitudo ad altitudinem clamat, excelsa Dei in me ingressa sunt. Homo enim recuperatus est, non angelus, non aliqua alia creatura, quando in die mandauit Dominus misericordiam suam, gratis in baptismo remittendo peccata, et ipsam misericordiam suam mihi in tenebris peccatorum posito uelut in obscuro noctis, ibi hanc eamdem misericordiam declarauit. Plus est enim misericors in penitente quam in credente: ibi per baptismatis gratiam simplex est indulgentia; hic geminatur, et ueluti duplici lumine declaratur, quando dicit homo  cum lacrymis Deo, Susceptor meus es, quare me oblitus es, cum possis indulgendo succurrere? Quare me repulisti, cum possis expulsum et exsulem ad patriam reuocare? Et quare tristis incedo, cum possis letitiam reddere? Incedo, inquit, tristis, dum affligit me inimicus, dum confringit omnia ossa mea. Tristitia enim animi, ait Salomon, exsiccat ossa . Cessa ergo tristitia, et desine conturbare me, spe enim saluus efficior, et erit salus uultus mei, reddens libertatem aspectibus meis Deus meus, qui regnat in secula seculorum. Amen.



PSALMUS XLII.



In finem psalmus Dauid.

Iudica me, Deus, et discerne causam meam de gente  non sancta, ab homine iniquo et doloso eripe me. Quia tu es, Deus, fortitudo mea, quare me repulisti, et quare tristis incedo dum affligit me inimicus. Emitte lucem tuam et ueritatem tuam, ipsa me deduxerunt in montem sanctum tuum, et in tabernacula tua. Et introibo ad altare Dei, ad Deum qui letificat iuuentutem meam. Confitebor tibi in cithara, Deus, Deus meus: quare tristis es, anima mea, et quare conturbas me. Spera in Deo, quoniam adhuc confitebor illi; salutare uultus mei et Deus meus



COMMENTARIUM.

Gens non sancta, cogitationum pessimarum sunt semina, que zizania in Euangelio a malo homine super bonum semen sata nascuntur. Ab hoc homine  iniquo, id est, diabolo, libera me, quia tu es, Deus, fortitudo mea, noli me repellere a te, ut non tristis incedam quando affligit me inimicus; sed immitte lucem tuam et uince tenebras meas; mitte ueritatem tuam, et uince mendacia mea. Lux enim tua et ueritas tua, ipsa me perducunt ad montem sanctum tuum, et in tabernacula tua, cum ingredi me feceris ad altare Dei, ubi quamuis senectute confectus uenerim, ibi iuuenis fiam, ut quasi infans confitear in cithara Domino Deo meo: iam noli tristis esse, anima mea, desine conturbare me, aufer a te desperationem, et spera in Deum, quoniam confitebor illi. Salus enim uultus mei erit Deus meus, qui regnat in secula seculorum. Amen.



PSALMUS XLIII.



In finem pro filiis Chore, intellectus psalmus Dauid.

Deus auribus nostris audiuimus, patres nostri annuntiauerunt nobis. Opus quod operatus es in diebus eorum et in diebus antiquis. Manus tua gentes disperdidit, et plantasti eos, afflixisti populos et expulisti eos. Nec enim in gladio suo possederunt terram, et brachium eorum non saluabit eos. Sed dextera tua et brachium tuum, et illuminatio uultus tui, quoniam complacuisti in eis. Tu es ipse rex meus et Deus meus, qui mandas salutes Iacob. In te inimicos nostros uentilabimus cornu, et in nomine tuo spernemus insurgentes in nobis. Non enim in arcu meo sperabo, et gladius meus non saluabit me. Saluasti enim nos de affligentibus  nos, et odientes nos confudisti. In Deo laudabimur tota die, et in nomine tuo confitebimur in seculum. Nunc autem repulisti nos, et confudisti nos, et non egredieris, Deus, in uirtutibus nostris. Auertisti nos retrorsum post inimicos nostros, et qui oderunt nos diripiebant sibi. Dedisti nos tanquam oues escarum, et in gentibus dispersisti nos. uendidisti populum tuum sine pretio, et non fuit multitudo in commutationibus eorum. Posuisti nos opprobrium uicinis nostris, subsannationem et derisum his, qui sunt in circuitu nostro. Posuisti nos in similitudinem gentibus, commotionem capitis in populis. Tota die uerecundia mea contra me est, et confusio faciei mee cooperuit me. A uoce exprobrantis et obloquentis, a facie inimici et persequentis.  Hec omnia uenerunt super nos, nec obliti sumus te, et inique non egimus in testamento tuo. Et non recessit retro cor nostrum, et declinasti semitas nostras a uia tua. Quoniam humiliasti nos in loco afflictionis, et cooperuit nos umbra mortis. Si obliti sumus nomen Dei nostri, et si expandimus manus nostras ad Deum alienum. Nonne Deus requiret ista, ipse enim nouit abscondita cordis. Quoniam propter te mortificamur tota die, estimati sumus sicut oues occisionis. Exsurge, quare obdormis, Domine; exsurge, et ne repellas in finem. Quare faciem tuam auertis, obliuisceris inopie nostre et tribulationis nostre. Quoniam humiliata est in puluere anima nostra, conglutinatus est in terra uenter noster. Exsurge, Domine, adiuua nos, et redime nos propter nomen tuum.



COMMENTARIUM.

Tria genera nostium Christiano insurgunt: unum genus diaboli et demonum eius; aliud persecutorum; tertium quod commune est omnibus barbarice feritatis. Sed tota tria genera non arcu nostro, nec brachio nostro superantur, sed dextera Dei et illuminatione uultus eius, de quo patres nostri narrauerunt nobis. Quomodo manus illius eiecit gentes, et plantauit eos. Sicut ergo illi non in gladio suo possederunt terram, sic et nos non in uirtute nostra confidentes terram nostri corporis possidemus, sed tu saluas nos ex affligentibus nos, siue regibus perfidis, siue demoniis, siue  hostibus usitatis, quia damur eis pro peccatis nostris, uelut oues escarum: sed si exclamemus, dicentes: Hec omnia uenerunt  super nos, et obliti non sumus te, Domine. Aut si obliti sumus nomen Dei nostri, aut si expandimus manus diis alienis, tu uerus Deus require ista, qui optime nosti occulta cordis. Pro Deo patitur, quidquid aduersi sustinuerit omnis sanctus. Quia sicut qui pecunias multas habet, si passus fuerit gladium, pro pecuniis suis passus est; ita qui sanctitatem in moribus obtinet, quidquid passus fuerit aduersi, pro Deo patitur, que summa est integritas sanctitatis: et patitur inimicum, siue persecutorem fidei, siue persecutorem mundi corporeum, siue per ipsum principem mundi et ministros eius. Tenentes ergo sanctitatem, clamemus Domino: Quoniam propter te morte afficimur tota die, rogamus ut exsurgas et non repellas nos in finem, ne obliuiscaris inopiam nostram, et tribulationem  nostram, quoniam humiliata est in puluere anima nostra, adhesit in terra uenter noster. Quando enim corporalibus necessitatibus aggrauamur, uexatur in puluere anima nostra. Dum autem uenter noster terrenis dapibus adheret, eternum nobis minatur interitum. Ostendimus tibi uulnera nostra, tu qui saluator es, exhibe uulneribus medicamina. Nemo enim ab humilitate pulueris liberam habebit animam, nisi tu per inuisibilem donaueris anime contemptum pulueris corporalis. Nec habebit amorem ieiunii et orationis ad contemnendum uentrem, qui terre adheret, nisi tu concesseris. Exsurge, Domine, adiuua nos, et libera nos, propter hoc ipsum quod nominis tui splendore censemur; libera nos ab occupationibus  pulueris, in quibus humiliatur anima nostra, et ab aggrauatione uentris. Quia si harum duarum specierum nobis concesseris dona, contemptum corporis et uentris, liberi erimus in Christo Iesu Domino nostro, per quem et cum quo tibi est Deo Patri et Spiritui sancto honor et gloria in secula seculorum. Amen.



PSALMUS XLIu.



In finem pro his qui commutabuntur filiis Chore, ad intellectum canticum pro dilecto.

Eructauit cor meum uerbum bonum, dico ego opera mea regi. Lingua mea calamus scribe uelociter scribentis. Speciosus forma pre filiis hominum, diffusa est gratia in labiis tuis; propterea benedixit te Deus in eternum. Accingere gladio tuo super femur tuum,  potentissime. Specie tua et pulchritudine tua intende, prospere procede, et regna. Propter ueritatem et mansuetudinem, et iustitiam, et deducet te mirabiliter dextera tua. Sagitte tue acute, populi sub te cadent in corda inimicorum regis. Sedes tua, Deus, in seculum seculi, uirga directionis uirga regni tui. Dilexisti iustitiam, et odisti iniquitatem, propterea unxit te Deus, Deus tuus, oleo letitie pre consortibus tuis. Myrrha, et gutta, et casia a uestimentis tuis, a domibus eburneis, ex quibus delectauerunt te filie regum in honore tuo. Astitit regina a dextris tuis in uestitu deaurata, circumdata uarietate. Audi, filia, et uide, et inclina aurem tuam, et obliuiscere populum tuum et domum patris tui. Et concupiscet rex decorem tuum, quoniam ipse est Dominus Deus tuus, et adorabunt eum. Et  filie Tyri in muneribus uultum tuum deprecabuntur, omnes diuites plebis. Omnis gloria eius filie regis ab intus, in fimbriis aureis circumamicta uarietatibus. Adducentur regi uirgines post eam, proxime eius afferentur tibi. Afferentur tibi in letitia et exsultatione, adducentur in templum regis, Pro patribus tuis nati sunt tibi filii, constitues eos principes super omnem terram. Memores erunt nominis tui, Domine, in omni generatione et generationem. Propterea populi confitebuntur tibi in eternum, et in seculum seculi.



COMMENTARIUM.

Eructauit cor Patris uerbum bonum, omnia per ipsum facta sunt . Quia uniuersa suum eum Creatorem agnoscunt. Regi suo opera sua dicunt,  hoc est, omnia que subsistimus et mouemur, et sumus opera tua. Lingua mea calamus est. Cuius calamus? Scribe, inquit, uelociter scribentis. Quid turbanter, quid festinanter lingua prophete proferre uult, audiamus: Hoc, inquit, uerbum quod Pater eructauit, cuius omnia que sumus opera sumus, speciosus forma apparebit, et preerit filiis hominum, speciosus forma, id est, uirginea forma erit ortus eius. Et effusa gratia a labiis eius egredietur, per quam benedictus erit in eternum. Et accingit gladium suum super femur, ad amputandas omnes libidines. Ostendens speciem suam, id est, manifestans Patrem, et pulchritudinem suam, id est, et Spiritum sanctum. Species enim Filii Pater est, et pulchritudo eius, Spiritus sanctus: et in his intendit et prospere procedit,  et regnat propter ueritatem: propter hanc de celo descendit, quia perierat a filiis hominum: propter hanc procede, et regna propter ueritatem. Nec solum propter ueritatem, sed et propter mansuetudinem, et propter iustitiam Trinitas regnat. Pro his tribus speciebus in Christo, propter ueritatem, Pater ueritatis est. Propter mansuetudinem Filius, qui exinaniuit seipsum, et cum esset equalis Patri, formam serui suscepit , in qua speciosus apparuit, et propter iustitiam eius Spiritus sanctus; sic enim dicit ad Ioannem cum baptizaretur, Sic decet nos implere omnem iustitiam . Et his dictis aperti sunt celi, et in specie columbe uenit in eum Spiritus sanctus. Post hec deduxit eum mirabiliter dextera eius,  ex qua cecos illuminabat, infirmos curabat, mortuos suscitabat. Sagitte autem eius acute, omnibus notum est, sic ut ipsi mundi amatores pingerent sibi spiritum immundum in specie cupidinis, intendentis arcum, et exprimentis sagittas, in amorem libidinis uulnerantes. Ita ergo hic noster exprimet sagittas acutas potentissimas in amore regni celorum, ita ut renuntient homines et patrem et matrem, et omnia que possident. Insuper et seipsos abnegent et sequantur eum. Iste sagitte amicos regis liberant, inimicos regis occidunt. In corde enim percutiuntur, ubi eorum suggestiones inueniunt. Cum enim obtinuerint iste sagitte in corde nostro uictoriam, tunc sedem Christi in mente nostra suscipimus, et uirgam rectam, hoc est, regulam recte fidei, uirgam regni  eius appetimus, in qua sub disciplina agentes diligimus iustitiam, et odimus iniquitatem: eum scilicet imitantes quem unxit Deus oleo letitie pre consortibus suis. Sicut enim speciosus forma pre filiis hominum in carne natus apparuit, sic unctus chrismate pre omnibus Christus iehsu apparuit. Multi filii hominum sancti ab Abel usque ad Christum, sed nullus ex uirgine natus. Nullus hac specie editus, hac forma manifestatus. Quis, inquit, erit similis Deo inter Filios Dei? ut subaudiamus, illi gratia filii, hic natura: et multi Christi unctione olei, hic autem angelis adorantibus, stellis indicantibus, prophetis preconantibus, Ioanne metuente, celis apertis, Patre de celis clamante, Spiritu sancto adueniente de celis, et in eo manente, Christus est pre omnibus  participibus, quibus hoc comparticipatus est nomen. Myrrha et gutta et casia a uestimentis eius. Myrrha in assumptionem corporis. Gutta cum attactu uestimentorum eius homines saluabantur. Casia cum odor uite credentibus probatur. Contra hoc uenit, ut dicatur, et Iudas uestimentum eius tetigit et periit. Milites autem etiam possederunt uestimentum eius. Et pro hoc ipsum ad interitum sunt deuoluti. Quomodo ergo odore uestimentorum eius salus anime gignebatur. Audi Apostolum dicentem: Aliis quidem odor uite in uitam, aliis uero odor mortis in mortem . Sane illud considerandum est, quod domus eum eburnee delectant. Eburnea domus est corpus castum, in qua tinea non facit ullam libidinem peccati. Unde anime dicitur, in cuius potestate datum est  corpus: Audi, filia, et uide, inclina aurem tuam his uerbis, ut obliuiscaris populum, id est, exempla peccantium, et domum patris tui, id est, imitationem Ade patris tui secundum carnem. Quare hoc? Quia concupiuit rex decorem tuum. Quis iste rex est? Quem adorant, inquit, filie Tyri in muneribus. Si enim Tyrus, que superstitiosior ceteris ciuitatibus semper fuit, dat adorantes animas Christo, et munera offerentes, quanto magis uultum eius adorabunt omnes diuites plebis? Sane gloriam omnem quam in gemmis regine circumferunt extrinsecus ad uidendum hominibus, hic omnem gloriam filie regis ab intus esse uult in penetralibus mentis, ibi eam uult in fimbriis aureis circumdari uarietate uirtutum.  Tunc adducentur uirgines, incorrupta fides, patientia, prudentia, et proxime earum adducentur in letitiam et exsultationem, ut intrent in templum regis. Ubi pro duodecim patriarchis nati sunt Deo filii alii duodecim, quos constituit principes iehsu, super omnem terram memores nominis sui in omni gente, cum eis diceret, Baptizate omnes gentes . Propterea populi confitentur Deo in eternum, et in omnia secula seculorum. Amen.



PSALMUS XLu.



In finem filiis Chore pro arcanis.

Deus noster refugium et uirtus, adiutor in tribulationibus que inuenerunt nos nimis. Propterea non timebimus dum turbabitur terra, et transferentur montes  in cor maris. Sonuerunt et turbate sunt aque eorum, conturbati sunt montes in fortitudine eius. Fluminis impetus letificat ciuitatem Dei, sanctificauit tabernaculum suum Altissimus. Deus in medio eius non commouebitur, adiuuabit eam Deus mane diluculo. Conturbate sunt gentes, et inclinata sunt regna, dedit uocem suam, mota est terra, Dominus uirtutum nobiscum, susceptor noster Deus Iacob. uenite et uidete opera Domini, que posuit prodigia super terram, auferent bella usque ad finem terre. Arcum conteret et confringet arma, et scuta comburet igni. uacate et uidete, quoniam ego sum Deus, exaltabor in gentibus, et exaltabor in terra. Dominus uirtutum nobiscum, susceptor noster Deus Iacob.



COMMENTARIUM.


Quando in lacrymis et in animi tribulatione fuderis orationem Deo, securus esto, quod Deus tibi et refugium fit, et uirtus efficitur. Incipis non timere dum conturbatur terra corporis tui. Quia transferuntur montes apostoli Domini, altitudinem eius predicantes. Ipsi transferuntur, in corde maris, in mentibus seculi fluctuantis, quantumuis sonent et turbentur aque eius, et conturbentur etiam ipsi montes, id est, apostoli in fortitudine eius, id est, in passione eius, quantauis peccata sint que conturbent animas, et predicantibus apostolis, hi qui peccatorum opprimuntur conscientia, tribulentur; unus impetus Iordanis dat remissam peccatorum, et letificat ciuitatem Dei, cum sanctificat tabernaculum corporis tui Spiritus sanctus. Deus iam in te non commouebitur,  cum adiuuat animam tuam Deus aspectu suo. Hebreus dicit: Adiuuauit eum Deus mane diluculo, id est cum tenebre peccatorum per fluminis impetum transierint, Deus, qui lux est, initium lucis dat in cor eius, et adiuuat eam, id est, animam que dicit: Dominus uirtutum nobiscum, susceptor noster Deus Iacob, quantumcunque conturbentur gentes, id est, idola colentes aduersus martyres Domini, quantumuis inclinentur regna ad persecutionem eorum, dat uocem suam Altissimus in corde eorum, et ita mouetur terra corporis eorum, ut penitus non timeant eos qui occidunt corpus: timentes autem illum, qui et animam et corpus potest perdere in gehennam. Ita contemnunt animas eorum, ut passionibus suis arcus  eorum conterant, et arma eorum confringant. Qui hoc faciunt? qui uacant ab omnibus mundi curis, et uident quoniam ipse est Deus qui negatur a gentibus, qui a Iudeis crucifigitur, hic nostrum refugium, hic nostra uirtus, hic noster adiutor, hic Deus uirtutum, hic susceptor noster est, qui est etiam Deus Iacob regnans cum Patre et Spiritu sancto nunc et semper, et in omnia secula seculorum. Amen.



PSALMUS XLuI.



In finem pro filiis Chore, psalmus Dauid.

Omnes gentes plaudite manibus, iubilate Deo in uoce exsultationis. Quoniam Dominus excelsus, terribilis, rex magnus super omnem terram. Subiecit populos nobis, et gentes sub pedibus nostris. Elegit nobis hereditatem  suam speciem Iacob quam dilexit. Ascendit Deus in iubilo, et Dominus in uoce tube. Psallite Deo nostro, psallite regi nostro, psallite. Quoniam rex omnis terre Deus, psallite sapienter. Regnabit Deus super gentes, Deus sedet super sedem sanctam suam. Principes populorum congregati sunt cum Deo Abraham, quoniam dii fortes terre uehementer eleuati sunt.



COMMENTARIUM.

Omnes gentes plaudite manibus. Sicut in aduentu diaboli omnibus gentibus planctus indictus est: Audiuimus enim uocem de celo dicentem, ue terre et mari, quia proiectus est diabolus ad uos ; ita in aduentu Domini Iesu, in uoce exsultationis dicitur: Omnes gentes plaudite manibus, Deus enim  summus, Deus terribilis, qui est magnus super omnem terram, hic subiecit populos nobis. Hoc apostoli dicunt: Subiecit populos nobis, et gentes sub pedibus nostris. Quando hoc fecit? Quando elegit nobis hereditatem suam in specie Marie, quam dilexit Spiritus sanctus, tunc ascendit in strepitu et in uoce tube. Herodes turbatur, pastores terrentur, magi fugiunt, infantes occiduntur, angeli psallunt, dicentes: Gloria Deo in excelsis; qui dicunt pastoribus, quia ecce regnat Deus super omnes gentes, Deus sedet super sedem sanctam suam. Si sedes eius ubicunque uirginitas illibata fuerit, quanto magis in Maria? Principes populorum conuenerunt cum Deo Abraham. Principes hoc loco angelos indicat, qui cum Deo Abraham ad Mariam conuenerunt, quando  gloriam cecinerunt. Ut quid autem natus sit rex magnus, et ut quid conuenerunt principes cum Deo Abraham, audiamus. Ideo, inquit, conuenerunt, quia dii fortes terre in superstitionibus suis, et in templis suis nimium eleuati sunt, ut his expulsis atque deiectis, regnet Dominus iehsu Christus super omnes gentes in secula seculorum. Amen.



PSALMUS XLuII.



Psalmus cantici filiis Chore secunda sabbati.

Magnus Dominus et laudabilis nimis, in ciuitate Dei nostri in monte sancto eius. Fundatur exsultatione uniuerse terre mons Sion, latera Aquilonis ciuitas regis magni. Deus in domibus eius cognoscetur cum  suscipiet eam. Quoniam ecce reges terre congregati sunt, conuenerunt in unum. Ipsi uidentes sic admirati sunt, conturbati sunt, commoti sunt, tremor apprehendit eos. Ibi dolores ut parturientis, in spiritu uehementi conteres naues Tharsis. Sicut audiuimus, sic uidimus in ciuitate Domini uirtutum, in ciuitate Dei nostri, Deus fundauit eam in eternum. Suscepimus, Deus, misericordiam tuam, in medio templi tui. Secundum nomen tuum, Deus, sic et laus tua in fines terre, iustitia plena est dextera tua. Letetur mons Sion, et exsultent filie Iude, propter iudicia tua, Domine. Circumdate Sion et complectimini eam, narrate in turribus eius. Ponite corda uestra in uirtute eius, et distribuite domos eius, ut enarretis in progenie altera: Quoniam hic est Deus noster in eternum,  et in seculum seculi, ipse reget nos in secula.



COMMENTARIUM.

Magnus Dominus et laudabilis nimis. Laus Domini pro diuersitate donorum eius et operum est predicanda. Laudatur in sanctis, laudatur in donis cibi carnali et spiritalis, laudatur in fabrica mundi, et in diuersis, ut diximus, largitionibus sue inestimabilis pietatis. In isto autem psalmo, qua de causa laudatur? Quia dilatauit, inquit, exsultationem uniuerse terre a monte Sion, a latere Aquilonis: ibi est ciuitas magni regis, ciuitas Bethleem. In huius ciuitatis grauibus, id est, in his qui nulla sunt leuitate superflui, in his cognitus est Dominus, quando suscepit eam. Quam eam? Exsultationem utique, quam dilatauit  omni terre. In grauibus usque hodie cognoscitur Dominus. Sicut enim si uideas aliquem leuem et uanum, ibi cognoscis diabolum; sic si quem uideris grauitate conspicuum, ibi cognoscis Dominum Iesum Christum. Sicut tunc cognitus est in grauibus, in Marie integritate, et in Ioseph castitate. Statim autem ut in his cognitus est, reges terre turbati sunt. uenerunt enim principes sacerdotum et scribe populi ad regem, et ad stelle indicium interrogati, dixerunt natum Christum in Bethleem Iude: Tunc, inquit, rex turbatus est, et omnis Hierosolyma cum eo . Etiam ipsi uidentes stellam tunc admirati sunt, et tremor apprehendit eos, ita ut admoniti in somnis non redirent ad Herodem regem. Misit autem rex et occidit omnes infantes et ibi matres eorum  dolebant in nece eorum, sicut parturientes doluerant. Dolebant autem in spiritu uehementi. Contrite sunt etiam naues Tharsis. Etymologiam fecit naues Tharsis nominando, quod tempore quo non est inuentus Dominus, et infantes occisi sunt, etiam nauigia regio sunt iussu uexata, quibus magi, qui non redierant ad regem credebant fugere potuisse. Nos autem sicut audiuimus ab eis natum Regem, ita et uidimus in ciuitate Dei nostri, quam fundauit Dominus in eternum. Ibi suscipimus, Deus, misericordiam tuam, in medio templi tui secundum nomen tuum, quo Saluator diceris, ita et laus tua in fines terre; iustitia enim plena est dextera, qua nos dignaris eruere et diabolum subiugare: quo facto letatur  mons Sion, letatur Ecclesia, et exsultant filie Iude, omnes anime ex utero Ecclesie iterata natiuitate progenite, propter iudicia tua, Domine, quibus hoc iudicasti, ut diabolum subiugares, et animas hominum liberares. Nunc uos, o anime liberate et iterum genite, circumdate matrem uestram Sion, et duorum testamentorum plena lactibus ubera sugite, narrate in turribus eius misericordiam, quam consecuti estis. In turribus qui sunt, ciuitatem defendunt, et hostibus resistunt. Ponite corda uestra in uirtute eius. Considerate qua uirtute pro uobis pugnat, et distribuite gradus eius, unumquemque pro suo merito facite ad gradum accedere, ut illi iuste episcopatus sedem, illi iuste presbyterii gradum tradas. Sic distribuite gradus eius, sine pecunia, sine acceptione  persone, ut enarretis in progenie altera. Quia hic est Dominus Deus noster, qui regnat cum Patre et Spiritu sancto Filius Dei, ipse reget nos in secula. Amen.



PSALMUS XLuIII.



In finem pro filiis Chore, psalmus Dauid.

Audite hec, omnes gentes, auribus percipite, omnes qui habitatis orbem. Quique terrigene et filii hominum, simul in unum diues et pauper. Os meum loquetur sapientiam, et meditatio cordis mei prudentiam. Inclinabo in parabolam aurem meam, aperiam in psalterio propositionem meam. Cur timebo in die mala, iniquitas calcanei mei circumdabit me. Qui confidunt in uirtute sua, et in multitudine diuitiarum suarum gloriantur. Frater non redimit, redimet homo, non dabit  Deo placationem suam. Et pretium redemptionis anime sue et laborabit in eternum, et uiuet adhuc in finem. Non uidebit interitum cum uiderit sapientes morientes, simul insipiens et stultus peribunt. Et relinquent alienis diuitias suas; et sepulcra eorum domus illorum in eternum. Tabernacula eorum in progenie et progeniem, uocauerunt nomina sua in terris suis. Et homo cum in honore esset non intellexit, comparatus est iumentis insipientibus, et similis factus est illis. Hec uia illorum scandalum ipsis, et postea in ore suo complacebunt. Sicut oues in inferno positi sunt, mors depascet eos. Et dominabuntur eorum iusti in matutino, et auxilium eorum ueterascet in inferno a gloria eorum. uerumtamen Deus redimet animam meam de manu inferi, cum acceperit me. Ne timueris cum diues factus  fuerit homo, et cum multiplicata fuerit gloria domus eius. Quoniam cum interierit non sumet omnia, neque descendet cum eo gloria domus eius. Quia anima eius in uita ipsius benedicetur, confitebitur tibi cum benefeceris ei. Introibit usque in progenies patrum suorum, et usque in eternum non uidebit lumen. Homo cum in honore esset non intellexit, comparatus est iumentis insipientibus, et similis factus est illis.



COMMENTARIUM

Sola Christi uox omnes uocat simul in unum, exclusa omni acceptione persone diuitem et pauperem, nobilem et ignobilem, nec omnem omnino terrenum apicem dignitatis excludens; omnes inuitat, ex equo  aperiens in psalterio propositionem suam, ostendens quid timendum sit nobis in die mala. Ne iniquitas, inquit, calcanei circumdet me. In se dicit, quod in te timeas. Calcaneus finem corporis notat, ad ipsum serpens attendit, ibi insidiatur. Hoc solum timendum est omnibus, ne in fine suo iniquitate sua capiantur. In quo enim opere quis inuentus fuerit in fine, in eo erit usque in sempiternum. uos autem qui confiditis in uirtute uestra, et in abundantia diuitiarum gloriamini, hoc sciatis, quod nullus uos ab interitu redimat, non pater, non mater, nisi homo Christus iehsu, qui dedit seipsum redemptionem pro omnibus . Nullus uestrum dabit Deo portionem suam, pretium redemptionis anime sue, ut laboret in eternum, et uiuat in finem, et non uideat  interitum, cum uiderit, sapientes morientes. Si enim omnes illi magni, et opimati, et sapientissimi mortui sunt, quomodo non insipientes peribunt, qui congregant diuitias, et miseri dum possunt egentibus dare, nolunt. Hi relinquent alienis diuitias suas. Nam et cum plures domos habeant, sepulcra tantum erunt domus eorum in eternum. Miser homo! hoc dum in corpore est non intelligit, dum quasi pecus ceperit mori, similis erit illis. Interim in hac uia in qua uiuunt, monita sancta scandalum sunt illis, postea in ore suo benedicent. Cum sicut oues in inferno positos, mors eos depascetur, tunc dominabuntur eis iusti in matutino tempore, quando lux resurrectionis inchoauerit, quando gloriosi a gloria sua expulsi parebunt, tunc Deus liberabit animam meam de manu  inferni, accipiens me. Non ergo timeas paupertatem tuam, cum diuitias attendis alienas, quas bene nosti hic a moriente derelinquendas. Non enim quando moritur, secum tollit omnia, neque simul descendit cum eo gloria domus eius. Anima denique eius ab adulatoribus in uita ipsius benedicetur. Post hec confitebitur Deo inuitus, quod eius bonitate multa habuerit, multa potuerit, penitens quod cum posset inopes iuuare, noluerit. Et quia sera confessio fructum indulgentie non capit, tempore quo progenies ingreditur patrum suorum, iam utique deposito corpore, usque in eternum non uidebit lumen. Quare? Quia cum esset in corpore, ista non intellexit, modo comparatus iumentis insipientibus, similis factus est illis. In quo tamen honore fuerit, si forte requiris,  similis Deo fuit, et nunc similis est iumentis insipientibus. Non enim habens in se similitudinem Dei, non uidebit lumen, sed amissa similitudine Dei, dum ceperit quasi pecus uentri et libidini inseruire. Similis pecoribus iam factus, ita uilis erit Deo, quam uile est pecus. Et ideo sic intrat progenies mortuorum in peccatis suis, quos hic in ista uita imitatus, quia ibi sunt patres eorum, non quorum sunt semine propagati, sed quorum sunt opera imitati. Denique Iudei cum filii Abrahe essent, dicit eis Dominus: Si filii Abrahe essetis, opera Abrahe faceretis. uide et quid adiecit: uos ex patre diabolo estis, opera enim patris uostri uultis facere . Sic ergo hic intrat in progenies patrum suorum, usque  in eternum non uidebit lumen. Seruantes autem similitudinem Dei, et non ea abiecta, similitudinem in se peccatorum sumentes, uenient ab Oriente, et Occidente, et recumbent cum Abraham, et Isaac, et Iacob in regno  Patris, et Filii, et Spiri tus sancti, qui regnat in secula seculorum. Amen.



PSALMUS XLIX.



Psalmus Asaph.

Deus Deorum Dominus locutus est, et uocauit terram. A solis ortu usque ad occasum, ex Sion species decoris eius. Deus noster manifeste ueniet, Deus noster et non silebit. Ignis ante ipsum precedet, et inflammabit in circuilu eius tempestas ualida. Aduocauit celum desursum, et terram discernere populum suum.  Congregate illis sanctos suos, qui ordinent testamentum eius super sacrificia. Et annuntiabunt celi iustitiam eius, quoniam Deus iudex est. Audi, populus meus, et loquar; Isrel, et testificabor tibi; Deus, Deus tuus ego sum. Non in sacrificiis tuis arguam te, holocausta autem tua in conspectu meo sunt semper. Non accipiam de domo tua uitulos, neque de gregibus tuis hircos. Quoniam mee sunt omnes fere siluarum, iumenta in montibus et boues. Cognoui omnia uolatilia celi, et pulchritudo agri mecum est. Si esuriero, non dicam tibi, meus est enim orbis terre, et plenitudo eius. Nunquid manducabo carnes taurorum, aut sanguinem hircorum potabo. Immola Deo sacrificium laudis, et redde Altissimo uota tua. Et inuoca me in die tribulationis, eruam te et honorificabis me. Peccatori  autem dixit Deus, Quare tu enarras iustitias meas, et assumis testamentum meum per os tuum? Tu uere odisti disciplinam, et proiecisti sermones meos retrorsum. Si uidebas furem, currebas cum eo, et cum adulteris portionem tuam ponebas. Os tuum abundauit malitia, et lingua tua concinnabat dolos. Sedens aduersus fratrem tuum loquebaris, et aduersus filium matris tue ponebas scandalum, hec fecisti et tacui. Existimasti inique quod ero tui similis, arguam te et statuam contra faciem tuam. Intelligite hec qui obliuiscimini Deum, ne quando rapiat, et non sit qui eripiat. Sacrificium laudis honorificabit me, et illic iter quo ostendam illi salutare Dei.



COMMENTARIUM.

Deus non nomen est Dei, sed indicium quo superius  aliquid indicari humana lingua non possit. Quod nomen participare uolens cultoribus suis, hoc eos fecit nomine uocitari, ut ipse quidem cum sit Deus deorum, qui seruiendo ei hoc meruerint nomine nuncupari. Quando ergo locutus est Pater? Aut quando uocauit terram? Tunc sine dubio, quando ex Sion species decoris apparuit. Ipse tunc manifeste ueniet iudicare seculum per ignem. Ignis denique in conspectu eius ardebit, et circa eum erit tempestas ualida. Tunc congregabuntur apostoli et martyres, et orthodoxi, quique doctores, qui ordinant testamentum eius super sacrificia, in presenti erunt monitores, doctores apostoli. Ipsi sunt celi, qui. narrant gloriam Dei. Tunc ergo cum Deus iudex  esse ceperit, annuntiabunt hi omnes iustitiam eius, qui predicant nunc misericordiam eius. Audi ergo hoc, populus meus, audi et loquar. Tunc testificor te me uenturum esse ad iudicandum, qui nunc ueni ad redimendum. Ego utique Deus tuus, non estimes quia in sacrificiis arguam te; obedientiam uolo magis quam sacrificium. Precepta mea custodiri super sacrificia statui. Non enim manducabo carnes taurorum, aut sanguinem hircorum potabo, quidquid ambulat et uolat, meum est. Quid mihi meum pro tuo porriges? Hoc tuum est, si puro corde mihi laudes effundas, et reddas mihi uotum, quod in baptismate positus deuouisti, quo te renuntiaturum diabolo spopondisti, et mea promisisti seruaturum te esse mandata. Hoc dum feceris, inuoca me in die tribulationis,  tempore quo de isto corpore exies: et eripiam te de manibus demonum, et magnificabis me in donis meis. Tu autem qui lucra sectando gradum sacerdotii, aut tu qui gloriam humanam desideras, aut qui in furto participaris, et si ipse adulter non es, tamen cum adulteris uiuis. Quare tu enarras iustitiam meam, dicit Dominus, cum aduersus fratrem tuum detrahas, et scandalum ponas? An taciturnitatem meam contemnens, speras me tibi esse similem? Ego arguam te, et statuam hec ante faciem tuam, nolite obliuisci, Domino quod promisistis reddite, ne rapiat sicut leo, et non sit qui eripiat. Finis itaque semper ante oculos est habendus, et in Dei laudibus permanendum. Ibi enim est iter in quo ostenditur salutare Dei, qui regnat in secula seculorum.  Amen.



PSALMUS L.



Psalmus in finem Dauid, quando uenit ad eum Nathan propheta, quando intrauit ad Bersabeam.

Miserere mei, Deus, secundum magnam misericordiam tuam. Et secundum multitudinem miserationum tuarum, dele iniquitatem meam. Amplius laua me ab iniquitate mea, et a peccato meo munda me. Quoniam iniquitatem meam ego cognosco, et peccatum meum contra me est semper. Tibi soli peccaui, et malum coram te feci, ut iustificeris in sermonibus tuis, et uincas cum iudicaris. Ecce enim in iniquitatibus conceptus sum, et in peccatis concepit me mater mea. Ecce enim ueritatem dilexisti, incerta et occulta sapientie tue manifestasti mihi. Asperges me, Domine, hyssopo et mundabor,  lauabis me, et super niuem dealbabor. Auditui meo dabis gaudium et letitiam, et exsultabunt ossa humiliata. Auerte faciam tuam a peccatis meis; et omnes iniquitates meas dele. Cor mundum crea in me, Deus, et spiritum rectum innoua in uisceribus meis. Ne proiicias me a facie tua, et Spiritum sanctum tuum ne auferas a me. Redde mihi letitiam salutaris tui, et spiritu principali confirma me. Docebo iniquos uias tuas, et impii ad te conuertentur. Libera me de sanguinibus, Deus, Deus salutis mee, et exsultabit lingua mea iustitiam tuam. Domine, labia mea aperies, et os meum annuntiabit laudem tuam. Quoniam si uoluisses sacrificium dedissem utique, holocaustis non delectaberis. Sacrificium Deo spiritus contribulatus, cor contritum  et humiliatum, Deus, non despicies. Benigne fac, Domine, in bona uoluntate tua Sion, ut edificentur muri Ierusalem. Tunc acceptabis sacrificium iustitie, oblationem et holocausta, tunc imponent super altare tuum uitulos.



COMMENTARIUM.

Quando uenit Nathan propheta ad regem Dauid, non inchoauit peccatum arguere, sed cepit iudicium flagitare, dicens: Audiui te habentem greges ouium et armenta multa, sublatam unam ouiculam pauperi, ipsam solam habenti. Questus iudici regi, dedit rex sententiam dignum esse morte eum qui fecit hanc rem. Tunc Nathan: Tu es, inquit, uir qui fecisti hanc rem: Uriam Hetheum occidisti, et uxorem eius accepisti. Hec dicit Dominus: Non recedet gladius de  domo tua in eternum. Inuenit reum sententia, et rex sub accusatore positus, deposita potestate, suo iudicio condemnatur. Deus enim uenit ad eum abditus in Nathan, occultus in propheta, et ipse per prophetam postulauit iudicium homo, uicit Deus. Deus enim iustificatus est in sermonibus suis, quibus ab homine flagitauit sententiam, iudicauit sententia inter Deum irascentem et hominem delinquentem, et uicit Deus iudicatus ab homine. Dixit enim homo: Dignus est morte uir qui fecit hanc rem. Deus ergo qui hanc uolebat in reum promulgare sententiam, uenit ad iudicium, ut, si iudicatum fuisset non debere hoc factum ulcisci, non iustificaretur in sermonibus suis, et non uinceret iudicatus. At ubi dictum est: Morte dignus est uir qui fecit hanc rem, Deus qui uenerat  ad iudicium iudicandus, iustificatus est in sermonibus suis, et uicit dum iudicatur. uideamus nunc quid egit uictoria Dei, tenuit imperatorem captiuum, et tradidit sententie reum. Reus ad clementiam conuolat, et exuens se purpura, induit se cilicio, cinerem tanquam panem manducans, et potum suum lacrymis miscens. Ostende, inquit, Domine, quibus factis mutetur sententia. Si enim mihi in hac humilitate posito dignatus fueris indulgere, etiam impii ad te conuertentur. Miserere, obsecro, secundum magnam misericordiam tuam, quoniam iniquitatem meam ego agnosco. Agnosco iuste iratum te, iniuste egisse me. Tibi soli peccaui: omnis qui sub iudicio uiuit, cum deliquerit, peccat Deo, peccat et legibus mundi. Hic autem rex sub nullo alio nisi sub Deo  solo agens, ipsum solum super potestatem suam metuens, Deo soli peccauit. Malum, inquit, coram te feci, non fugi a facie tua. uolui enim ut iudicares me delinquentem, potius quam ligares me fugientem. In iniquitatibus conceptus sum. Seruauit in confessione sua Creatoris bonum. Non enim dixit, Cum iniquitatibus, aut cum peccatis genuit me mater mea, sed, In iniquitatibus conceptus sum, et in peccatis genuit me mater mea. Dicendo enim matrem in suis iniquitatibus eum concepisse, et in peccatis seculi peperisse, signauit. Quia omne peccatum corde concipitur, et ore consummatur. Hic autem qui nascitur, sententiam Ade habet, peccatum uero suum non habet. Tu, Domine, ueritatem dilexisti  Tempore quo ego falsitatem composui, ut in grauiori pugna poneretur. Urias, hoc incertum et occultum in peccatis meis, quod erat in corde meo manifestasti mihi, et ita manifestasti mihi, ut ego contra meipsum proferrem sententiam. uerum quia aspersione hyssopi purificationem fieri sordium precepisti, Asperges me hyssopo, et mundabor; lauabis me et super niuem dealbabor. Hoc fiet, si auditui meo dederis letitiam, cum dictum fuerit mihi: Pastor ouium, Nuntio tibi gaudium magnum, quia natus est hodie Dominus ex semine Dauid secundum carnem . Ecce gaudium per quod exsultent ossa humiliata, per quod auertis, Deus, faciem tuam a peccatis meis; per quod omnes iniquitates meas deles, per ipsum cor mundum creas in  me, Deus, per ipsum spiritum rectum innouas in uisceribus meis, ut desiderio spiritali desiderium carnale excludam, et ita quidquid peruersum est exsecrer, ut quidquid rectum coram te probatur amplectar. Hec deprecantem non me proiicias a facie tua, et Spiritum sanctum tuum ne auferas a me. Sed redde mihi letitiam quam perdidi, et spiritum quem ad confirmandam indulgentiam tribuis, per ipsum confirma me. Tertio autem spiritum nominando, Trinitatem in unitate esse perdocuit. Cum ergo, inquit, me confirmaueris, deinde indulgentiam tuam docebo et ego iniquos, quia misereris et indulges impiis penitentibus: et hec audientes impii, per penitentiam ad te conuertentur. Libera me de sanguinibus. De hac utique sententia qua dixisti:  Non recedet gladius de domo tua , libera me ab hac sententia, ut exsultet lingua mea iustitiam tuam. Labia autem mea que a reatu meo clausa sunt, tu ea aperies indulgentia tua, quibus apertis, os meum annuntiat laudem tuam. uerum quia in lege tua scriptum est quod sacrificium pro unoquoque peccato offerri debeat, nunc uero placari sacrificiis non uis, quod utique si uelles offerrem; quia ergo his non delectaris, offero tibi in sacrificio spiritum contribulatum, cor contritum et humiliatum, ut benigne facias in bona uoluntate tua super Sion, ut auferas gladium ab ea, quem pro peccato meo constituisti, ut non destruantur, sed magis edificentur muri Ierusalem. Tunc ibi accepta erunt sacrificia iustitie in oblationibus spiritus contribulati, et in  holocaustis cordis humiliati. Et super altare tuum imponentur uituli, id est, iuuenes qui cognoscunt tibi luxuriam ita displicere, ut punias, et per lacrymas spiritus contribulati delictum eius indulgeas. Hi uituli qui inferiores uitiis luxurie erant, a semetipsis uoluntate super altare tuum, id est, in altitudine casti consilii imponentur. Quod autem solam historiam tractauimus eius uersiculi quo iustificatur Deus in sermonibus suis, et uincit dum iudicatur: hec res in iudicio Saluatoris impleta est, uicit enim cum iudicatus est in passione sua, et sic uicit, ut obtineret omnem principatum, et potestatem, et uirtutem: tamen et quotidie iudicatur, sed dum iudicatur uincit. Dicere enim solemus, Ut quid  mihi sic fecit Deus? Quare hoc? Ecce iniqui regnant, iusti affliguntur, uincit cum iudicatur. Ut medicus qui desperatis iubet ad uelle seruiri, et omnia que desiderant, precipit non negari. Quos autem scit posse saluari, iubet eos aretari, amaris potionibus potari, ferro secari, cauteriari. Sic fiet, ut dum saluati fuerint abstinentes, et mortui fuerint desideriis propriis acquiescentes, iustificabitur medicus in sermonibus suis. Dicitur ei: Nos te iniuste culpabamus, dum ligares, dum secares homines bonos, et malos nec secares, nec affligeres, insuper etiam permitteres suis desideriis frui. Huc accedit ut dicamus de Deo, quia quem diligit Dominus corripit . Sed rogemus ut corripiat nos iustus in misericordia sua, ut iudicia eius adiuuent nos,  per Dominum nostrum Iesum Christum, qui regnat in secula seculorum. Amen.



PSALMUS LI.



In finem intellectus Dauid, cum uenit ad eum Dech Idumeus, et nuntiauit Sauli: uenit Dauid in domum Achimelech.

Quid gloriaris in malitia, qui potens es in iniquitate? Tota die iniustitiam cogitauit lingua tua, sicut nouacula acuta fecisti dolum. Dilexisti malitiam super benignitatem, iniquitatem magis quam loqui equitatem. Dilexisti omnia uerba precipitationis, lingua dolosa. Propterea Deus destruet te in finem, euellet te et emigrabit te de tabernaculo tuo, et radicem tuam de terra uiuentium. uidebunt iusti et timebunt, et super eum ridebunt et dicent, Ecce homo qui non posuit Deum adiutorem  suum. Sed sperauit in multitudine diuitiarum suarum, et preualuit in uanitate sua. Ego autem sicut oliua fructifera in domo Dei, speraui in misericordia Dei in eternum, et in seculum seculi. Confitebor tibi in seculum, quia fecisti, et exspectabo nomen tuum, quoniam bonum in conspectu sanctorum tuorum.



COMMENTARIUM.

Fugiens Dauid a facie Saulis, uenit ad Achimelech sacerdotem, et panes sanctos inueniens, assumpsit ipse et qui cum eo erant. Quem cum prohiberet sacerdos, prohibendi causam Dauid prodidit, dicens: Mundi sumus ego et pueri mei a mulieribus . Cum ergo fugeris gladium principis mundi, et ad altare conuolaueris, et mundus panem sanctum assumpseris,  non deerit qui te diaboli impulsione affligat, persequatur, detegat. Et quia hoc ipsum non alius nisi diabolus operatur, ipsi diabolo tota uerba huius psalmi stans in oratione cantabis, dicens: Quid gloriaris in malitia, qui potens es in iniquitate, tota die, id est, omni die, iniustitia in cogitationibus agis. Lingua tua non cessat contra iustitiam cogitationibus ministrare consilia. Sicut nouacula acuta faciens dolum, tanto acumine concinnas dolos, ut homo ipse sui in perniciem elaboret, et agens precipitium suum gaudeat. Propter hoc Deus destruet te in finem. Cum enim finem fecerit homo peccatis suis a te persuasis, Deus destruet te, et euellet te de corde eius, quia hoc est tabernaculum Dei, et radicem tuam de terra uiuentium,  id est, de corpore uiuentium Deo. uidebunt iusti astutias tuas, et timebunt Dominum, et super suggestiones tuas ridebunt, et dicent: Nos in omni opere Deum in auxilium postulamus. Tu uero opus quod perpetrare suades, non ponitur ibi Deus in adiutorio, sed qui operantur hec, sine Deo sunt, spem suam in diuitiis mundi ponentes; si diuites sunt, de diuitiis mundi presumentes; si pauperes sunt, a diuitibus mundi, et non a Deo auxilium postulantes. Preualent in uanitate sua; sed his deficientibus, Qui sperat in misericordia Dei, erit sicut oliua fructifera in domo Dei, sperans in misericordia eius in eternum; et confitebitur Domino in seculum beneficia eius in conspectu omnium sanctorum Dei, qui regnat in secula seculorum. Amen.



PSALMUS LII.



In finem intellectus Dauid pro Amalech.

Dixit insipiens in corde suo, non est Deus. Corrupti sunt et abominabiles facti sunt in iniquitatibus: non est qui faciat bonum. Deus de celo prospexit super filios hominum, ut uideat si est intelligens aut requirens Deum. Omnes declinauerunt, simul inutiles facti sunt, non est qui faciat bonum, non est usque ad unum. Nonne scient omnes qui operantur iniquitatem, qui deuorant plebem meam ut cibum panis? Deum non inuocauerunt, illic trepidauerunt timore, ubi non fuit timor. Quoniam Deus dissipauit ossa eorum qui hominibus placent, confusi sunt, quoniam Deus spreuit eos. Quis debit ex Sion salutare Isrel, cum conuerterit Deus captiuitatem plebis sue, exsultabit Iacob, et letetur  Isrel.



COMMENTARIUM.

Quando Dominus de celo prospexit per Iesum super filios hominum, uidens eum stultus populus Iudeorum. dicit in corde suo: Non est Deus. Omnes corrupti, omnes abominabiles facti sunt, non uoluntate Dei, sed in uoluntatibus suis, ita ut non esset in eis, qui facerent bona usque ad unum. Dicendo usque ad unum, de his dixit qui dicunt de Christo, Non est Deus. Nam si de omnibus hominibus generaliter dixisset, non diceret esse plebem suam, que deuoratur ab eis sicut esca panis. Ab his utique qui Deum cum non inuocauerunt, qui ibi trepidabant timore, ubi non est timor, id est, in custodia sabbati, in baptismatibus calicum, et urceorum. Deus autem dissipat  ossa eorum qui hominibus placent. Unde magister noster Paulus dicit: Ego si adhuc uellem hominibus placere, Christi seruus non essem . Ergo dum adhuc Iudeus esset, ostendit hominibus placuisse. Qui autem illis placere uolunt, inquit, confundentur, quia Deus spreuit eos. Qui Deus? Qui dedit ex Sion salutem Isrel; Iacob supplantator, Isrel uidens Deum interpretatur. Ergo et Iacob letetur, quia supplantant inimicum; et Isrel exsultet, quia uidetur inuisibilis Deus in genere eius facie ad faciem, qui regnat in secula seculorum. Amen.



PSALMUS LIII.



In finem in carminibus intellectus Dauid, cum uenissent  Cyphei, et nuntiassent Sauli, Nonne Dauid absconditus est apud nos?

Deus, in nomine tuo saluum me fac, et in uirtute tua libera me. Deus exaudi orationem meam, auribus percipe uerba oris mei. Quoniam alieni insurrexerunt aduersum me, et fortes quesierunt animam meam, et non proposuerunt Deum ante conspectum suum. Ecce enim Deus adiuuat me, et Dominus susceptor est anime mee. Auerte mala inimicis meis, et in ueritate tua disperde illos. uoluntarie sacrificabo tibi, et confitebor nomini tuo, Domine, quoniam bonum est. Quoniam ex omni tribulatione eripuisti me, et super inimicos meos despexit oculus meus.



COMMENTARIUM.

Deus, in nomine tuo saluum me fac. Iste sermo  orationis causas suas exsequitur. Libera me, inquit, quia alieni insurrexerunt in me, et fortes quesierunt animam meam; hi qui non proponunt Deum ante oculos suos. Dicit titulus, et qui alieni, et qui sint qui querunt animam eius. Qui ostenditur ad inimicos suos isse, et per eos euadere uoluisse. uide, amice, ne te credas inimicis in toto, uide ne in necessitate positus furtum facias, et eo te putes posse refici, ne dicas de bono quia malus est, dum uis hominibus complacere, ne a uirtutibus pergas ad uitia, faciente aliqua necessitate, noli te eis credere. Ideo enim te suscipiunt, ut simulent tibi latibulum. Ceterum tradere te uolunt in gaudio ei qui te persequitur. Felix si non te credideris eis. Si uero credideris, clama ut propter nomen suum saluum te faciat Dominus, ut  uoluntatem tuam liberam faciat. Quia quandiu in uitiorum consensu iacet, libera non est. Cum autem Dominus adiuuauerit te, inimicos tuos disperdiderit, tunc uoluntarie sacrificabis ei, cum ex omni tribulatione eripuerit, et inimicos tuos despiciet oculus eius, qui regnat in secula seculorum. Amen.



PSALMUS LIu.



In finem in carminibus intellectus Dauid.

Exaudi, Deus, orationem meam, et ne despexeris deprecationem meam, intende mihi et exaudi me. Contristatus in exercitatione mea, et conturbatus sum a uoce inimici, et a tribulatione peccatoris. Quoniam declinauerunt in me iniquitates, et in ira molesti erant mihi. Cor meum conturbatum est in me, et formido  mortis cecidit super me. Timor et tremor uenerunt super me, et contexerunt me tenebre. Et dixi, Quis dabit mihi pennas sicut columbe, et uolabo, et requiescam. Ecce elongaui fugiens, et mansi in solitudine. Exspectabam eum qui saluum me facit a pusillanimitate spiritus et tempestate. Precipita, Domine, diuide linguas eorum, quoniam uidi iniquitatem et contradictionem in ciuitate. Die ac nocte circumdabit eam; super muros eius iniquitas, et labor in medio eius et iniustitia. Et non defecit de plateis eius usura et dolus. Quoniam si inimicus meus maledixisset mihi, sustinuissem utique. Et si qui oderat me, super me magna locutus fuisset, abscondissem me forsitan ab eo. Tu uero homo unanimis, dux meus, et notus meus. Qui simul mecum  dulces capiebas cibos, in domo Dei ambulauimus cum consensu. ueniat mors super illos, et descendant in infernum uiuentes. Quoniam nequitia in habitaculis eorum, in medio eorum. Ego ad Dominum clamaui, et Dominus saluabit me. uespere, et mane, et meridie, narrabo et annuntiabo, et exaudiet uocem meam. Redimet in pace animam meam ab his qui appropinquant mihi, quoniam inter multos erant mecum. Exaudiet Deus, et humiliabit illos, qui est ante secula. Non enim est illis commutatio, et non timuerunt Deum, extendit manum suam in retribuendo. Contaminauerunt testamentum eius, diuisi sunt ab ira uultus eius, et appropinquauit cor illius. Molliti sunt sermones eius super oleum, et ipsi sunt iacula. Iacta super Dominum curam tuam, et ipse te enutriet, non dabit in eternum fluctuationem  iusto. Tu uero, Deus, deduces eos in puteum interitus. uiri sanguinum et dolosi non dimidiabunt dies suos, ego autem sperabo in te, Domine.



COMMENTARIUM.

Primus conuersationis status est, ut contristetur homo in exercitatione delictorum, et conturbetur potius quam delectetur a uoce inimici, et tribulatione peccatorum. ueniat formido mortis super eum, ne in peccatis moriatur, et contegant eum tenebre exteriores, ubi est fletus et stridor dentium . Sed si fieri potest, accipiat pennas animi in Spiritu sancto, sicut columbe descendentis de celo, et euolet fugiens inimicorum manus, longe uadat, fugiat a peccato, et quasi in solitudine positus, sic nullis  curis inuoluatur humanis. Tunc enim exspectat Deum qui saluat eum a pusillanimitate et tempestate, ut precipitet Dominus, et diuidat linguas eorum. Quoniam uidit iniquitatem, et contradictionem in ciuitatem, que iniquitas, et die et nocte circumdat eam super muros eius, id est, diabolus circumdat animam super muros eius, ubicunque se uitiis repugnare posuerit. Et non defecit de plateis eius, id est, in cogitationibus eius usura et dolus. Quoniam si inimicus maledixisset mihi, id est, si ipse diabolus per se mala loqueretur aduersum me, quia certus sum, quod me odiret, absconderem me ab eo. Nunc uero tu unanimis, dux meus, et notus meus, id est, homo meus, exterior homo, utique corporalis, qui simul mecum dulces communicas cibos in mensa mysterii, tu contra  me agis, tu cum inimicis meis delectaris in consiliis eorum, per te ueniunt ad me, ueniat mors super eos. Et quia natura immortales sunt, descendant in infernum uiuentes, quia nequitia in hospitiis eorum: in medio eorum, id est, in suggestionibus eorum, id est, in medio suggestionum eorum. Si ergo ad Dominum clamaueris, et uis ut Dominus iehsu exaudiat te, uespere, et mane, et meridie, ipsi narrabis, ipsi confiteberis, ipsi preces effundes, et sine dubio ita exaudiet uocem tuam, ut liberet a bello eorum animam tuam, ab his qui approximant ei. Et inter multos hos, ipse erit tecum qui humiliet eos, qui se nunquam mutant, qui nunquam timent Deum. Extendit manum suam Deus, in retribuendo eis, quia ipsi sunt qui  contaminant per consensum nostrum testamentum eius, et quamuis diuisi sint ab ira uultus eius, quia impassibilis est, tamen appropiat cor eius. Non eum latet, quia molliunt suggestionum suarum sermones super oleum, et ipsi sunt iacula. Tu uero, Christiane, iacta in Deum cogitationem suam, et ipse te enutriet. Noli dicere, Quid manducabo, quid bibam, quo operiar ? Per istas enim cogitationes demones ipsi sunt iacula, quos deducet Dominus in puteum interitus, si tu in Deo iactaueris cogitatum tuum: et tibi quidem tollet fluctuationem, illos uero uiros sanguinum et dolosos non permittet nec dimidiare dies suos, id est, ad quantum tentationes parant, non permittit eos, nec dimidiare in te, si dixeris in toto corde: Ego in te spero, Domine, qui regnas in secula  seculorum. Amen.



PSALMUS Lu.



In finem pro populo, qui a sanctis longe factus est, in tituli inscriptione ipsi Dauid, cum tenerent eum Allophyli in Geth.

Miserere mei, Deus, quoniam conculcauit me homo, tota die impugnans tribulauit me. Conculcauerunt me inimici mei tota die, quoniam multi bellantes aduersum me. Ab altitudine dici timebo, ego uero in te sperabo. In Deo laudabo sermones meos, in Deo speraui, non timebo quid faciat mihi caro. Tota die uerba mea exsecrabantur, aduersum me omnes cogitationes eorum in malum. Inhabitabunt et abscondent, ipsi calcaneum meum obseruabunt. Sicut sustinuerunt animam meam, pro nichilo saluos facies illos, in ira populos confringes.  Deus, uitam meam annuntiaui tibi, posuisti lacrymas meas in conspectu tuo. Sicut et in promissione tua, tunc conuertentur inimici mei retrorsum. In quacunque die inuocauero te, ecce cognoui quoniam Deus meus es. In Deo laudabo uerbum, in Domino laudabo sermones, in Deo speraui, non timebo quid faciat mihi homo. In me sunt, Deus, uota tua, que reddam laudationes tibi. Quoniam eripuisti animam meam de morte, et pedes meos de lapsu, ut placeam coram Deo in lumine uiuentium.



COMMENTARIUM.

Si tenuerint te Allophyli, et a sanctis cogitationibus longe fecerint, clama ad Deum, dicens: Miserere mei, Domine, quoniam conculcauit me homo, utique exterior. Per te enim agunt contra te, per ipsum tota  die pugnant aduersum te inimici tui. Sed hi qui bellant aduersum te, timebunt, si dixeris Deo: Ego, Domine, in te sperabo, non timebo quid faciat mihi caro. Inimici mei uerba mea exsecrantur, dicentes: Ita iste castitatem docet, seminemus ei libidines: hic qui contemptum mundi predicat, amorem pecunie immittamus ei. Aduersum te ergo sunt iusti, consilia eorum in mala, tanta subtilitate agentes, ut absconditi tibi sint; quod demones sint, putas autem angelos Dei ministrare consilium. Illi autem inimici tui sunt, calcaneum tuum obseruantes, id est, finem tuum exspectantes. Sustinet animam tuam pro nichilo, ut dum se uilem estimat, pro parui temporis delectamento, pereat in eternum. Anima autem dum  uulneratur pro nichilo, illi qui eam uulnerant, salui sic esse uidentur: uictoria enim hostium salus est hostium. Ne ergo eueniat, clama ad Deum, nuntia ei uitam tuam, pone lacrymas tuas in conspectu eius, et sicut promisit, quoniam qui sperat in me, liberabo eum. Sicut in promissione sua pollicitus est, ita conuertat inimicos tuos retro: ut cognoscas quia tecum est Deus tuus, et incipias in Deo laudes canere, et non timere quid faciat tibi homo, siue caro, siue ipse qui inimicus homo in Euangeliis Christi detegitur tritico superseuisse zizanias: tunc ergo uota tua reddes Domino, que in baptismo positus promisisti, renuntiare te diabolo, et omnibus pompis, et criminibus eius. Tunc, inquam, cum eripuerit Dominus animam tuam de morte luxurie, et oculos tuos  de interitu concupiscentie, et pedes tuos a lapsu, tunc placebis in lumine uiuentium, faciente Domino Iesu Christo, per quem, et cum quo tibi Deo Patri cum Spiritu sancto est una diuinitas, ante omnia et nunc, et in cuncta secula seculorum. Amen.



PSALMUS LuI.



In finem, ne disperdas Dauid, in tituli inscriptione, cum fugeret a facie Saul regis Isrel in speluncam.

Miserere mei, Deus, miserere mei, quoniam in te confidit anima mea. Et in umbra alarum tuarum sperabo, donec transeat iniquitas. Clamabo ad Deum altissimum, Deum qui benefecit mihi. Misit de celo et liberauit me, dedit in opprobrium conculcantes me. Misit Deus misericordiam suam, et ueritatem suam, et  eripuit animam meam de medio catulorum leonum, dormiui conturbatus. Filii hominum dentes eorum arma et sagitte, et lingua eorum gladius acutus. Exaltare super celos, Deus, et super omnem terram gloria tua. Laqueum parauerunt pedibus meis, et incuruauerunt animam meam. Foderunt ante faciem meam foueam, et inciderunt in eam. Paratum cor meum, Deus, paratum cor meum; cantabo et psalmum dicam Domino. Exsurge gloria tua, exsurge psalterium et cithara, exsurgam diluculo. Confitebor tibi populis, Domine, et psalmum dicam tibi in gentibus. Quoniam magnificata est usque ad celos misericordia tua et ueritas tua usque ad nubes. Exaltare super celos, Deus, et super omnem terram gloria tua.



COMMENTARIUM.

Cum fugeris a facie principis huius mundi persequentis te, sicut Saul persequebatur Dauid, speluncam pete, id est, ita te constitue, ut ab inimico tuo inueniri non possis. Et tu quidem inimicum tuum inter manus habeas, ille uero te nec uideat. Hoc enim eueniet, si ex toto corde dicas Deo: Et in umbra alarum tuarum spero, donec transeat iniquitas, et clames a Deum altissimum: ipse mittit de celo, et liberat te, et dat in opprobrium conculcantes te. Si quod dicis Deo: In te confidet anima mea, non fallat, si uere quod in ipso confidas factis ostendis. Qui enim in ipso confidit, non confidet in alio, non in auro, non in predio, non in aliqua uirtute terrena;  alioquin in aliis confidens, mentitur Deo, dicens: In te confidet anima mea. Si uero in ipso confidit, eripit animam eius de medio catulorum leonum, ubi dormierat conturbatus. Ubicunque desperatio est recuperationis, somnus mortis incumbit; nominauit catulos leonum, quorum dentes asseruit arma et sagittas, et linguam gladium acutum: Et in his dormiui, ait, conturbatus. O somnum! Credo hic ille somnus est de quo idem Psalmista dicit: Dormitauit anima mea pre tedio . Si ergo contra paraturas demonum paratum cor habeas, et Deo psalmum dicas, laqueos quos parauerunt anime tue ipsi, ex eis ligabuntur, et in foueas quas foderunt tibi ipsi incidunt: si tamen in psalterio et cithara exsurgas diluculo, id est, abiiciens opera tenebrarum, induaris arma  lucis , tunc inuenies abundantem misericordiam eius a terra usque ad celos, et ad nubes conscendens, inuenies ueritatem eius; tunc exaltatum super celos inuenies Deum, quod ascendit in celo Filius Dei, et super omnem terram regnat gloria eius cum Patre et Spiritu sancto, per omnia secula seculorum. Amen.



PSALMUS LuII.



In finem, ne disperdas Dauid, in tituli inscriptione.

Si uere utique iustitiam loquimini, recte iudicate, filii hominum. Etenim in corde iniquitates operamini in terra, iniustitias manus uestre concinnant. Alienati sunt peccatores a uulua, errauerunt ab utero, locuti sunt falsa. Furor illis secundum similitudinem serpentis, sicut aspidis surde et obturantis aures suas. Que  non exaudiet uocem incantantium, et uenefici incantantis sapienter Deus conteret dentes eorum in ore ipsorum, molas leonum confringet Dominus. Ad nichilum deuenient tanquam aqua decurrens; intendit arcum suum donec infirmentur. Sicut cera que fluit, auferentur; supercecidit ignis, et non uiderunt solem. Prius. quam intelligerent spine nostre rhamnum; sicut uiuentes, sic in ira absorbet eos. Letabitur iustus cum uiderit uindictam, manus suas lauabit in sanguine peccatoris. Et dicet homo, si utique est fructus iusto, utique est Deus iudicans in terra.



COMMENTARIUM.

Iudei uidentes Dominum Iesum Christum ferias uanas respuentem, et diebus sabbatorum hominibus  subuenientem, ira erat in illis sicut similitudo serpentis, et sicut aspidis surde, et obturantis aures suas. Aspides ideo ab incantantibus non capiuntur, quia ponunt unam aurem in terram, et alteram aurem de caude sue acumine obturant, ut non exaudiant uocem incantantis sapienter. Hoc quod sapienter addidit, nostrum incantatorem ostendit, qui non cessauit Iudeis incantare sapienter. Illi autem clausis auribus, sicut aspides surde eum non attenderunt. His dicit Spiritus sanctus: Si uere utique iustitiam loquimini, id est, si uere secundum legem agitis, iuste iudicate, filii hominum, dicite culpam, et ita date sententiam. Ut quid iniustitiam manus uestre concinnant? Alienamini ab utero matris Sare, erratis a  uentre patris uestri Abrahe? Hoc Abraham non fecit, Si filii Abrahe essetis, utique opera Abrahe faceretis . Nunc uero alienati estis ab utero, non estis filii eius, errastis a uentre. uos enim cuius opera uultis facere, huius filii estis, uos ex patre diabolo estis, loquentes falsa. Ille enim ab initio mendax fuit, et in ueritate non stetit . Quare excecauit uos malitia uestra? cecidit enim super uos ignis malitie, et uidentes non uidetis solem iustitie, sed sicut leones ora uestra in mortis eius fremitu aperitis. Illo autem exsurgente a mortuis, Deus conteret dentes eorum in ore ipsorum, molas leonum confringet Dominus, ita ut ad nichilum deueniant, uelut aqua decurrens, contra quos intendit arcum Dominus, donec infirmetur. Sicut cera liquefacta auferentur. Cera liquefacta ad  naturam suam reuertitur, et in statu suo iterum redintegratur. Ita uult eos affligi Dominus, ut ad statum pristinum reuertantur. Priusquam producant spine uestre rhamnos. Spine naturam hanc habent, ut in uirgulto magis quam in arboribus prorumpant. Rhamnus autem arbor est spinea, nullum omnino afferens pomum. Ergo priusquam spine uestre, in arborum duritiam conuerse, radicitus fundate permaneant, et effeta rhamnus, quasi uiuentes absorbeat uos spinosa et obdurata iniquitas uestra. uerum quoniam clamastis: Sanguis huius super nos, et super filios nostros , letabitur cum uiderit uindictam impiorum, cum religauerit illum in crucis patibulum, ita ut tollat et latronem, et secum ad paradisum ducat; tunc letabitur in hanc uindictam  impiorum, hunc iustum uindicat Dominus orans et dicens: Pater, remitte illis. uos autem impii demones, tunc uidebitis quia est fructus iusto, cum uideritis Filium Dei manus suas lauare in sanguine peccatorum. Cum enim illi dicerent, incitati ab spiritibus immundis, reus est mortis, expandit in crucem Christus manus suas, et lauare eas cepit in sanguine peccatorum, fundens ex eis sanguinem et lauans peccata eorum: tunc dixit omnis homo, quia est utique fructus iusto, Domino Iesu Christo, et utique Deus curam mundi gerens iudicat eos in terra, iudicio suo adiuuans eos, qui est benedictus in secula seculorum. Amen.



PSALMUS LuIII.



In finem, ne disperdas Dauid in tituli inscriptione,  quando misit Saul, et custodiuit domum eius, ut interficeret eum.

Eripe me de inimicis meis, Deus meus, et ab insurgentibus in me libera me. Eripe me de operantibus iniquitatem, et de uiris sanguinum salua me. Quia ecce ceperunt animam meam, irruerunt in me fortes. Neque iniquitas mea, neque peccatum meum, Domine; sine iniquitate cucurri et direxi. Exsurge in occursum meum, et uide; et tu, Domine Deus uirtutum, Deus Isrel, intende ad uisitandas omnes gentes; non miserearis omnibus qui operantur iniquitatem. Conuertentur ad uesperam, et famem patientur ut canes, et circuibunt ciuitatem. Ecce loquentur in ore suo, et gladius in labiis eorum quoniam quis audiuit? Et tu, Domine, deridebis  eos et ad nichilum deduces omnes gentes. Fortitudinem meam ad te custodiam, quia Deus susceptor meus es; Deus meus misericordia eius preueniet me, Deus ostendit mihi super inimicos meos, ne occidas eos: nequando obliuiscantur populi mei. Disperge illos in uirtute tua, et depone eos protector meus Domine. Delictum oris eorum sermonem labiorum ipsorum, et comprehendantur in superbia sua. Et de exsecratione et de mendacio annuntiabuntur, in consummatione, in ira consummationis, et non erunt. Et scient quia Deus dominabitur Iacob et finium terre. Conuertentur ad uesperam et famem patientur ut canes, et circuibunt ciuitatem. Ipsi dispergentur ad manducandum, si uero non fuerint saturati et murmurabunt. Ego autem cantabo fortitudinem tuam, et exaltabo mane misericordiam  tuam. Quia factus est susceptor meus et refugium meum in die tribulationis mee. Adiutor meus, tibi psallam, quia Deus susceptor meus es, Deus meus misericordia mea.



COMMENTARIUM.

Quando domus corporis tui a principe huius mundi custodiri precipitur, ut capiaris et interficiaris gladio cuiuscunque peccati, ex totis uisceribus exclama: Eripe me de inimicis meis, Deus meus, quoniam occupauerunt animam meam, irruerunt super me fortes. Ego enim caro sum, illi uero spiritus sunt. Unde autem patitur persecutiones demonum Christianus, nisi quia sine iniquitate uult cursum suum currere, et iter suum dirigere? Et ideo exsurge, Domine, in occursum mihi, et uide quia cupio sine iniquitate currere.  Isti autem qui persequuntur me, hi sunt qui operantur iniquitatem, qui conuertuntur ad uesperum, et famem patientur ut canes, et circumibunt ciuitatem. Ecce ii loquuntur in ore suo quasi pacifici, sed gladii sunt in labiis eorum. Sed quantumcunque se sapientes existiment hi spiritus immundi, tu Domine, irridebis eos. Pro nichilo enim apud te sunt omnes gentes, siue de uirtute presumentes, siue de astutia confidentes. Fortitudo mea, a te custodiar, quia tu susceptor meus es, ut te susciperet homo. Tu suscepisti hominem, ut misericordia tua preueniret me, et ostenderes mihi super inimicos meos. Ideo enim immortalitatem eis non tolles, ut humano generi subiecti eternas penas luant, uidentes omnes angelos adorantes, Filium hominis sedentem ad dexteram  maiestatis: et ipse destruet eos, qui est protector meus; delicta oris eorum sermo labiorum ipsorum. Siue tunc quando Adam seductus est, siue nunc quando suggestionibus feda consilia pulchris mentibus subministrant, ut comprehendantur in superbia homines, contemnentes precepta Domini sui, et de exsecratione et mendacio demonum, compellantur ad malum, fiat super eos ira indignationis tue et non erunt. Et scient quia tu, Deus, dominaris in Iacob et in fines terre. Ibi enim dominatur Dominus, ubi fines faciunt terrene uoluptates, tunc conuertentur ad uesperum immundi spiritus, ubi uiderint quia lux mentibus nostris deficit, et tenebre crescunt; tunc esuriunt nos quasi canes, et circumeunt ciuitatem,  mentem uidelicet nostram. Ipsi autem dispergentur ad deuorandum festinantes, usque ad interfectionem anime. Hec est enim saturitas eorum, ut uideant interire pugnantem. Sed qui seruus Christi est dicit Domino: Ego cantabo uirtutes tuas, dicam aduersariis meis: Non ego de uirtute mea aduersum uos arma corripio, sed de uirtutibus Dei mei confido exsultans mane in misericordia eius. Mane enim exsultamus in misericordia eius, cum tenebras a nobis peccatorum abstulerit, et dederit lucem suam in cordibus nostris. Exsultamus in misericordia eius, quia factus est susceptor noster et refugium nostrum in die tribulationis. Adiutor meus, tibi psallam. Psallit Deo, qui spiritu et ore psallit. Psallit Deo qui ea que canit mittit in opera, et sine cessatione dicit Deo  mens eius: Tu es misericordia mea, per quam peruenitur ad uitam, euasis omnibus inimicis, qui nos conantur occidere gladio nostri consensus, de quorum nos consiliis et uiolentiis liberat Dominus iehsu Christus, qui regnat cum Deo Patre et Spiritu sancto per omnia secula seculorum. Amen.



PSALMUS LIX.



In finem pro his qui commutabuntur, in tituli inscriptione ipsi Dauid in doctrinam. Cum succendit Mesopotamiam Syrie et Sobal, et conuertit Ioab: et percussit Edom in ualle Salinarum duodecim millia.

Deus, repulisti nos et destruxisti nos, iratus es et misertus es nobis. Commouisti terram, et conturbasti eam, sana contritiones eius, quia commota est. Ostendisti  populo tuo dura, potasti nos uino compunctionis. Dedisti metuentibus te significationem, ut fugiant a facie arcus. Et liberentur dilecti tui, saluum fac dextera tua et exaudi me. Deus locutus est in sancto suo, letabor et partibor Sichimam et conuallem tabernaculorum metibor. Meus est Galaad, et meus est Manasses, et Ephraim fortitudo capitis mei. Iuda rex meus, Moab olla spei mee. In Idumeam extendam calceamentum meum, mihi alienigene subditi sunt. Quis deducet me usque in ciuitatem munitam, quis deducet me usque Idumeam? Nonne tu, Deus, qui repulisti nos, et non egredieris, Deus, in uirtutibus nostris. Da nobis auxilium de tribulatione, quia uana salus hominis. In Deo faciemus uirtutem, et ipse ad nichilum deducet tribulantes nos.



COMMENTARIUM.

Prostratis hostibus, uictoriam nos docuit Domino reputare; quo irato uincimur, quo miserante uincimus. Ipse mouet terram corporis nostri, et conturbat eam, siue comminatione futuri iudicii, siue plaga aliqua presentis exitii, pro qua rogamus ut sanet contritiones eius. Ostendisti enim populo tuo dura. Durum cor Pharaonis in opere duro. Potasti nos uino compunctionis. Ubicunque ira Domini et passio cuiuscunque plage est, aut calix ire, aut uinum ebrietatis memoratur, sicut dicit Ieremias ad Ierusalem: Inebriata es calice ire et furoris Domini. Tempore ergo quo potasti nos uino compunctionis in Aegypto, dedisti metuentibus te significationem, ut fugerent a facie arcus.  Ut qui uastabat primogenita, respiciens significationem sanguinis agni, non contingeret eos. Nunc ergo quia idem es Deus qui tunc fuisti, saluum me fac non mea uirtute, sed tua dextera, et exaudi me. Deus enim locutus est in sancto suo famulo Moyse. Letabor et diuidam Sichimam, et conuallem Tabernaculorum metibor. Ipse dixit, meus est Galaad, et meus est Manasses, et Ephraim fortitudo capitis mei; ipse dixit: Iuda rex meus. Hec omnia Deus locutus est in sancto suo implenda, id est, in Domino nostro Iesu Christo. Triplici modo in sancto locutus est. Locutus est in sancto suo, id est, in Iacob locutus est de Ephraim et Manasse, et de Iuda. Hec ipsa locutus est in sancto suo, ut diximus in Moyse; sed in his abusiue locutus est, ut in Iesu Christo non abusiue, sed proprie complerentur.  In ipso enim Iudas regnum obtinuit, et regni eius non erit finis: Iudas ergo rex meus, Moab lebes spei mee. Lebes, id est, olla. Quia Moab stupri filius, in olla succensionis libido eius, et quia Idumeam occupauerunt Moabite, Eiiciam, inquit, inde Moab, et ego ibi extendam calceamentum meum. Ergo et tu, o Christiane, si eieceris de terra quam inuaserat Moab, et captiuato aut incenso sicut olla rege libidinis, Allophylos ceperis habere subiectos, deducet te Dominus in ciuitatem circumstantium, in petra refugii in auxilio suo, ubi te circumstant angeli et gubernant, quousque peruenias ad ciuitatem munitam. Cum regnum obtinueris super Idumeam, cum in corpore tuo ubi abundauit iniquitas, superabundat gratia , uide ne, de tua uirtute presumens, ista te  implere posse confidas. Gloria enim hominis non est certa, sed uana; sed clamans ad Dominum, dic cum omnibus sanctis: Da nobis auxilium de tribulatione, quia uana salus in homine. In te, Domine, faciemus uirtutem, quia tu ad nichilum rediges omnes tribulantes nos, qui regnas in secula seculorum. Amen.



PSALMUS LX.



In finem in hymnis, psalmus Dauid.

Exaudi, Deus, deprecationem meam, intende orationi mee. A finibus terre ad te clamaui, dum anxiaretur cor meum, in petra exaltasti me. Deduxistime, quia factus es spes mea, turris fortitudinis a facie inimici. Inhabitabo in tabernaculo tuo in secula, protegar in uelamento alarum tuarum. Quoniam tu, Deus meus,  exaudisti orationem meam, dedisti hereditatem timentibus nomen tuum. Dies super dies regis adiicies, annos eius usque in diem generationis et generationis. Permanet in eternum in conspectu Dei, misericordiam et ueritatem eius quis requiret? Sic psalmum dicam nomini tuo in seculum seculi, ut reddam uota mea de die in diem.



COMMENTARIUM.

Ecclesiam supra petre soliditatem fundatam, et turrem fortitudinis factam in qua redduntur uota Deo de die in diem, nullus ignorat. Sed tu, o amator uite eterne, si uis exaudiri deprecationem tuam, si uis ut dum anxiatum fuerit cor tuum, dum exieris de corpore, si uis ut turris tibi fortitudinis Dominus appareat  a facie inimici, si uis ut inhabites in tabernaculo eius in eternum, si uis protegi in uelamento alarum eius, si uis accipere hereditatem quam consequuntur timentes nomen eius, si uis ut dies super dies regis adiiciat annos tuos, ut uitam tibi eternam conferat, et permaneas in eternum in conspectu Dei, misericordiam et ueritatem instanter inquire. Et posteaquam eas charas amicas, et quasi spem uite tue possederis, sic psalle Domino Deo in seculo, et miseriarum ualle positus. Et quasi quotidie initium faciens diligendi eas, redde uota tua de die in diem Domino Iesu Christo, qui regnat cum Patre et Spiritu sancto in secula seculorum. Amen.



PSALMUS LXI.



In finem pro Idythun psalmus Dauid.


Nonne Deo subiecta erit anima mea, ab ipso enim salutare meum. Nam et ipse Deus meus et salutaris meus, susceptor meus, non mouebor amplius. Quousque irruitis in hominem? interficitis uniuersi uos, tanquam parieti inclinato et macerie depulse? uerumtamen pretium meum cogitauerunt repellere, cucurri in siti, ore suo benedicebant, et corde suo maledicebant. uerumtamen Deo subiecta esto, anima mea, quoniam ab ipso patientia mea. Quia ipse Deus meus et saluator meus, adiutor meus, non emigrabo. In Deo salutare meum et gloria mea, Deus auxilii mei, et spes mea in Deo est. Sperate in Deo omnis congregatio populi, effundite coram illo corda uestra, Deus adiutor noster in eternum. uerumtamen uani filii hominum, mendaces  filii hominum, in stateris, ut decipiant ipsi de uanitate in idipsum. Nolite sperare in iniquitate et rapinas nolite concupiscere; diuitie si affluant. nolite cor apponere. Semel locutus est Deus, duo hec audiui, quia potestas Dei est. Et tibi, Domine, misericordia, quia tu reddes unicuique iuxta opera sua.



COMMENTARIUM.

In omnibus psalmis mysticus exuberat sensus, sed mihi cura propensior ad moralem explanationem incumbit, in qua agitur, ut id quod canimus, faciamus. Ut in proposito in quo Deo subdita est anima tua, ita fixus et solidus maneas, ut non mouearis amplius, ut dum uenerint ad te spiritus immundi, et uoluerint te a seruitio Domini separare, ingerentes tibi occasiones malas, cogitationes pessimas, dicas eis: Deus adiutor  meus, ego per ipsum non mouebor amplius. uos autem quousque irruitis in homines. Et sicut paries ruitis super uniuersos nos, qui et meum honorem uultis a me repellere, siue pretiositatem meam uilem facere. Et cum sitim habeam sancti propositi, et sitienter in eo curram, uos ore uestro benedicitis, id est, sub specie boni consilii suasiones affertis. Sed corde maledicitis, id est, hoc quod bonum dicitis ore uestro malum mihi et perniciosum probatis. Audiamus sollicite locum istum. Dantur nobis a demoniis bona consilia plena dolis, emamus et reuendamus, et lucra pauperibus erogemus. Nunquid non quasi bonum est, sed non permittit te hoc opere intrare in potentias Domini. Item presentes pecunias reponamus, unde  scimus quid eueniat. Et hoc bonum uidetur, sed non facit Christi discipulum. Item illi uidue iuuencule melius nos quam alii prebeamus solatium. Et hoc bonum est, sed dolis diaboli plenum. Hec et multa his similia cum ore suo tibi benedixerint demones, corde suo maledicunt, et ideo dic illis: In Deo salutari meo est gloria mea, non migrabo a proposito meo, quo uos statui contemnendos. Et dic fratribus meis: Sperate in eo, omnis conuentus plebis mee. Fundite coram illo corda uestra, quia Deus adiutor noster est. His autem qui audiunt consilia malignorum spirituum, hoc ordine loquere: uenite, filii hominum, mendaces in stateris, quid uos mutuo consentitis inimicis uestris? Nolite sperare in iniquitatem, quia decipit sperantes in se. Rapinam nolite concupiscere,  quia concupiscentia furandi interficit amatorem suum. Diuitie si affluant nolite cor apponere, quia radix omnium malorum est auaritia . Hoc solum quod semel locutus est, diligenter ausculta, quia potestas Dei est, et Dei arbitratu consequimur misericordiam. Quia ipse reddet unicuique secundum opera sua. Ubi autem hec ipsa Dominus locutus sit, si forte requires, agnosce. In Deuteronomio canitur: Quoniam ego Deus, ego occidam et uiuere faciam; percutiam, et ego sanabo, et non est qui eripiat de manu mea . Hec ergo potestas Dei, est, et Patris et Filii et Spiritus sancti, qui regnat in secula seculorum. Amen.



PSALMUS LXII.



Psalmus Dauid cum esset in deserto Idumee.

Deus, Deus meus, ad te de luce uigilo. Sitiuit in te anima mea, quam multipliciter tibi caro mea. In terra deserta, inuia et inaquosa, sic in sancto apparui tibi, ut uiderem uirtutem tuam et gloriam tuam. Quoniam melior est misericordia tua super uitas, labia mea laudabunt te. Sic benedicam te in uita mea, et in nomine tuo leuabo manus meas. Sicut adipe et pinguedine repleatur anima mea, et labiis exsultationis laudabit os meum. Sic memor fui tui super stratum meum, in matutinis meditabor in te, quia fuisti adiutor meus. Et in uelamento alarum tuarum exsultabo; adhesit anima mea post te, me suscepit dextera tua. Ipsi uero in uanum quesierunt animam meam, introibunt in inferiora terre, tradentur in manus gladii, partes uulpium erunt.  Rex uero letabitur, in Deo laudabuntur omnes qui iurant in eo, quia obstructum est os loquentium iniqua.



COMMENTARIUM.

In toto psalterio nusquam inuenies, Orabo te, Domine, hora quacunque alia, nisi matutino, mane diluculo. Quo dicto non tempus significat, sed peccatorum nocte transacta, et tenebrarum exclusa perfidia cessat dormitare, et uigilare studet, et ueluti in diluculo initium lucis tue accipiens, incipit sitire Dominum, non solum animo sed et corpore, ut uideat uirtutem eius et gloriam eius. Tunc cognoscit quia melior est misericordia eius super uitam. Et labiis mundis a dolo laudat Dominum, rogans ut ita ei proueniat  quandiu uiuit, sic ut benedicat Dominum in uita sua. Et in similitudine crucis Christi leuet manus suas, ut sicut adipe et pinguedine repleatur anima eius. Pinguis fiat in amore Dei, et labia eius exsultatione plena, non necessitate coacta, sed beneficiis prouocata laudent nomen eius. Hoc ei euenit, si memor fuit Dei super stratum eius, et ubi alius memoratur luxurie, ego Dei memor in matutinis meditabor in eo, quia ipse est adiutor meus. Dicendo super stratum, et addendo adiutorium, ostendit per eius auxilium potuisse se castimoniam obtinuisse. Et sequitur quo ordine auxilium consequatur; demonia enim animam per libidinis luxum querunt capere. Sed iste audi quid dicat: In uanum, inquit, quesierunt animam meam. Et qua ratione non sit captus  exponit: In uelamento, inquit, alarum tuarum speraui, adhesit anima mea post te, me suscepit dextera tua. Et sic factum est ut in uanum quererent animam meam, ipsi magis fugerunt dum me querunt. Ingressi sunt in inferiora terre, peruenerunt usque ad inferiora corporis. Inuenerunt ibi gladium uerbi Dei super femur potentissimum, et ibi traditi sunt in manus gladii. Notat ibi amator castitatis, quo ordine castitas custoditur. Ipsi enim qui querunt animam tuam ad inferiora terre tue perueniunt, tu statim si gladium super femore cinctus fueris, hoc eos gladio manu tua partibus mittis. Sane notandum quod partes ipse facte de eis, non auium aut canum, sed uulpium, quia et canes et aues solent perdere partes suas. uulpes tam astute agunt, ut non solum suas non perdant,  sed et alienas et fortiores se presumant. Denique physiologus refert semper uulpem in insidiis esse lupo; ut ubi eius senserit predam occultam, rapiat ei. Ita et tu castitatis amator, non solum tuam castitatem serues; sed eos quos predatus est, arte qua potes quasi astutus eripias, ut astutia tua, quasi uulpes, partes demonum rapiat, castitas comedat, et ipsa consumat in his factis. Rex tuus Christus Filius Dei letabitur in Patre et Spiritu sancto, et laudabitur omnis qui iurat in eo, non iuramento ad satisfactionem hominis, sed iura que in eo sunt conseruando. Quo facto, obstruitur os loquentium iniqua. Non audebunt demones loqui iam tuo cordi superflua, faciente auxilio Domini nostri Iesu Christi, qui regnat cum Patre et Spiritu sancto in secula seculorum.  Amen.



PSALMUS LXIII.



In finem psalmus Dauid.

Exaudi, Deus, orationem meam cum deprecor, a timore inimici eripe animam meam. Protexisti me a conuentu malignantium, a multitudine operantium iniguitatem. Quia exacuerunt linguas suas, intenderunt arcum rem amaram, ut sagittent in occultis immaculatum. Subito sagittabunt eum et non timebunt, firmauerunt sibi sermonem nequam. Narrauerunt ut absconderent laqueos; dixerunt, Quis uidebit eos? Scrutati sunt iniquitates, defecerunt scrutantes scrutinio. Accedet homo ad cor altum, et exaltabitur Deus. Sagitte uaruulorum facte sunt plage eorum, et infirmate sunt  contra eos lingue eorum. Conturbati sunt omnes qui uidebant eos, et timuit omnis homo. Et annuntiauerunt opera Dei, et facta eius intellexerunt. Letabitur iustus in Domino, et sperabit in eo, et laudabuntur omnes recti corde.



COMMENTARIUM.

Exaudi, Deus, orationem meam cum tribulor, siue cum deprecor. Quam orationem? A timore, ait, inimici eripe animam meam, qui protexisti me a conuentu malignantium, et a multitudine operantium iniquitatem. Tu, Domine, a timore inimici libera animam meam, ipsa enim suscepit in se Spiritum sanctum. Isti autem sagittis in amaro arcu paratis, in occulto consistunt agentes, ut sagittent in occulto immaculatum. Tamen si non consenserit homo, etiam  si sagittauerint eum, non timebit, non abscedit, stat uiriliter, ut recuperet sanitatem uulneratus. Ut illi autem affirmantes sibi uerbum iniustum, in quo disputant, ut abscondat laqueos. Et audi quid dicant: Inuisibiles eis sumus, non uidebunt nos. Et ideo scrutantur corda hominum iniquis ambagibus, sed per gratiam Dei deficiunt scrutantes scrutinio. uidentes se defecisse, et hominem accedere ad superiorem gradum iustitie, faciunt ei cor altum, ut per elationem cordis eius, exsultet se Deus ab eo. Quantacun que igitur in te, o Psalmista, uirtus contemnendi concrescit, tanto altitudo cordi suo decrescat. Insiste, quia omnis qui se exaltat humiliabitur . Tunc sagitte paruulorum fiunt plage eorum, dabitur potestas etiam paruis desideriis tuis, qui in  Christo sunt. Paruulis, inquam, mox natis ex te desideriis spiritalibus dabitur uirtus, ut sagittis suis plagas demonibus faciant, et pro nichilo computantes eos, contra ipsos faciant linguas eorum, id est ea que suggesserint, contra eos reuerti faciat. Quia sicut si consenserimus, ipsos uulneramus. In hac regula omnis homo qui nos cognouerit agere, timebit Deum, et annuntiabit opera eius, et facta eius intelliget. Iustus autem qui est, non tristabitur in aduersis, sed letabitur in Domino, et sperabit in eo, et erit laus omnibus rectis corde in Christo Domino nostro, qui regnat in secula seculorum. Amen.



PSALMUS LXIu.



In finem psalmus Dauid canticum Aggei, Ieremie et Ezechielis, de uerbo peregrinationis, et de populo  transmigrationis, cum inciperent proficisci.

Te decet hymnus, Deus, in Sion, et tibi reddetur uotum in Ierusalem. Exaudi orationem meam, ad te omnis caro ueniat. uerba iniquorum preualuerunt super nos, et impietatibus nostris tu propitiaberis. Beatus quem elegisti et assumpsisti, inhabitabit in atriis tuis. Replebimur in bonis domus tue, sanctum est templum tuum, mirabile in equitate. Exaudi nos, Deus salutaris noster, spes omnium finium terre et in mari longe. Preparans montes in uirtute tua, accinctus potentia: qui conturbas profundum maris, sonum fluctuum eius. Turbabuntur gentes et timebunt qui inhabitant terminos a signis tuis, exitus matutini et uespere delectabis. uisitasti terram et inebriasti eam; multiplicasti locupletare  eam. Flumen Dei repletum est aquis, parasti cibum illorum, quoniam ita est preparatio eius. Riuos eius inebrians multiplica genimina eius, in stillicidiis eius letabitur germinans. Benedices corone anni benignitatis tue, et campi tui replebuntur ubertate. Pinguescent speciosa deserti, et exsultatione colles accingentur. Induti sunt arietes ouium, et ualles abundabunt frumento, clamabunt etenim, hymnum dicent.



COMMENTARIUM.

In Hebreo non habet nec Ieremiam, nec Aggeum, nisi solum Dauid. Sed Esdra habens caritatem eorum, uoluit eos memorare, asserens istum psalmum Dauid cecinisse eos in prophetationis sue initio: hoc est, extra terra aliena est, et non potest cantare  hymnos in terra aliena. Sit ergo Sion anima nostra, ut deceat hymnum in ea dici. Decebit autem Sion eam esse, si reddiderit uotum Ierusalem, si quod uotum fecit Deo, se renuntiaturum diabolo et pompis eius, impleuerit, tunc exaudit Deus orationem eius, cum omnis caro ad eum uenerit. Non est enim nec tribus, nec gens, ex qua non genuflectetur Domino Iesu Christo. Predicantibus enim apostolis, in omnem terram exiuit sonus eorum . Et licet uerba iniquorum, Phariseorum scilicet, preualuerint super eos, et impie eos afflixerint: Sed impietatibus, inquit, quas patimur tu propitiaberis. Beatus est enim Dominus iehsu Christus, quem elegisti et assumpsisti, hic habitauit in tabernaculis tuis, quando replesti in bonis domus tue, in qua sanctum templum tuum  regnat non manufactum, sed uerbo genitum, et uir ginali utero procreatum, cui dicimus: Exaudi nos, Deus salutaris noster, spem enim omni generi humano tu tribuisti, etiam his qui longe sunt, et his qui prope. Quando parasti montes in uirtute tua, quibus dixisti: Predicate Euangelium omni creature . Signa autem credentibus hec ostendetis: infirmos curabitis, cecos illuminabitis, mortuos suscitabitis. Ab his signis turbate sunt gentes, et timent Deum omnes qui habitant fines terre; ab his enim signis timor Dei super faciem terre sumpsit exordium. Et in exitu matutini et uesperi delectabitur Deus, id est, in Oriente et Occidente in edificationibus Ecclesiarum delectaberis, ex quo uisitasti terram aduentu tuo, et inebriasti eam sanguine tuo, quando flumen  Iordanis repletum est aquis, uocibus scilicet prophetarum. Tunc parasti cibum, non qui periit, quia ita est preparatio tua Riuos eius inebriasti, ita ut cum esset hora diei tertia, illi ebrii putarentur. Tempore quo multiplicasti generationes eius; cuius eius? id est Iordanis, quod est baptismate. Ibi erant, quando riuos eius inebriasti, Parthi, et Medi, et Elamite, Cretes, Syri, Arabes, Romani, Cyrenei. Et pene omnes gentes, ex quibus multiplicasti generationes eius, quando quasi stillicidiis celestibus cepit exoriri. Tunc inchoauit corona anni diem sanctum Pasche, et campi repleti sunt ubertate, omnia fertilitate congaudent, festiuitate epulantur, ita ut fines deserti pinguescant, et exsultatione colles accingantur.  Induentur enim arietes mansuetudine ouium, non uentilabunt cornubus, et conualles abundabunt frumento corporis Christi. Quod quando accipient, clamabunt arietes, et oues simul, hymnum dicentes Christo Filio Dei, qui regnat cum Patre et Spiritu sancto, in unitate Deitatis, et in Trinitate unitatis in secula seculorum. Amen.



PSALMUS LXu.



In finem canticum psalmi Resurrectionis.

Iubilate Deo, omnis terra, psalmum dicite nomini eius, date gloriam laudi eius. Dicite Deo: Quam terribilia sunt opera tua, Domine, in multitudine uirtutis tue mentientur tibi inimici tui. Omnis terra adoret te, Deus, et psallat tibi, psalmum dicat nomini tuo. uenite  et uidete opera Dei. terribilis in consiliis super filios hominum. Qui conuertit mare in aridam, in flumine pertransibunt pede, ibi letabimur in ipso. Qui dominatur in uirtute sua in eternum, oculi eius super gentes respiciunt, qui exasperant non exaltentur in semetipsis. Benedicite gentes Deum nostrum, et audilam facite uocem laudis eius. Qui posuit animam meam ad uitam, et non dedit in commotionem pedes meos. Quoniam probasti nos, Deus, igne nos examinasti sicut examinatur argentum. Induxisti nos in laqueum, posuisti tribulationes in dorso nostro, imposuisti homines super capita nostra. Transiuimus per ignem et aquam, et eduxisti nos in refrigerium. Introibo in domum tuam in holocaustis, reddam tibi uota mea, que distinxerunt labia mea. Et locutum est os meum in tribulatione mea.  Holocausta medullata offeram tibi cum incenso arietum, offeram tibi boues cum hircis. uenite et audite, et narrabo omnes qui timetis Deum, quanta fecit anime mee. Ad ipsum ore meo clamaui, et exsultaui, sub lingna mea. Iniquitatem si aspexi in corde meo, non exaudiet Dominus. Propterea exaudiuit Deus et attendit uoci deprecationis mee. Benedictus Deus qui non amouit orationem meam, et misericordiam suam a me.



COMMENTARIUM.

Iudeorum terra sola iubilabat Deo, sed quia nunc oculi eius, id est, Dei super gentes per Christum attendunt, non iam sola Iudea iubilat Deo, sed omnis terra Deo psalmum dicit nomini eius: et dat gloriam laudi eius, et dicit Deo: Quia terribilia sunt opera  tua in multitudine uirtutis tue, quibus te uerum Deum Filium declarasti, quando mentiti sunt inimici tui, dicentes: Non est a Deo , te demonia fugante, mortuos suscitante, leprosos mundante, paralyticos curante, mare pedibus ambulante, uentis imperante. In hac multitudine uirtutis tue mentiebantur tibi inimici tui, dicentes: Scimus quia a Deo es, et non accipis personas hominum . Plus autem in multitudine uirtutis tue tunc mentiti sunt, quando dixerunt te furatum a discipulis, cum iam resurrexisses, et omnis terra, in cuius corde fueras, adoraret te. Illi dicebant militibus: Mentimini, dicite eum furatum uobis dormientibus . Psalmus hic resurrectionem in titulo prenotat, nolite mentiri, si  dormiuistis, non uidistis qui rapuit corpus. Aut enim uidistis rapientes et non dormistis, aut dormistis, et non uidistis. Quid mentimini? Magis uenite et uidete opera Domini, ipse est enim iste qui conuertit mare in aridam, ut transirent patres uestri per siccum per medium mare. Ipse est qui diuidit fluuium ut transirent eum pedibus patres uestri. Magis letamini in unum omnes, quia ipse est qui dominatur in uirtute sua in eternum. Et quia oculi eius super gentes respiciunt, uos, Iudei, gaudete, quod promissum Patris uestri completur. Deus enim dixit Abrahe: In semine tuo hereditabo omnes gentes . Quid eis inuidetis, et more solito Dominum ad iracundiam prouocatis, ita ut dicat uobis: Quia auferetur a uobis regnum Dei, et dabitur gentibus facientibus uoluntatem  eius . Benedicite ergo, gentes, Deum nostrum, et obedite uoci laudis eius. Hoc Ecclesia in omnibus sequitur cum apostolis et martyribus. Posuit, inquit, animam meam ad uitam, et non dedit commoueri pedes meos, quando probasti nos, Deus, et examinasti igne passionum, sicut examinatur argentum. Induxisti in laqueum, posuisti tribulationes in dorso nostro, et homines supra capita nostra. Tamen transiuimus per ignem martyrii, et aquam baptismatis, et induxisti nos in refrigerium. Nam et in baptismo Spiritu sancto et igne censiti sumus, quando intrauimus domum tuam in holocaustis, et reddidimus uota, que locutum est os nostrum in tribulatione nostra. Holocausta medullata offeram tibi. Holocausta sine medulla offerat Deo, qui corde inanis, corpore uidetur  orare et psallere. Ego autem, inquit, medullata tibi offeram: Orabo spiritu, orabo et mente, psallam spiritu, psallam et mente , offeram incensum arietum, uiriliter repugnans zelo ouium tuarum, aduersus omnem hereticum: offeram tibi boues cum predico, hircos cum imperium libidinis subiugo, uel iugulo. uenite et audite quanta Deus fecit anime mee; ut animan meam eriperet, animam suam posuit; ut me a morte eriperet, mortem accepit. Si non credo te uerum Deum, et iniquitatem negantis uides esse in corde meo, non me exaudias, Deus. uerum quia credo te esse, ideo exaudisti me. Benedico te qui non amouisti precem meam, nec misericordiam tuam a me, qui regnas cum Patre et Spiritu sancto, per omnia secula seculorum. Amen.



PSALMUS LXuI.



In finem in hymnis psalm. cantici Dauid.

Deus misereatur nostri et benedicat nobis, illuminet uultum suum super nos, et misereatur nostri. Ut cognoscamus in terra uiam tuam, et in omnibus gentibus salutare tuum. Confiteantur tibi populi, Deus, confiteantur tibi populi omnes. Letentur et exsultent gentes, quoniam iudicas populos in equitate, et gentes in terra dirigis. Confiteantur tibi populi, Deus, confiteantur tibi populi omnes, terra dedit fructum suum. Benedicat nos Deus, Deus noster, benedicat nos Deus, et metuant eum omnes fines terre.



COMMENTARIUM.

In hymnis psalmus cantici est, quod canebant angeli, Gloria in excelsis , quando illuminando uultum suum super nos uenit, et benedixit nos, ut cognosceremus in terra uiam Dei, et in omnibus gentibus salutare eius. Confiteantur hoc populi, quia uenisti ut letentur gentes, quia incipiunt tuo iudicio agi in equitate, et in terra corporis sui, a peruersitate recto tenore auferri et dirigi. Confiteantur et hoc populi omnes, quia Maria ex terreno corpore, sed celesti semine, dedit fructum suum, ut benedicat ipse fructus in Trinitate. Benedicat nos Deus, Deus noster, benedicat nos Deus. Ter Deus dictus, unus in Trinitate nominatus, quem metuunt omnes fines terre, per omnia secula seculorum.  Amen.



PSALMUS LXuII.



In finem psalm. cantici Dauid.

Exsurgat Deus et dissipentur inimici eius, et fugiant qui oderunt eum a facie eius. Sicut defecit fumus deficiant, sicut fluit cera a facie ignis, sic pereant peccatores a facie Dei. Et iusti epulentur et exsultent in conspectu Dei, et delectentur in letitia. Cantate Deo, psalmum dicite nomini eius, iter facite ei qui ascendit super occasum, Dominus nomen illi. Exsultate in conspectu eius, turbabuntur a facie eius patris orphanorum et iudicis uiduarum, Deus in loco sancto suo, Deus qui inhabitare facit unius moris in domo. Qui educit uinctos in fortitudine, similiter eos qui exasperant, qui habitant in sepulcris. Deus cum egrederis in conspectu  populi tui cum pertransieris in deserto, terra mota est, etenim celi distillauerunt a facie Sinai, a facie Dei Isrel. Pluuiam uoluntariam segregabis, Deus, hereditati tue; et infirmata est, tu uero perfecisti eam. Animalia tua habitabunt in ea, parasti in dulcedine tua pauperi, Deus. Dominus dabit uerbum euangelizantibus uirtute multa. Rex uirtutum dilecti dilecti, et speciei domus diuidere spolia. Si dormiatis inter medios cleros penne columbe deargentate, et posteriora dorsi eius in pallore auri. Dum discernit celestis reges super eam, niue dealbabuntur in Selmon; mons Dei mons pinguis. Mons coagulatus, mons pinguis; ut quid suspicamini montes coagulatos? Mons in quo beneplacitum est Domino habitare in eo, etenim Dominus habitauit in finem. Currus Dei decem millibus multiplex millia letantium,  Dominus in eis in Sina in sancto. Ascendisti in altum, cepisti captiuitatem, accepisti dona in hominibus. Etenim non credentes inhabitare Dominum Deum. Benedictus Dominus die quotidie, prosperum iter faciet nobis Deus salutarium nostrorum. Deus noster, Deus saluos faciendi; et Domini Domini exitus mortis. uerumtamen Deus confringet capita inimicorum suorum, uerticem capilli perambulantium in delictis suis. Dixit Dominus: Ex Basan conuertam, conuertam in profundum maris. Ut intingatur pes tuus in sanguine, lingua canum tuorum ex inimicis ab ipso. uiderunt ingressus tuos, Deus, ingressus Dei mei, regis mei, qui est in sancto. Preuenerunt principes coniuncti psallentibus in medio iuuencularum tympanistriarum. In Ecclesiis  benedicite Deo Domino de fontibus Isrel. Ibi Beniamin adolescentulus in mentis excessu. Principes Iuda, duces eorum; principes Zabulon et principes Nephtalim. Manda, Deus, uirtuti tue; confirma hoc, Deus, quod operatus es in nobis. A templo tuo in Ierusalem tibi offerant reges munera. Increpa feras arundinis, congregatio taurorum in uaccis populorum, ut excludant eos qui probati sunt argento. Dissipa gentes que bella uolunt, uenient legati ex Aegypto, Aethiopia preueniet manus eius Deo. Regna terre, cantate Deo, psallite Domino. Psallite Deo qui ascendit super celum celi ad orientem. Ecce dabit uoci sue uocem uirtutis, date gloriam Deo super Isrel, magnificentia eius et uirtus eius in nubibus. Mirabilia Deus in sanctis suis, Deus Isrel ipse dabit uirtulem et fortitudinem plebi sue, benedictus  Deus.



COMMENTARIUM.

Item psalmus cantici in quo exsurgit a mortuis, ut dissipentur inimici eius, et fugiant qui crucifixerunt eum a facie eius. Sicut defecit fumus contra altitudinem eundo, sic deficiant: et sicut fluit cera, ignem quidem sentiens, sed ad naturam suam rediens, sic pereant peccatores sine conspectu Dei. Isti uero, id est, apostoli exsurgente Domino epulentur et delectentur in letitia, et quousque ascendat super occasum, iter faciant illi, et gaudeant in conspectu eius. Super occasum ascendit, quia iuxta occasum suum cepit mundus esse quando in celos ascendit. Unde et apostolus Ioannes dicit: Pueri, nouissima hora est . Turbati sunt a facie eius Iudei, quando  ostendit se patrem orphanorum et iudicem uiduarum. Deus in loco sancto suo. Ubicunque sanctitas est, locus Dei est, et ibi Deus est, et ipse facit unanimes in domo, in Ecclesia utique sua unam fidem integram exercere, ipse educet uinctos a diabolo in fortitudine sua. Et ipsos qui ad iram prouocant, id est, qui magicis artibus seruiunt, hi sunt qui habitant in sepulcris. Deus, egredere coram populo tuo, dum transieris ad desertum, terram mutasti, quando celi stellam protulerunt, a facie Dei Isrel. Tunc pluuiam uoluntariam segregasti, Deus, hereditati tue, quando angeli cecinerunt: Pacem hominibus bone uoluntatis . Hereditas eius in apostolis sumpsit exordium, in quibus infirmata est ipsa hereditas, sed ipse Dominus perfecit eam resurgendo a mortuis, ostendendo  fissuras clauorum in manibus, uulneris signum in latere; et ita eam perfecit, ut non solum spiritales, sed et animales habitent in ea, quia parauit ea dulcedinem suam Deus, quando dedit uerbum mulieribus Dominus, ut euangelizarent uirtutem multam. Dominus ergo eis dedit uerbum dicens: Ite, dicite fratribus meis ut eant in Galileam, ibi me uidebunt . Quis hoc dixit? Rex uirtutum dilecti, id est, interior Christi et species domus, utique corporis speciosi forma pre filiis hominum, in qua diuidit spolia, et captiuauit synagogam, et thesauros eius diuisit in Ecclesia, alii dedit prophetiam, alii uerbum, alii uirtutem sanitatum: denique ultra synagoga non habet, nec prophetam, nec unctionem, nec  sacrificium. Hec captiue synagoge sublata uelut spolia sunt, diuisa cum dormirent inter medios cleros Scribe et Pharisei. Inter medios, inquam, cleros, id est, inter libros sanctos. Cleros enim libros hoc loco dictos, et Iudei dicunt et nostri plurimi tractatores. Ergo si inter libros diuinos positi dormiatis, id est negligatis, et tenentes claues regni, nec uos intretis, nec alios ingredi permittatis. Qui uos penne columbe deargentate, id est, o uos penne columbe deargentate, id est, simulantes simplicitatem columbe, ueluti penne eius uos ostendistis. Porro autem deargentate penne estis, non uerum argentum, et spe ciem auri, non aurum uerum ostenditis. Ergo si uos dormitis, ego dabo uigilantes celestes reges, id est apostolos, super terram, ut in omnem terram exeat  sonus eorum. Ita ut hi quos nigredo peccatorum obtinuit, ad predicationem eorum niue dealbentur in Selmon. Selmon locus est in quo purificabantur proselyti, uel hi qui fatebantur grauioribus se pollutionibus inquinatos, , locum Selmon uoluit dici omnem locum in quo hi qui nigrificauerunt peccatorum sordibus, dealbentur. Ergo cum discernit Dominus super terram apostolos suos, quicunque audierunt eos et crediderunt si super fenisecium fuerunt nigri, tanquam lana candida facti, quasi nix dealbati sunt in Selmon, in loco purificationis, ubi omnia peccata lauantur: ubi mons Dei est, mons pinguis, nullus alius nisi Christus iehsu, ipse pinguis, sudans oleo iustitie, oleo chrismatis, mons coagulatus est. Hic ipse mons pinguis in unitate Deitatis  Trinitatem coagulatam gerens. uidete ne suscipiatis in Deitate alium aliunde. Nam qui hec faciunt, arguuntur, et dicitur eis: Utquid sic suscipitis montes uberes? id est, utquid facitis pluralem Deitatem? Coagulatum montem in unitate tenete, et Patrem ac Spiritum sanctum in uno Domino nostro Iesu Christo suspicite. Ipse est enim mons in quo placuit Deo habitare in eo, et in ipso Dominus habitauit in secula seculorum. Huius currus decem millibus. Multiplex currus eius in passione agitatus est, ubi sibi ipse plus sufficit, quam decem millia legiones angelorum, et millia letantium que fuerunt cum Moyse in Sina in sancto. Tunc ascendit in altum, id est, in crucem, cepit captiuitatem, ipsam captiuitatem ligni primi, ipsam cepit, et de peccato damnauit peccatum. De  ligno, inquam, crucis lignum concupiscentie cepit, et dona erogauit hominibus. Passus est etiam, qui non credebant, etiam his dona dedit in cruce positus, et non parua dona. Audi quam magna. Preces pro his fundebat, dicens: Pater remitte illis, quia ignorant . Dedit ergo dona hominibus, id est, credentibus, et non solum credentibus, sed etiam his qui non credunt inhabitare Dominum, qui non credunt quia Deus erat in Christo mundum concilians sibi . Benedictus Dominus Pater, benedictus Deus Filius, benedictus Dominus Spiritus sanctus, quia prosperum iter crucis sue fecit nobis Deus Saluator noster, qui ideo cruciari uoluit, ut nos saluos faceret. Ideo mortis exitium suscepit, ut conquassaret capita  inimicorum suorum, et liberaret peccatores de manibus demonum, qui a uertice capilli perambulabant in delictis suis. Dixit Dominus: Ex Basan conuertam. Basan rex fuit, qui pro peccato captiuabat Isrel. Ergo qui pro peccatis suis, a Basan capti sunt, per crucem meam ex Basan conuertam. uerum quia in abyssis et in profundo est locus diaboli, etiam inde conuertam, dicit interior Diuinitas perfecta, profecto homini suo Iesu Christo. Conuertam, inquit, etiam de profundo maris, donec intingatur pes tuus in sanguine passionis. Ibi lingua canum tuorum, canum utique latrantium: Crucifige, crucifige . Ergo hec lingua canum ex inimicis ab ipso diabolo excitata est. Post passionem autem uisi sunt ingressus tui, Deus; probatum est, quia ingressus est in  homine Deus, et est in sancto. De quo preuenerunt principes prophete coniuncti psallentibus in medio iuuencularum, que exierant in occursum Dauid, cantantes: uicit Dauid in decem millibus . Deiecto Goliath, ibi Christus in Dauid erat uictor in medio iuuencularum tympanistriarum. uerum quia ibi fuit imago, hic ueritas comprobatur. Nolite hec in synagogis canere, sed in Ecclesiis sanctorum; ibi benedicite Dominum, non aliunde uenientem, non aduenam, non nouum, sed ipsum qui semper est, Dominum de fontibus Isrel. Ibi Beniamin adolescentior in pauore. Ubi? Ibi in Ecclesiis sine dubio. Ibi Beniamin ille, qui dicit: Ego Isrelita sum ex tribu Beniamin . Quare adolescentior? Quia nouissimus natus est patri suo. Inter illos undecim cepit esse  duodecimus, sed in conuiuio duplices partes accepit, ita ut amplius illis omnibus laborans, obtineret hunc ipsum laborem non sibi, sed gratie Dei patris sui imputans. Ibi ergo Beniamin adolescentior, in pauore, id est, in excessu mentis. Ruit enim subito, et expauit; ruit in terra, et surrexit in celo; ruit persecutor, et surrexit apostolus; ruit Saulus, et surrexit Paulus. Ubi tamen, ubi Beniamin? ubi si interrogas: ibi, inquit, ubi principes Iuda, ubi principes Zabulon, ubi principes Nephtalim, ubi mandauit Deus uirtutem suam, ubi confirmauit quod operatus est in nobis, ubi est templum in triduo suscitatum, quod est in Ierusalem, ubi offerunt reges munera, ubi increpantur fere silue. Heretici sunt qui quasi fere in silua legis latebram fouent, ut ex occulto ledant consilium taurorum  inter uaccas populorum. Ledere enim student sacerdotum consilia, qui hoc loco tauri nominantur apti altario inter uaccas, id est, inter plebes surdas et ignaras agentes. Quare autem increpari a Deo postulantur? Ut insipientia eorum nota fiat omnibus, ne forte cum hi non increpantur, excludant eos qui non sunt deargentati, sed probati sunt argento. Dissipa eos, Domine, qui bella uolunt. uenient legati ex Aegypto, Pharaone demerso, mitte duces tuos ad Aegyptum, fungantur legatione ex Aegypto; ipsam etiam interiorem partem Aegypti, Aethiopiam preueniat manus tua, ut regna terre canant tibi, qui ascendisti in celos celorum ad Orientem, quando dedisti uocem tuam uocem uirtutis, ut in tuo nomine apostoli  super omnes infirmantes, et super demones, et super ipsam mortem uirtutem imperandi susciperent; ut, facientes hec signa, dicerent gentibus: Date honorem Deo, super Isrel magnum nomen eius, et per eum qui uidet Deum in Christo, cuius uirtus in nubibus, in apostolis scilicet, quos mittens ad gentes, monuit ne pluerent in Iudeum, ut compleret quod diceret: Mandabo nubibus meis ne pluant super eam pluuiam . Non enim iam in incredulis mirabilis uult esse, sicut semper fuit in incredulis mirabilis, sed nunc mirabilis in sanctis, quibus credentibus dat uirtutem, et per ipsos dat fortitudinem plebi sue benedictus Deus, qui regnat in secula seculorum. Amen.



PSALMUS LXuIII.



In finem pro his qui commutabuntur, psalmus Dauid.

Saluum me fac, Deus, quoniam intrauerunt aque usque ad animam meam. Infixus sum in limo profundi, et non est substantia. ueni in altitudinem maris, et tempestas demersit me. Laboraui clamans, rauce facte sunt fauces mee, defecerunt oculi mei dum spero in Deum meum. Multiplicati sunt super capillos capitis mei, qui oderunt me gratis. Confortati sunt qui persecuti sunt me inimici mei iniuste, que non rapui tunc exsoluebam. Deus, tu scis insipientiam meam, et delicta mea a te non sunt abscondita. Non erubescant in me qui exspectant te, Domine uirtutum. Non confundantur super me, qui querunt te, Deus Isrel. Quoniam propter te sustinui opprobrium, operuit confusio faciem meam.  Extraneus factus sum fratribus meis, et peregrinus filiis matris mee. Quoniam zelus domus tue comedit me, et opprobria exprobrantium tibi ceciderunt super me. Et operui in ieiunio animam meam, et factum est in opprobrium mihi. Et posui uestimentum meum cilicium, et factus sum illis in parabolam. Aduersum me loquebantur qui sedebant in porta, et in me psallebant qui bibebant uinum. Ego uero orationem meam ad te, Domine, tempus beneplaciti, Deus. In multitudine misericordie tue exaudi me, in ueritate salutis tue. Eripe me de luto, ut non infigar; libera me ab his qui oderunt me, et de profundis aquarum. Non me demergat tempestas aque, neque absorbeat me profundum, neque urgeat super me puteus os suum. Exaudi me, Domine, quoniam benigna est misericordia tua, secundum multitudinem  miserationum tuarum respice me. Et ne auertas faciem tuam a puero tuo; quoniam tribulor, uelociter exaudi me. Intende anime mee, et libera eam, propter inimicos meos eripe me. Tu scis improperium meum, et confusionem meam, et reuerentiam meam. In conspectu tuo sunt omnes qui tribulant me, improperium exspectauit cor meum et miseriam. Et sustinui qui simul contristaretur, et non fuit; qui consolaretur, et non inueni. Et dederunt in escam meam fel, et in siti mea potauerunt me aceto. Fiat mensa eorum coram ipsis in laqueum, et in retributiones et in scandalum. Obscurentur oculi eorum, ne uideant, et dorsum eorum semper incurua. Effunde super eos iram tuam, et furor ire comprehendat eos. Fiat habitatio eorum deserta, et in  tabernaculis eorum non sit qui inhabitet. Quoniam quem tu percussisti persecuti sunt me, et super dolorem uulnerum meorum addiderunt. Appone iniquitatem super iniquitatem eorum, et non intrent in iustitiam suam. Deleantur de libro uiuentium, et cum iustis non scribantur. Ego sum pauper et dolens; salus tua, Deus, suscepit me. Laudabo nomen Dei cum cantico, et magnificabo eum in laude. Et placebit Deo super uitulum nouellum, cornua producentem et ungulas. uideant pauperes et letentur; querite Deum, et uiuet anima uestra. Quoniam exaudiuit pauperes Dominus, uinctos suos non despexit. Laudent illum celi et terra, mare et omnia reptilia in eis. Quoniam Deus saluam faciet Sion, et edificabuntur ciuitates Iude. Et inhabitabunt ibi, et hereditate acquirent eam. Et semen seruorum  eius possidebit eam, et qui diligunt nomen eius habitabunt in ea.



COMMENTARIUM.

In Domino nostro Iesu Christo duas substantias Dei et hominis confitemur, et uirtutes Deo tradimus, infirmitates homini applicantes, cuius uocem in isto psalmo ab initio usque ad finem prophetatam aduertimus. Consuetudo habet humani sermonis, ut grauem calumniam patientem, graui dicamus tempestati accumbere, hoc ordine aquas usque ad animam suam peruenisse significat. Dicendo autem in limo profundi se infixum, fabricam primi hominis sonat, in qua fixum cruci tempestas seditiosi populi mersit eum in mortem. Rogat nunc pro discipulis ut non erubescant in eo, qui exspectant resurrectionem eius, neque  confundantur qui requirunt te in me, Deus Isrel. Quoniam propter te, inquit, portaui improperium, dum facio uoluntatem tuam, illos offendi; operuit reuerentia faciem meam palmis attractatam, exterus factus sum fratribus meis, omnes me derelicto fugerunt. Hoc ideo passus sum, quia zelatus sum domum tuam, quia eieci de templo tuo negotiationes, operui ieiunio animam meam, quadraginta diebus totidemque noctibus nichil accipiens, indutus sum sacco, forma serui. Indutus sum rex celorum, et factus sum illis in parabolam, hinc inde uerborum insultationibus subiacens. Aduersum me exercebantur sacerdotes, ipsi in portis eliguntur sedere, sicut Ieremias dicit, oderunt arguentem. In portis ergo hi accipiunt pontificium iudicandi et corripiendi, quasi qui claues  ciuitatis teneant in portis sedere memorantur, et in me psallebant ebrii. Ego uero orationem fundens agebam, ut eriperes me de luto mortis, ne ibi adhererem, ut non urgeret super me puteus os suum. Puteus pro diabolo hoc loco positus est. Puteus a potando dicitur, ipse potauit primos homines, et per populum oris sui aperuit super eos os in morte. Unde sancti in passione euadentes dicunt: Nisi Dominus fuisset in nobis, forsitan uiuos deglutissent nos . Qui? ministri utique eiusdem inimici. Sustinui, inquit, qui simul contristaretur, et non fuit. Non enim poterat simul pati Diuinitas; sicut sol, si in ligno sit quando conciditur, simul concidi non potest, ita Diuinitas simul fuit passioni, et simul non patiebatur  tristitiam. Quesiui consolantem, et non inueni; tot millia saturati, tot millia saluati, infiniti edocti, et nec unus inuentus est mihi consolator tempore quo dederunt in esca mea fel, et in siti mea potauerunt me aceto. Propter hoc facta est mensa eorum coram ipsis in laqueum. Mensam hic synagogam canit, ad quam, quasi refecturi spiritaliter euntes, laqueum eterne mortis incurrunt. Obscuratos habentes oculos ne uideant lumen Ecclesie, dorsum suum parietibus uanis incuruant. Et ideo apponitur iniquitas super iniquitatem ipsorum, quia et ipsi geminant iniquitates suas. Occiderunt Christum, sanctos persecuti sunt, Ecclesiam negant, uoces prophetarum euacuant. Et ideo delentur de libro uiuentium, et cum iustis non scribuntur. Non habent enim partem cum Abraham,  neque cum omnibus sanctis ueteris Testamenti, quia contempserunt pauperem in aspectu, illum de quo omnes patres eorum concionati sunt. Pauper, inquit, ego et dolens. Pauper ut nos diuites faceret, dolens ut nos a doloribus eternis eriperet. Factus est hostia Deo pro nobis, pacificans in sanguine suo, siue qui in terris sunt, siue qui in celis . Et placuit in sacrificio crucis, quasi uitulus nouellus cornua producens duorum Testamentorum, et ungulas quatuor Euangeliorum, quod uidentes pauperes letantur. Pauperes apostoli, non habentes duas tunicas, non peram, non pecuniam in zonis suis. Unde et Petrus mendicanti infirmo: Argentum et aurum non habeo, sed quod habeo hoc do tibi. In nomine Iesu, surge et ambula . In his operibus magnificatus est Dominus  iehsu Christus in laude; quod uidentes pauperes, gratulantur, quia sic exaudit pauperes Dominus, uinctos suos non spernit. Laudant eum celi, quia ascendit; et terra, quia resurrexit; et mare, quia pedibus illud ambulauit; et Sion, quia edificauit eam non habentem maculam, neque rugam; et ciuitates Iude, anime apostolorum, que inhabitantur a Christo, et hereditatem primam acquisiuit eas. Semen etiam seruorum Christi possidebunt eas, qui non possident terrenas uanitates. Apostolorum utique doctrinas possident, et qui diligunt nomen Domini inhabitabant in ea, id est, in fide, in doctrina, in Ecclesia. In qua regnat Dominus noster iehsu Christus cum Patre et Spiritu sancto, nunc et in cuncta secula seculorum. Amen.



PSALMUS LXIX.



In finem psalmus Dauid, in rememoratione quod saluum fecit eum Dominus.

Deus, in adiutorium meum intende; Domine, ad adiuuandum me festina. Confundantur et reuereantur, qui querunt animam meam. Auertantur retrorsum et erubescant, qui uolunt mihi mala. Auertantur statim erubescentes, qui dicunt mihi: Euge, euge. Exsultent et letentur in te omnes qui querunt te, et dicant semper: Magnificetur Dominus, qui diligunt salutare tuum. Ego uero egenus et pauper sum; Deus, adiuua me. Adiutor meus et liberator meus es tu, Domine, ne moreris.



COMMENTARIUM.

In rememoratione, inquit Dauid, eo quod saluum me fecit Dominus; ibi dixit saluum me fac, Domine, hic gratias agit saluatus. Quid tamen orauit? Ad adiuuandum me festina; festinanter suscita me a mortuis, ut erubescant statim erubescentes, qui dicunt mihi: Euge, euge. Exsultent hi qui sperant in te, et qui querunt te, et dicant semper: Magnificetur Dominus, qui diligunt salutare tuum. Liquet apostolos et quesisse et dilexisse; ego uero, ait, mendicus et pauper sum. Exinaniui enim meipsum factus obediens usque ad mortem . Deus, adiuua me, non enim fragilitas humana resurgit, nisi potentia fuerit diuina releuata. Adiutor ergo et liberator meus esto, Domine, ne tardaueris, Deus qui regnas in secula  seculorum. Amen.



PSALMUS LXX.



Psalmus Dauid filiorum Ionadab et priorum captiuorum.

In te, Domine, speraui, non confundar in eternum; in iustitia tua libera me et eripe me. Inclina ad me aurem tuam, et salua me. Esto mihi in Deum protectorem, et in locum munitum, ut saluum me facias. Quoniam firmamentum meum, et refugium meum es tu. Deus meus eripe me de manu peccatoris, et de manu contra legem agentis et iniqui. Quoniam tu es patientia mea, Domine; Domine, spes mea a iuuentute mea. In te confirmatus sum ex utero de uentre matris mee, tu es protector meus. In te cantatio mea semper, tanquam prodigium factus sum multis, et tu adiutor fortis. Repleatur  os meum laude, ut cantem gloriam tuam, tota die magnitudinem tuam. Ne proiicias me in tempore senectutis, cum defecerit uirtus mea, ne derelinquas me. Quia dixerunt inimici mei mihi, et qui custodiebant animam meam consilium fecerunt in unum. Dicentes, Deus dereliquit eum; persequimini et comprehendite eum, quia non est qui eripiat. Deus, ne elongeris a me, Deus meus in auxilium meum respice. Confundantur et deficiant detrahentes anime mee, operiantur confusione et pudore, qui querunt mala mihi. Ego autem semper sperabo, et adiiciam super omnem laudem tuam. Os meum annuntiabit iustitiam tuam, tota die salutare tuum. Quoniam non cognoui litteraturam, introibo potentias Domini. Domine, memorabor iustitie tue solius. Deus, docuisti me a iuuentute mea, et usque nunc  pronuntiabo mirabilia tua. Et usque in senectam et senium, Deus, ne derelinquas me, donec annuntiem brachium tuum generationi omni que uentura est. Potentiam tuam et iustitiam tuam, Deus, usque in altissima que fecisti magnalia. Deus, quis similis tibi? Quantas ostendisti mihi tribulationes multas et malas, et conuersus uiuificasti me, et de abyssis terre iterum reduxisti me. Multiplicasti magnificentiam tuam, et conuersus consolatus es me. Nam et ego confitebor tibi in uasis psalmi ueritatem tuam, Deus; psallam tibi in cithara sanctus Isrel. Exsultabunt labia mea cum cantauero tibi, et anima mea quam redemisti. Sed et lingua mea meditabitur iustitiam tuam, cum confusi et reueriti fuerint, qui querunt mala mihi.



COMMENTARIUM.

Psalmus, inquit, filiorum Ionadab, et priorum captiuorum. uidendum est cum quibus canit Dauid. Cum filiis Ionadab, de quibus Ieremias dicit patria constitutione uinum non bibere, et uocem Domini increpantis memorat qua dictum est: Filii Ionadab custodiunt precepta patris sui, et non bibent uinum . Non ergo putemus filios Ionadab cum Dauid cecinisse psalterium, sed sobrietatis uiros participes fuisse, et in psallendo Deo. Non enim canebatur ad libitum, sed ad gemitum, ubi captiui primi simul lacrymas funderent, dicentes: Deus meus, eripe me de manu contra leges agentis et iniqui. In te confirmatus sum ex utero. Ex utero utique uirginali. Nos dicimus in Deo confirmatum Christum, qui  tanquam prodigium factus est multis incredulis, credentibus autem exstitit adiutor et fortis. Repletum est os eius non in cibo, non ebrietate, sed laude, et non est protectus in tempore passionis cum deficeret uirtus eius. Non est penitus derelictus tempore quo dicebant inimici: Deus dereliquit eum. Tunc Deus non discessit ab eo; quo resurgente, erubuerunt, et confusi sunt insultantes auersi retro, et confusi uolentes animam eius, nullam cognoscens aliam negotiationem, nisi hanc, ut intraret in potentias Domini. Nunc exterior interiori dicit: Que fecisti magnalia Deus, quis similis tibi? Quantas ostendisti mihi tribulationes multas et malas, et conuersus ecce uiuificasti me, et de abysso terre iterum reduxisti me. Dicendo iterum questionem fecit. Semel  enim passus, semel mortuus, semel sepultus, semel de abysso terre reductus, quid est hoc iterum? Iterum dicendo exclusit noua. Ita nos penitentie recuperationem negantes, et predas leonum in eorum faucibus relinquentes, noster hic pastor non relinquet predam; non uidet lupum et fugit, sed uiuentes de ore leonum oues eripiens, iterum suis gregibus presentat incolumes, hoc est, iterum qui in ipso sepulti sumus per baptismum, et Christum induti morimur, quando nos morti tradimus consentiendo inimicis nostris, qui nos sic terrenis uoluptatibus implicant, ut uideamur in abysso terre demersi. Sed quia non patitur in nobis perire quod contulit, iam per baptismum semel a mortuis suscitatos ad uitam eternam, ab eterna uita per diaboli exclusos  astutiam, in eo iterum Christus de abysso terre reducit, in quo multiplicans iustitiam suam, id est, excommunicans eum, et a pacis osculo proiiciens, conuersus iterum consolatur, reddens ei communionem quam abstulerat, osculum quod negabat. Et ego, inquit, confitebor, quia confessio est que liberat penitentem. Confitetur ergo in oratione sua Domino Deo suo peccata sua. Dei autem ueritatem in uasis psalmi. Que sunt uasa psalmi? In uasis psalmi ueritatem Dei nuntiant, qui intus intra uasculum corporis sui ueritatem recte fidei habent inclusam. Namque si incorporaliter quispiam penitentie sue afflictiones ostendat, a peccato abstineat, in ieiunio, cinere, cilicioque permaneat: nisi in uasis psalmi  ueritatem teneat, omnia que laborauerit euanescunt. Facilius per ueritatem fidei sine sua ad indulgentiam ueniet, quam per afflictionem suam sine ueritate attinget. Age ergo in confessione tua correptionem etiam sine cilicio, et in psalmi uasculo ueritatem include. Psalmus enim quem canis ad Deum non peruenit nisi intus in uasculo suo ubi psalmum includit memoria, in uase, inquam, ipso ueritas Dei simul fuerit commorata. Tunc psallis in cithara Sancto Isrel, tunc gaudent labia tua, dum cantas Domino, et anima tua quam redemit, quam iterum de abysso reuocans liberauit, et confundit eterna confusione qui querebat eam. Solus enim creator eius possidet eam, qui regnat in secula seculorum. Amen.



PSALMUS LXXI.



Psalmus Dauid in Salomonem.

Deus, iudicium tuum regi da, et iustitiam tuam filio regis. Iudicare populum tuum in iustitia, et pauperes tuos in iudicio. Suscipiant montes pacem populo, et colles iustitiam. Iudicabit pauperes populi, et saluos faciet filios pauperum, et humiliabit calumniatorem. Et permanebit cum sole et ante lunam, in generatione et generationem. Descendet sicut pluuia in uellus, et sicut stillicidia stillantia super terram. Orietur in diebus eius iustitia, et abundantia pacis, donec auferatur luna. Et dominabitur a mari usque ad mare, et a flumine usque ad terminos orbis terrarum. Coram illo procident Aethiopes, et inimici eius terram lingent. Reges Tharsis et insule munera offerent, reges Arabum  et Saba dona adducent. Et adorabunt eum omnes reges, omnes gentes seruient ei. Quia liberauit pauperem a potente, et pauperem cui non erat adiutor. Parcet pauperi et inopi, et animas pauperum saluas faciet. Ex usuris et iniquitate redimet animas eorum, et honorabile nomen eorum coram illo. Et uiuet, et dabitur ei de auro Arabie, et adorabunt de ipso semper, tota die benedicent ei. Erit firmamentum in terra in summis montium, superextolletur super Libanum fructus eius, et florebunt de ciuitate, sicut fenum terre. Sit nomen eius benedictum in secula, ante solem permaneat nomen eius. Et benedicentur in ipso omnes tribus terre, omnes gentes magnificabunt eum. Benedictus Dominus Deus Isrel, qui facit mirabilia solus. Et benedictum nomen maiestatis eius in eternum, replebitur  maiestate eius omnis terra: fiat, fiat.



COMMENTARIUM.

Qui prophetiam in psalmis credunt, tenent illam regulam quam cecinit Zacarias dicens de Deo, quod ipse locutus sit per os prophetarum, liberaturum se nos ab inimicis nostris. Quod autem in capite huius psalmi legis, Dominum nostrum Iesum Christum explanatorem inuenies. Dicit enim in Euangeliis: Pater non iudicat quemquam, sed omne iudicium Filio dedit . Quod ergo per os sanctorum promisit in Filio suo, rex uerum impleuit, cuius tunc imaginem Salomon gerens, sapientis nomen accepit, habens in se scintillam sapientie. Hic autem ipsa  Sapientia ueniens dedit pacem montibus, id est, apostolis, et collibus iustitiam, id est, plebibus; iudicauit cum iustitia pauperes, contemnens personas diuitum. Humiliauit calumniatorem, id est, populum Iudaicum. Permanet cum sole, immo super solem, quia ad dexteram Patris permanet sedens, et ante lunam in secula. Lunam hoc loco non pro causa lune, sed pro eternitate memorauit Domini Iesu Christi. Et descendit sicut pluuia in uellus, id est, in uelleribus lane, sicut Gedeon signum uictorie in uelleribus lane percepit. Nam et uerbum suum Pater sic iussit sicut pluuiam exspectari: Exspectetur, ait, sicut pluuia uerbum meum. Ergo quem in Deuteronomio iussit exspectari sicut pluuiam, in Euangeliis presentauit sicut pluuiam. Non  utique ex inferioribus semine humano erumpente primogenitum, sed uerbo Patris celorum altitudine quasi pluuiam uenientem exortum. Exortum, inquam, in tenebris mundi lumen rectis corde. Orta est in diebus eius iustitia et abundantia pacis. Pacem meam do uobis , non talem qualem hic mundus habet, sed pacem meam illam qualem habent celi, in qua dominatur Christus a mari usque ad mare, hoc est, super omnem terram aquis maris et fluminum circumdatam. Coram illo procident Aethiopes. Aethiopes nigredinis circumdati perfidia, non in corio carnis, sed in sensibus anime. Propter hoc procident ante eum, et terram inimici eius lingent, ut indulgentiam ab eo consequi mereantur. Reges autem Tharsis et insule munera offerunt, id  est, qui regnant in corpore suo securi et munera offerunt; reges Arabum et Saba dona adducunt, qui dominantur moribus barbaris. Hi dona adducunt animas suas, ut ipsas ei tradant ad adorandum eum cum regibus terre, qui terrenis uoluptatibus dominantur. Omnes autem gentes seruient ei, quia liberat pauperem a potente. uide causam; ideo, ait, omnes gentes seruient ei, quia liberat pauperem, sensum eorum a potente et astuto diabolo, qui eos suasit opera manuum suarum timere et colere. Ex usuris et iniquitate liberauit animas eorum. Ampliabantur usure animabus eorum, quia quod debebatur Deo, idolis tradebatur ; demoniis ergo accipientibus quod  soli Deo debebatur, istis et debitum concreuit et fenus. uidens pius, cui Pater iudicium suum tradidit in reddendo eos satis esse mendicos, hoc iudicauit: Inuicem, inquit, uos homines remittite uobis debita, ut uobis remittit Pater uester qui est in celis. Et adiecit: Si non remiseritis, nec uobis remittet. O liberantem ex usuris et iniquitate animas, uere preclarum nomen tuum nobis, qui uiuis in secula seculorum, uiuis et dabitur tibi aurum Arabie. Aurum enim terre illius est magnum; aurum accipis probatum, fulgidum in apostolis, in martyribus, in confessoribus, in uirginibus. Aurum accipis, non tibi potest fieri impostura. Erit firmamentum tuum in terra corporum nostrorum, non in conualle fletus,  sed in summis montibus superextolletur fructus tuus, et supergredietur altitudinem etiam Libani montis, et floriet  in altitudinibus apostolorum. Quid floriet audiamus: Sicut fenum, inquit, ergo in illa altitudine laudata. floriet fenum. Floriet in Ecclesia usque hodie, ut pascantur iumenta, nichil cum populo de sectionibus agitur. Ibi ergo producitur fenum iumentis. Perfectorum enim est solidior cibus, quia ergo fenum florent montes, nemo fugiat Ecclesiam, ueniant omnes, ut benedicatur ibi Deus Isrel, qui facit mirabilia solus, et sit ibi nomen maiestatis eius benedictum in secula, ut repleatur maiestate eius omnis terra: fiat, fiat, ipsi gloria in secula seculorum. Amen.



PSALMUS LXXII.



Defecerunt hymni Dauid filii Iesse. Psalmus Asaph.

Quam bonus Isrel Deus, his qui recto sunt corde. Mei autem pene moti sunt pedes, pene effusi sunt gressus mei. Quia zelaui super iniquos, pacem peccatorum uidens. Quia non est respectus morti eorum, et firmamentum in plaga eorum. In labore hominum non sunt, et cum hominibus non flagellabuntur. Ideo tenuit eos superbia, operti sunt iniquitate et impietate sua. Prodiit quasi ex adipe iniquitas eorum, transierunt in affectum cordis. Cogitauerunt et locuti sunt nequitiam, iniquitatem in excelso locuti sunt. Posuerunt in celum os suum, et lingua eorum transiuit in terra. Ideo conuertetur populus meus hic, et dies pleni inuenientur in eis. Et dixerunt: Quomodo scit Deus, et si est  scientia in excelso. Ecce ipsi peccatores, et abundantes in seculo obtinuerunt diuitias. Et dixi, Ergo sine causa iustificaui cor meum, et laui inter innocentes manus meas. Et fui flagellatus tota die, et castigatio mea in matutinis. Si dicebam: Narrabo sic; ecce nationem filiorum tuorum reprobaui. Existimabam ut cognoscerem, hoc labor est ante me. Donec intrem in sanctuarium Dei, et intelligam in nouissimis eorum. uerumtamen propter dolos posuisti eis, deiecisti eos dum alleuarentur. Quomodo facti sunt in desolationem, subito defecerunt, perierunt propter iniquitatem suam. uelut somnium surgentium, Domine, in ciuitate tua imaginem ipsorum ad nichilum rediges. Quia inflammatum est cor meum, et renes mei commutati sunt, et ego ad nichilum redactus sum, et nesciui. Ut iumentum  factus sum apud te, et ego semper tecum. Tenuisti manum dexteram meam, et in uoluntate tua deduxisti me, et cum gloria suscepisti me. Quid enim mihi in celo, et a te quid uolui super terram? Defecit caro mea et cor meum, Deus cordis mei, et pars mea Deus in eternum. Quia ecce qui elongant se a te peribunt, perdidisti omnes qui fornicantur abs te. Mihi autem adherere Deo bonum est, ponere in Domino Deo spem meam. Ut annuntiem omnes predicationes tuas in portis filie Sion.



COMMENTARIUM.

Cum Deus omnibus bonus sit, et nulli sit malus, quid sic uoluit dicere: His bonus, qui recto sunt  corde? Hec dictio humanis sensibus applicanda est his qui uituperant iudicia Dei, dicentes: Ille perfidus, ille iniquus, sordidus, truculentus, insanus est. Ille autem innocens, castus, humilis, insania fatigatur, infirmitate concutitur, et his similia. Hec rectis corde uirtutum semina comprobantur. In quibus probata fides segetem suam in eterne uite amenitate suscipiat, et in seculo quasi in hieme glaciali positi prime anastasis, quasi primi uerbi [Forte ueris] flores exspectent. Letantes itaque in pace sua peccatores; quod cum hominibus non flagellantur teneat superbia, fiant crassi, prodeat ex adipe eorum iniquitas, ponant in celo os suum, et loquantur iniquitatem in excelso, dicant non esse scientiam in Deo, qui tamen sunt audiamus: Hi sunt, inquit,  peccatores, et abundantes, qui in seculo obtinuerunt diuitias, mei autem pene moti sunt pedes, et a recto itinere pene effusi sunt gressus mei, quia dixi in corde meo: Ergo sine causa iustificaui cor meum, et laui inter innocentes manus meas. At ubi consideraui omnia temporalia esse que peccantibus ministrantur, et subito eos deficere et perire propter iniquitatem suam, et istam uitam eos quasi somnium transire. Et quia Deus in ciuitate sua Ierusalem quam preparat sanctis, imaginem eorum ad nichilum rediget, tunc inflammatum est in amore Dei cor meum, et renes mei resoluti sunt, id est, ad castitatis libertatem a mali exempli uinculo resoluti. Ideo enim ad nichilum redactus sum, hec cogitans, quia nesciui non esse condignas passiones huius  temporis ad futuram gloriam. Posteaquam didici, etiam iumentum estimatus, et pecus ad occisionem positus, tamen permansi semper tecum. Tenuisti manum dexteram meam, in uoluntate tua deduxisti me, et cum gloria assumpsisti me. Hec in Domino Iesu Christo completa sunt. Ipse tenuit generi humano dexteram iam mortuo, iam fetenti, duxit a uoluntate diaboli ad uoluntatem suam, et assumpsit in gloriam, qui audenter diceret: Quid mihi restat in celo? Hoc est in terra positus ita celestem uitam exercui, ut dum in celo ascendero, nichil mihi supersit quod in terra positus non impleuerim; nichil enim preter te uolui super terram, etiam si defecit cor meum, et caro mea in passiones, et pars mea, quia Deus est, non defecit, sed manet in secula.  Non enim pereunt, nisi hi qui longe se faciunt a Deo conseruatore suo: et ipse non perdet, nisi illos qui fornicantur ab illo: id est, quorum anima alterum ducit Deum, aut a ueritatis coniugio se falsitate commiscet. Unusquisque autem nostrum his probatis dicat: Mihi autem adherere Deo bonum est, et ponere in Domino spem meam, ut annuntiem omnes laudationes Dei in portis filie Sion. Eilia Sion anima credens Christo, que in finem psalmi inueniet laudes, quas sibi in titulo defecisse testatur. Defecerunt ei laudes, quia zelata est in peccantibus, quas inueniet in finem, si adheserit Domino, et in ipso suam spem ex integro collocarit, qui regnat in secula seculorum. Amen.



PSALMUS LXXIII.



In finem intellectus Asaph.

Ut quid, Deus, repulisti in finem, iratus est furor tuus super oues pascue tue? Memor esto congregationis tue, quam possedisti ab initio. Redemisti uirgam hereditatis tue, mons Sion in quo habitasti in eo. Leua manus tuas in superbias eorum in finem, quanta malignatus est inimicus in sancto. Et gloriati sunt qui oderunt te in medio solemnitatis tue, posuerunt signa sua signa, et non cognouerunt sicut in exitu super summum. Quasi in silua lignorum securibus exciderunt ianuas eius in idipsum, in securi et ascia deiecerunt eam. Incenderunt igni sanctuarium tuum in terra, polluerunt tabernaculum nominis tui. Dixerunt in  corde suo cognatio eorum simul, Quiescere faciamus omnes dies festos Dei a terra. Signa nostra non uidimus, iam non est propheta, et nos non cognoscet amplius. Usquequo, Deus, improperabit inimicus, irritat aduersarius nomen tuum in finem. Ut quid auertis manum tuam, et dexteram tuam de medio sinu tuo in finem? Deus autem rex noster ante secula operatus est salutem in medio terre. Tu confirmasti in uirtute tua mare, contribulasti capita draconum in aquis. Tu confregisti capita draconum, dedisti eum escam populis Aethiopum. Tu dirupisti fontes et torrentes, tu siccasti fluuios Etham. Tuus est dies, et tua est nox, tu fabricatus es auroram et solem. Tu fecisti omnes terminos terre, estatem et uer tu plasmasti ea. Memor esto huius, inimicus improperabit Domino, et populus insipiens  incitabit nomen tuum. Ne tradas bestiis animas confitentes tibi, et animas pauperum tuorum ne obliuiscaris in finem. Respice in testamentum tuum, quia repleti sunt qui obscurati sunt terre domibus iniquitatum. Ne auertatur humilis factus confusus, pauper et inops laudabunt nomen tuum. Exsurge, Deus, iudica causam tuam, memor esto improperiorum tuorum eorum que ab insipiente sunt tota die. Ne obliuiscaris uoces inimicorum tuorum, superbia eorum qui te oderunt ascendit semper.



COMMENTARIUM.

Iratus est Dominus super Isrel, cum esset arca Dei in Silo, cum Ophni et Phinees filii Heli in sacrificiis suis et fornicationibus nec increpati corrigerentur. Tradita est etiam arca testamenti aduersariis,  et gloriati sunt qui oderunt eum in medio atrii eius. Quasi in silua lignorum exciderunt ianuas munitionum. Incenderunt igni ubicunque inuenerunt sanctuarium, id est, locum orationis eorum exstructum. Et quiescere fecerunt festos dies Domini in terra, dicentes: Iam in Isrel non est propheta, utique audientes Heli mortuum et duos filios eius, qui summam sacerdotii tenebant occisos in prelio. Samuel adhuc erat infantulus, cuius nec opinio ceperat. Et ideo uidebatur improperare inimicus populus gentium et insultare, in quo rogat ne animas pauperum suorum obliuiscatur Dominus in sempiternum, ut exsurgat et iudicet causam suam, quia superbia eorum qui odiebant eum, ascendebat nimis. Hactenus historicus  sermo ceperit finem. Est enim et in uobis arca testamenti Domini, quam quotidie hostes conantur eripere, id est, animi constantiam, que pro defensione uirtutum contra uitia bella committit. Si ergo huius arce sacerdotes, id est, corpus et anima mea ex consensu coluerunt, requiescit super eam Dominus, et non audebunt demonia, nec bellum in cute consistere. At ubi hec per negligentiam sacerdotum cesserit, capitur ab aduersariis, et malignatur inimicus in sancto, et gloriantur qui oderunt Dominum in eo. Post hec cum lacrymis orandus est Dominus, ut animas pauperum non obliuiscatur. Dominus in sempiternum, non auertatur in perpetuo, humilis factus, confusus, ut non in eternum tradatur bestiis anima que confitetur ei: ut memor sit creature sue, quia  repleti sunt qui obscurati sunt terre domus iniquitatum. Exsurgat ergo Dominus et iudicet causam suam, quoniam per occasionem peccatorum meorum inimicus improperat Domino: Memor, inquit, esto, Domine, improperiorum tuorum, que ab insipientibus fiunt tota die, ut non obliuiscaris uoces querentium te per penitentiam, et contemnentium te superbia ascendat ad te, ut illis superbientibus reddas, et nobis confitentibus parcas, qui regnas in secula seculorum. Amen.



PSALMUS LXXIu.



In finem ne disperdas uel corrumpas, psalmus cantici Asaph.

Confitebimur tibi, Deus, confitebimur et inuocabimus nomen tuum. Narrabimus mirabilia tua, cum accepero  tempus, ego iustitias iudicabo. Liquefacta est terra, et omnes qui habitant in ea, ego confirmaui columnas eius. Dixi iniquis, Nolite inique agere, et delinquentibus nolite exaltare cornu. Nolite extollere in altum cornu uestrum, nolite loqui aduersus Deum iniquitatem. Quia neque ab oriente, neque ab occidente, neque a desertis montibus, quoniam Deus iudex est. Hunc humiliat et hunc exaltat, quia calix in manu Domini uini meri plenus mixto. Et inclinauit ex hoc in hoc, uerumtamen fex eius non est exinanita, bibent omnes peccatores terre. Ego autem annuntiabo in seculum, cantabo Deo Iacob. Et omnia cornua peccatorum confringam, et exsultabunt cornua iusti.



COMMENTARIUM.


Aliquanta in septuagesimo tertio idcirco pretermisimus psalmo, quia in septuagesimo quarto ea credimus melius declaranda. Confitebimur, inquit, tibi, Deus. Si peccata confitemur, non ut sciat que ignorat, ideo confitemur, sed ut ea que optime nouit indulgeat. Quia confitemur eum et nomen eius inuocamus. Confessio enim penitentis ad indulgentiam non attendit, si recte fidei inuocatio nominis Dei non fuerit subsecuta, in qua confessione narrantur omnia mirabilia eius, que sancti symboli textus ostendit. uerum quia  in antecessione huius psalmi aliquanta transiui, que sunt in isto reddenda hec sunt: ut narres contra Manicheum omnia mirabilia eius, et non dicas aduersis et contrariis mundum  agi, et alium lucis dominum, alium tenebrarum, alium noctis, alium diei, sed unum eumdemque Dominum confitentes, narremus omnia mirabilia eius, dicentes: Tuus est dies et tua est nox, tu fecisti solem et lunam, estatem et uer tu fecisti. Confirmasti in uirtute tua mare, tu confregisti capita draconum in aquis, id est, capita demonum in baptismate. Quod autem aquis dixit, uoluit ostendere unum baptisma in aquis posse omnibus celebrari, fluminum, maris, fontium, torrentium, stagnorum, ibi capita demonum confringuntur, id est, in omnibus aquis. Caput autem draconis magni in penitentia confringet Dominus, et dat eum in escam populo Aethiopum. Aethiopes a plaga meridiana nigri sunt. Hi ergo qui demoniorum meridianorum ruinam patiuntur,  nigri fiunt apud Deum, et pro ipsa nigredinis perfidia Aethiopes appellantur. Hi itaque cum baptizarentur, quia in aquis confracta sunt capita demonum, uenenum omne in aquis fluentibus euanuit. Et illos iam mundos, cum ab omni ueneno defecatos exhibuit, nunc in sicco positis, draco magnus ipse princeps draconum aduenit, quem suis cibantes nefariis factis ueneno eius iterum nigrarunt. uerum quia penitentibus auxilium diuine pietatis occurrit, confringitur et huius caput draconis in sicco. Aqua ibi sola lacrymarum est. Et quia non sunt fluuii circa eum salientes, que tantum nefas ueneni abluant, datur eis in cibo, et dicitur eis: Quando draconum capita in aquis uobis confracta sunt, gustastis et uidistis quam suauis est Dominus. Modo quia Dominum  reliquistis, gustate et uidete quam amarus est diabolus. Ibi gustastis mel et lac, hic gustate cinerem pro pane, et lacrymas uestras in poculis miscete. Ibi uestes candidas et mundas, hic sacceas sordidas. Ibi habuistis gaudium, hic mugitum gemitumque inter suspiria excrepate. Sicque Aethiopes esse cessabitis, et pristinus uobis candor splendorque reddetur. Ibi enim uobis rumpent iterum fontes et torrentes, ubi siccati fuerunt fluuii Aethan. Aethan fluuii in deserto Sina inuenti sunt. Ex quibus qui gustasset, non sicut de myrrha [Al. mora] amaritudine replebatur, sed statim tumore correptus, mortis periculo subiacebat. Quando ergo, quando conuertit solidam petram in stagna aque, et rupem in fontes aquarum , isti Aethan fluuii Dei nutu siccarunt. Quod factum ad  hoc ducit, quia penitentibus Aethan fluuii exsiccantur. Et ex desperato lapide atque durissima petra in deserto, et in squalentibus locis posita fontes pariter erumpunt atque torrentes. Hec fecit Rex noster, Deus ante secula qui est ipse. Hec fecit Rex qui operatus est salutem in medio terre , in Domino nostro Iesu Christo, qui dixit iniquis: Nolite iniqua agere, et nolite delinquentibus exaltare cornu, nolite extollere in altum cornu uestrum, nolite loqui aduersum Deum iniquitatem. Si quis autem uobis dixerit, Ecce hic Christus, aut ecce illic, nolite credere, quia neque ab oriente, neque ab occidente, neque a desertis montibus, sed sicut fulgur ita ueniet, quoniam Deus iudex est. Non sic uenit quomodo homo  uenit, sed quomodo Deus iudex ut superbum humiliet sicut promisit, et exaltet humilem ferens calicem in manu uini meri plenum mixto, ex quo inclinat ex hoc in hoc. uinum duas species habet, unam unde infirmos sanat, aliam unde sanos debilitet. Ex uno eodemque uino iustis propinatur ad salutem, peccatoribus ad interitum irrogatur. Sicut ignis iustis, fex tamen calicis non exinanitur, ut bibant non pauci, sed omnes peccatores terre: quod uno eodemque poculo aliis salus, aliis interitus ueniat, etiam hodie qui indigne gustantes hauserunt: inde isti, ut ait Apostolus, sibi iudicium sumunt. Nos autem hec scientes, si uolumus gaudere in secula seculorum, ita cantemus Deo Iacob, ut omnia peccatorum cornua confringamus, id est, uitiorum uentilationes contemnendo  frangamus, et uirtutum cornua exaltemus in Domino nostro Iesu Christo, qui regnat in secula seculorum. Amen.



PSALMUS LXXu.



In finem in carminibus, canticum ad Assyrios psalmus Asaph.

Notus in Iudea Deus, in Isrel magnum nomen eius. Et factus est in pace locus eius, et habitatio eius in Sion. Ibi confregit potentias, arcum, scutum, gladium et bellum Illuminans tu mirabiliter a montibus eternis, turbati sunt omnes insipientes corde. Dormierunt somnum suum, et nichil inuenerunt omnes uiri diuitiarum in manibus suis. Ab increpatione tua, Deus Iacob, dormitauerunt qui ascenderunt equos. Tu terribilis es, et quis resistet tibi, ex tunc ira tua. De celo  auditum fecisti iudicium, terra tremuit et quieuit. Cum exsurgeret in iudicium Deus, ut saluos faceret omnes mansuetos terre. Quoniam cogitatio hominis confitebitur tibi, et reliquie cogitationis diem festum agent tibi. uouete et reddite Domino Deo uestro, omnes qui in circuitu eius affertis munera. Terribili, et ei qui aufert spiritum principum, terribili apud omnes reges terre.



COMMENTARIUM.

Canticum contra Assyrium, id est, contra diabolum inchoamus. Contra eum enim notus factus est in Iudea Deus, in Christo mundum reconcilians sibi . In Isrel magnum nomen eius. Isrel homo Iudeus. Deum ergo qui uidit hominem et credidit Deum, in ipso primum factum est nomen eius. Ita ut diceret ei: Tu  es Petrus, et supra hanc Petram edificabo Ecclesiam meam. Et quia porte inferi non preualebunt aduersus eam . Ibi confregit cornua arcuum, et scutum, et gladium, et bellum, fecitque in pace locum eius, et habitationem eius in Sion, et illuminauit ei a montibus eternis, a prophetis qui fuerunt ab initio. Contra quam turbantur usque hodie omnes insipientes corde. Et qui moriuntur in peccatis suis dormientes somnum mortis suum, id est, somnum sue dormientes. Nihil inuenerunt in manibus suis ibi omnes uiri diuitiarum. Hic enim nascentes que inuenerunt, hic morientes relinquunt. Non solum diuites dormiunt, sed et fortes qui ascenderunt equos. Deus enim terribilis est, et nemo potest resistere ei. Tunc  in ira sua, cum enim ceperit iudicium de celo iaculari, terra tremet et quiescet, cum exsurgere ceperit in iudicio Deus, in quo non saluabit alios, nisi omnes mansuetos terre. Ibi cogitatio hominis confitebitur ei, et reliquie cogitationum diem festum agent Deo. Sic erunt omnes dies iustorum, quomodo nobis semel in anno sanctus dies est Pasche. Omnes ergo sancti dies festos agent Deo; et uos, inquit, si uultis gaudere cum sanctis, uouete et reddite Domino Deo uestro, omnes qui in circuitu eius offeretis munera, memores debent esse quid uouerint, aut cui uouerint. Nam in baptismatis consecratione uouerunt seipsos tradere, et omnibus operibus diaboli renuntiare. Hoc reddite Domino Deo uestro, ante oculos hoc habentes, quia etiam principum auferet spiritus,  cum a uoto discedunt. Et est terribilis etiam regibus terre. Ipsi gloria in secula seculorum. Amen.



PSALMUS LXXuI.



In finem pro Idithun, psalmus Asaph.

uoce mea ad Dominum clamaui, uoce mea ad Deum, et intendit mihi. In die tribulationis mee Deum exquisiui, manibus meis nocte contra eum, et non sum deceptus. Renuit consolari anima mea, memor fui Dei et delectatus sum, et exercitatus sum, et defecit spiritus meus. Anticipauerunt uigilias oculi mei, turbatus sum et non sum locutus. Cogitaui dies antiquos, et annos eternos in mente habui. Et meditatus sum nocte cum corde meo, et exercitabar, et scopebam spiritum meum. Nunquid in eternum proiiciet Deus, aut non apponet  ut complacitior sit adhuc. Aut in finem misericordiam suam abscidet, a generatione in generationem. Aut obliuiscetur misereri Deus, aut continebit in ira sua misericordias suas. Et dixi: Nunc cepi, hec mutatio dextere Excelsi. Memor fui operum Domini, quia memor ero ab initio mirabilium tuorum. Et meditabor in omnibus operibus tuis, et in adinuentionibus tuis exercebor. Deus, in sancto uia tua, quis Deus magnus sicut Deus noster, tu es Deus qui facis mirabilia. Notam fecisti in populis uirtutem tuam, redemisti in brachio tuo populum tuum filios Iacob et Ioseph. uiderunt te aque, Deus, uiderunt te aque et timuerunt, et turbate sunt abyssi. Multitudo sonitus aquarum; uocem uiderunt nubes. Etenim sagitte tue transierunt, uox tonitrui tui in rota. Illuxerunt coruscationes tue orbi  terre; commota est et contremuit terra. In mari uia tua, et semite tue in aquis multis, et uestigia tua non cognoscentur. Deduxisti sicut oues populum tuum, in manu Moysi et Aaron.



COMMENTARIUM.

In isto psalmo promittit se propheta omnia mirabilia Dei ab initio memoraturum, et causam huius commemorationis exponit. Ac memorans preterita bona, de malis presentibus querelatur: Clamaui, inquit, ad Dominum in die tribulationis. Et expandi manus meas coram eo in noctibus, et non sum deceptus. Modo autem tantas moras facit in subueniendo Dominus, ut dicam: Nunquid in eternum obliuiscetur misereri Deus, aut continebit in ira sua misericordiam  suam? Et dixi, Modo cepit mutatio dextere Excelsi. Et ut ostendam, inquit, quia modo cepit, memor ero ab initio mirabilium eius, in quibus liberauit populum suum. Quis enim tam magnus Deus quam Deus noster, quem uiderunt aque maris et timuerunt. Turbate sunt abyssi, dantes uiam siccam pedibus filiorum Isrel et Ioseph. Post hec uocem dederunt nubes: In columna enim nubis uox erat, quando sagitte Dei in Aegyptios transierunt. uox tonitrui eius in rota. Moyses rote comparatur. Rota licet in terra uoluatur, tamen dum steterit, magna pars eius aliena est a terra, et parua pars eius in terra consistit. uox ergo Dei in rota est, qui paruis rebus terrenis contentus, totum quod sursum est querit, pergit ubi Christus est. Illuxerunt coruscationes  eius orbi terre, quando in mari uiam fecit. Et semitam in aquis multis, quando deduxit uelut oues populum suum, in manu Moysi et Aaron. Ipsi gloria in secula seculorum. Amen.



PSALMUS LXXuII.



Intellectus Asaph.

Attendite, popule meus, legem meam, inclinate aurem uestram in uerba oris mei. Aperiam in parabolis os meum, loquar propositiones ab initio. Quanta audiuimus et cognouimus ea, et patres nostri annuntiauerunt nobis. Non sunt occultata a filiis eorum in generatione altera. Narrantes laudes Domini et uirtutes eius, et mirabilia eius que fecit. Et suscitauit testimonium  in Iacob, et legem posuit in Isrel. Quanta mandauit patribus nostris nota facere ea filiis suis, ut cognoscat generatio altera. Filii qui nascentur, et exsurgent, et narrabunt filiis suis. Ut ponant in Deo spem suam, et non obliuiscantur operum Dei, et mandata eius exquirant. Ne fiant sicut patres eorum: generatio praua et exasperans. Generatio que non direxit cor suum, et non est creditus cum Deo spiritus eius. Filii Ephrem intendentes et mittentes arcum, conuersi sunt in die belli. Non custodierunt testamentum Dei, et in lege eius noluerunt ambulare. Et obliti sunt benefactorum eius, et mirabilium eius que ostendit eis. Coram patribus eorum fecit mirabilia in terra Aegypti, in campo Taneos. Interrupit mare et perduxit eos, et statuit aquas quasi in utre. Et deduxit eos in nube diei,  et tota nocte in illuminatione ignis. Interrupit petram in eremo, adaquauit eos, uelut in abysso multa. Et eduxit aquam de petra, et eduxit tanquam flumina aquas. Et apposuerunt adhuc peccare ei, in iram concitauerunt Excelsum in inaquoso. Et tentauerunt Deum in cordibus suis, ut peterent escas animabus suis. Et male locuti sunt de Deo, dixerunt, Nunquid poterit Deus parare mensam in deserto? Quoniam percussit petram et fluxerunt aque, et torrentes inundauerunt. Nunquid et panem poterit dare, parare mensam populo suo? Ideo audiuit Dominus et distulit, et ignis accensus est Iacob, et ira ascendit in Isrel. Quia non crediderunt in Deo, nec sperauerunt in salutari eius. Et mandauit nubibus desuper, et ianuas celi aperuit  Et pluit illis manna ad manducandum, et panem celi dedit eis. Panem angelorum manducauit homo, cibaria misit eis in abundantia. Transtulit austrum de celo, et induxit in uirtute sua africum, et pluit super eos sicut puluerem carnes, et sicut arenam maris uolatilia pennata. Et ceciderunt in medio castrorum eorum circa tabernacula eorum. Et manducauerunt, et saturati sunt nimis, et desiderium eorum attulit eis, non sunt fraudati a desiderio suo. Adhuc esce eorum erant in ore ipsorum, et ira Dei ascendit super eos. Et occidit pingues eorum, et electos Isrel impediuit. In omnibus his peccauerunt adhuc, et non crediderunt in mirabilibus eius. Et defecerunt in uanitate dies eorum, et anni eorum cum festinatione. Cum occideret eos querebant eum, et reuertebantur, et diluculo ueniebant ad eum.  Et rememorati sunt, quia Deus adiutor est eorum, et Deus excelsus redemptor eorum est. Et dilexerunt eum in ore suo, et lingua sua mentiti sunt ei. Cor autem eorum non erat rectum cum eo, nec fideles habiti sunt in testamento eius. Ipse autem est misericors, et propitius fiet peccatis eorum, et non disperdet eos. Et abundauit ut auerteret iram suam, et non accendit omnem iram suam. Et recordatus est, quia caro sunt: spiritus uadens et non rediens. Quotiens exacerbauerunt eum in deserto, in iram concitauerunt eum in inaquoso. Et conuersi sunt et tentauerunt Deum, et sanctum Isrel exacerbauerunt. Non sunt recordati manus eius die qua redemit eos de manu tribulantis. Sicut posuit in Aegypto signa sua, et prodigia sua in campo Taneos. Et conuertit in sanguinem flumina eorum, et imbres  eorum ne biberent. Misit in eos cenomyiam et comedit eos; et ranam, et disperdidit eos. Et dedit erugini fructus eorum, et labores eorum locuste. Et occidit in grandine uineas eorum et moros eorum in pruina. Et tradidit grandini iumenta eorum, et possessiones eorum igni. Misit in eos iram indignationis sue, indignationem et iram et tribulationem, immissionem per angelos malos. uiam fecit semite ire sue, non pepercit a morte animabus eorum, et iumenta eorum in morte conclusit. Et percussit omne primogenitum in terra Aegypti, primitias omnis laboris eorum in tabernaculis Cham. Et abstulit sicut oues populum suum, et perduxit eos tanquam gregem in deserto. Et deduxit eos in spe, et non timuerunt, et inimicos eorum operuit mare. Et induxit eos in montem sanctificationis sue, montem  quem acquisiuit dextera eius. Et eiecit a facie eorum gentes, et sorte diuisit eis terram in funiculo distributionis. Et habitare fecit in tabernaculis eorum tribus Isrel. Et tentauerunt et exacerbauerunt Deum excelsum, et testimonia eius non custodierunt. Et auerterunt se, et non seruauerunt pactum, quemadmodum patres eorum conuersi sunt in arcum prauum. In iram concitauerunt eum in collibus suis, et in sculptilibus suis ad emulationem eum prouocauerunt. Audiuit Deus et spreuit, et ad nichilum redegit ualde Isrel. Et repleuit tabernaculum Silo, tabernaculum suum ubi habitauit in hominibus. Et tradidit in captiuitatem uirtutem eorum et pulchritudinem eorum in manus inimici. Et conclusit in gladio populum suum, et hereditatem  suam spreuit. Iuuenes eorum comedit ignis, et uirgines eorum non sunt lamentate. Sacerdotes eorum in gladio ceciderunt, et uidue eorum non plorabantur. Et excitatus est tanquam dormiens Dominus, tanquam potens crapulatus a uino. Et percussit inimicos suos in posteriora, opprobrium sempiternum dedit illis. Et repulit tabernaculum Ioseph, et tribum Ephrem non elegit. Sed elegit tribum Iuda, montem Sion, quem dilexit. Et edificauit sicut unicornium sanctificium suum in terra quam fundauit in secula. Et elegit Dauid seruum suum, et sustulit eum de gregibus ouium: de post fetantes accepit eum. Pascere Iacob seruum suum, et Isrel hereditatem suam. Et pauit eos in innocentia cordis sui, et in intellectibus manuum suarum deduxit eos.



COMMENTARIUM.

Quod promisit Deo in septuagesimo sexto, hoc in septuagesimo septimo hominibus tradit. Ibi dixit Deo: Memor ero ab initio mirabilium tuorum. Hic dicit populo: Loquar propositiones ab initio, uirtutes et mirabilia eius que fecit, ut cognoscat generatio altera, ut filii nascentes exsurgant. Ipsi narrent filiis suis, ut non confidant in mundi lucris, non in terrenis cupiditatibus seculi, sed in Deo solo ponant spem suam, et non obliuiscantur opera Dei sui, et mandata eius exquirant. Ut non fiant sicut patres eorum, genus prauum et peramarum. Sane genus cum dicit, ante considera. Non enim creaturam in damnabilibus Deus, sed uoluntatem condemnat. uidens ergo quia genus uituperando questionem fecerat, eruens hunc  sermonem a Creatoris iniuria, exposuit non esse generis uitium, sed uoluntatis. Prosecutus enim ait, Genus, inquit, quod non direxerit cor suum. Et quasi interrogatus esset, quomodo non direxerint cor suum, respondit: Quia non custodierunt testamentum Dei, et in lege eius noluerunt ambulare. Dicendo nolierunt exclusit culpam a genere, et crimen uoluntatis ostendit, per quam obliti sunt benefactorum et mirabilium Dei, quando diuisit mare ut transirent, et statuit aquas eius hic inde quasi in utre; quando duxit eos in columna nubis per diem, et in columna ignis pernoctem; quando rupit in deserto petram et adaquauit eos uelut in abysso multa, et potati gratias non egerunt, sed apposuerunt peccare. Et ita ut male loquerentur de Deo, ut dicerent: Ecce de petra eduxit aquam,  nunquid panem poterit dare? Hec dicebant, quia non credebant Deo suo, nec sperauerunt in salutare eius. Et mandauit nubibus desuper. Et ianuas celi aperuit. Ianuas abusiue dictum, sicut de terra: Aperuit, inquit, os suum: Aperiendi causa exegit, et in terra os et in celis ianuas nominare, et pluit illis manna ad manducandum: Manna, Latine quod dicimus, quid est hoc, dicit Hebreus. Cum ergo tanquam semen coriandri pluerent celi, interrogantes filii Isrel nomen dederunt, dum querunt. Nam dicentes: Quid est, id est manna, de hoc quod interrogabant uerbo, nomen species ipsa suscepit, quod auxesin faciens adiecit. Panem celi dedit eis, per occasionem manne panis qui de celo descendit nominatus est:  Panem, inquit, angelorum manducauit homo. Quidquid eternitatem in potando et in manducando prestat, angelicum est, non habens putentes atque stercoreas digestiones. Habent enim uniuersa uiuendi materiam, et siue angeli, seu quecunque in celo uiuunt, non sibi sine alimento sufficiunt. Ducuntur enim fame et siti, siue laudis Domini. Et esuriunt et sitiunt iustitiam eius, per quam pinguescunt, et eternum apicem tenent. Sicut e contrario apostate angeli esuriunt et sitiunt iniustitiam, et ex eo opere saginantur. Nam et quod dicit Dominus gaudere angelos in celo super unum penitentem, ostendere uoluit ad eorum refectionem rediisse per iustitiam eum qui per iniustitiam uentres demonum saginabat. Quanta sunt etiam in corporibus, que sine stercorea  digestione reficiunt, ut est nuntius bonus, ut est odor optimus, ut est aspectus mirabilis, ut est gratia maiorum, ut est opinio optima, que dicitur etiam ossa impinguare. Hec ideo diximus, ut ostendamus omnia que in celo et que in terra sunt inuisibilia atque uisibilia, et mensuras suas habere, quia solus Deus immensus est; et per compaginem sue qualitatis subsistere, quia solus Deus incorporeus est; et per aliam substantiam uiuere, quia solus Deus nullius eget. Ipse autem omnibus est necessarius, ipsi nullus. Sed quia nimia gratia pietatis sue facturam suam in omnibus diligit, dignatur per legem, per uirtutum iudicia, per compunctionem cordis, per magnitudinem operum hominum inuitare hominem. Et ideo non solum panes angelorum, sed et auium carnes  innumerabilium concupiscentibus tribuit etiam ingratis. Et ne inultum ingratorum crimen posteritas non timeret cum adhuc esce eorum erant in ore eorum, ira Dei uenit super eos, quia non crediderunt mirabilibus eius Defecerunt in uanitate dies eorum, et anni eorum cum festinatione. uerum quia, ut dixi, tu si non malo coactus benefacere non uis: Cum occideret, inquit, eos, querebant eum, et conuertentes diluculo ueniebant ad eum. Tunc recordati sunt quia Deus adiutor et protector eorum est. Sed dicentes, inquit, tu es Deus noster, hoc sola, ait, lingua mentiti sunt ei, cor autem eorum non erat rectum cum eo. Unde et Dominus dicit: Populus, inquit, hic labiis me diligit, cor autem eorum longe est a me . Hec, quare hec? Quia fides non  est habita testamento eius. Sine fide, autem, ut ait Apostolus, impossibile est placere Deo . Discutiamus parumper de quo testamento agatur. Audi Apostolum: Hominis, ait, testamentum nemo irritum facit, aut superordinat. Abrahe dictum est: In semine tuo hereditabo omnes gentes: Non, inquit, dixit in seminibus, quasi in multis, sed in semine tuo, quod est Christus . Hoc ergo testamentum quod cum Abraham patre eorum habuit Deus, dum compleret in Filio suo, fides non est habita testamento eius. Ipse autem est misericors, etiam in cruce positus, propitius fit peccatis eorum, et, cum posset, non disperdidit eos. ita ut rogaret Patrem suum ut et ipse indulgeret eis. Quia recordatus est quod caro  sunt, nichil in spiritu sapientes, et spiritus essent euntes, et non reuertentes. Ideo sepe Dominus peccatoribus in hoc mundo letitiam et abundantiam et potentiam usurpatam relinquit, quia scit que passuri sunt in gehenne incendio, et condolens eis, auertit in hoc seculo iram suam ab eis. Hoc considerans, quod euntes ibunt in interitum eterni incendii, et ultra non redeunt. Quotiens, inquit, exacerbauerunt eum in deserto, non recordantes diem qua liberauit eos Dominus de manu tribulantis, et inimicos eorum prius decem plagis percussit, postea etiam in mari mersit, ipsos autem eduxit tanquam pastor oues in deserto, et induxit in montes sanctificationis sue, et eiecit a facie eorum gentes. Et post omnia, quid fe cerunt? Auerterunt se, inquit, et non obseruauerunt  pactum sicut patres eorum, ita etiam ut in sculptilibus suis emularentur eum: Propter hoc, inquit, repulit tabernaculum Silon. Facit locus contra hereticos qui dicunt, pro duorum peccatis filiorum Heli, Deus iustus omnem Isrel populum tradidit Philisteis, Spiritus uero sanctus detegens crimen uniuersi populi dicit: Quod auerterunt se a Deo, et non obseruauerint precepta eius, sicut et patres eorum: Ideo, inquit, ad nichilum redegit nimis Isrel, et ideo repulit tabernaculum Silon, ideo conuertit in captiuitatem uirtutem ipsorum. Et pulchritudinem eorum, id est, arcam testamenti Domini tradidit in manus inimici. Conclusit in gladio populum suum, et hereditatem suam spreuit, ita ut et sacerdotes eorum gladio caderent, iuuenes ignis comederet, uirgines  sine lamento perirent, uidue sine plorantibus interirent. uenimus nunc ad locum, qui nos ab historia ad mysticum et moralem auditum impellat. Excitatus est, inquit, tanquam dormiens Dominus. Quotiescunque ergo captiuitas siue carnalis, siue spiritalis uenit, sciamus dormire Dominum, et tandiu dormit, quandiu inueniantur idonei, qui ausi sint excitare eum. Hoc namque est quod finxit Dominus noster iehsu Christus in naui dum transfretaret: nimia et incomparabili tempestate nauis in qua erat cum discipulis suis, agebatur, ita ut nichil superesset, nisi ut mergerentur in fluctibus. Accedentes discipuli ad dormientem Dominum, clamore eum nimio excitant dicentes: Preceptor, perimus . Ille autem surgens imperauit uentis, et quieuerunt  unde et tranquillate sunt. Non ergo ideo dormit Dominus, ut somno teneatur. Semper uigilat, et nunquam dormiet omnino, neque dormitabit. Sed quando ei nos silentium facimus tale, quale qui dicat: Sic uos siletis, sicut solet fieri silentium patrifamilias; ut quiescat ecce quiesco, ecce sileo, ecce dormio, non orationum gemitibus pulsor, non psalmorum uocibus inquietor, nec assiduis deprecationibus excitor, grandi hoc uestro silentio ego dormio, et me dormiente uenit super uos aut spiritalis, ut dixi, aut carnalis tempestas, qua compulsi ad regem confugiatis, ut eius uigiliis liberemini, cuius somno capimini. Denique excitatus precibus sanctorum, audite quid fecerit: Percussit, inquit, omnes inimicos in  secreto natium eorum. Tantaque murium copia exstitit, ut nullus eorum esset cuius anus non a muribus roderetur, ita ut, sicut dicit liber primus Regum, exirent prominentes extales eorum. Hoc ergo est quod ait nunc in isto psalmo, excitatum Dominum percussisse inimicos in posteriora. Opprobrium, inquit, sempiternum dedit illis, et repulit tabernaculum Ioseph in regno Saulis. Due iste tribus tenebant imperium, Ioseph scilicet et Beniamin. Unde adiecit, tribum Ephrem non elegit, ut subaudiatur ad regnum, sed elegit tribum Iuda ad regnum, quod licet in Dauid tunc pactum sit, in Christo completum est. In monte Sion quem elegit, in quo edificauit sicut unicornis sanctuarium suum, ibi natus, ibi baptizatus, ibi tentatus, ibi in uirtutibus manifestatus, ibi  passus, ibi mortuus, ibi sepultus, ibi exsurgens a mortuis tertia die, ibi ascendit in celos. In terram quam fundauit in secula, id est, in Sion, id est, in Ecclesia sanctorum. Nam ibi elegerat Dauid seruum suum, quando eum tulit de gregibus ouium, ut pasceret Iacob et Isrel, hereditatem suam, quos pascet usque hodie Dei Filius sine malitia cordis, et in sensu manuum suarum seducet nos. Ideo enim manus suas in cruce leuauit, ut in gloria manuum suarum dirigat nos, qui regnat cum Patre et Spiritu sancto in secula seculorum. Amen.



PSALMUS LXXuIII.



Psalmus Asaph.

Deus, uenerunt gentes in hereditatem tuam, polluerunt  templum sanctum tuum, posuerunt Ierusalem in pomorum custodiam. Posuerunt morticina seruorum tuorum escas uolatilibus celi, carnes sanctorum tuorum bestiis terre. Effuderunt sanguinem ipsorum tanquam aquam in circuitu Ierusalem, et non erat qui sepeliret. Facti sumus opprobrium uicinis nostris, subsannatio et illusio iis qui in circuitu nostro sunt. Usquequo, Domine, irasceris in finem, accendetur uelut ignis zelus tuus. Effunde iram tuam in gentes que te non nouerunt, et in regna que nomen tuum non inuocauerunt. Quia comederunt Iacob, et locum eius desolauerunt. Ne memineris iniquitatum nostrarum antiquarum, cito anticipent nos misericordie tue, quia pauperes facti sumus nimis. Adiuua nos, Deus salutaris noster, et propter gloriam nominis tui libera nos, et  propitius esto peccatis nostris propter nomen tuum. Ne forte dicant in gentibus: Ubi est Deus eorum? et innotescat in nationibus coram oculis nostris. Ultio sanguinis seruorum tuorum qui effusus est, intreat in conspectu tuo gemitus compeditorum. Secundum magnitudinem brachii tui posside filios mortificatorum. Et redde uicinis nostris septuplum in sinu eorum, improperium ipsorum quod exprobrauerunt tibi, Domine. Nos autem populus tuus et oues pascue tue, confitebimur tibi in seculum. In generationem et generationem annuntiabimus laudem tuam.



COMMENTARIUM.

Septuagesimus et octauus psalmus apicem antecessoris  sui secutus, lamentum simul Deo cum oratione effundit. Cuius historia preteritam cedem Philistinorum explanat, prophetiam futuram Nabuchodonosoris commemorat moralis nostri huius spiritalis prelii. Ut uere dicendum est, plorat uenisse gentes in hereditatem Dei. Et liber Regum I, de Salom., et arca testamenti memorat. Et Ieremias de Ierusalem et de templo, si prophetico modo hunc psalmum queris explanat. Nos uero qui Ierusalem nostram animam dicimus, si tamen rex pacificus requiescit in ea, hec quando per consensum suum, et propter negligentiam suam, dum non repugnando superatur, ac dum peccando Deo ab eius offensione discesserit, ueniunt ad eam gentes. Ad eam utique quam in hereditate sua possidet Christus, et  polluunt templum sanctum eius, sanctum factum in baptismo corpus eius. Ponunt Ierusalem, ueluti pomorum custodiam. Ita desertam faciunt eam, ut putes illam ciuitatem magnam in uilem casulam hortulani conuersam. Posuerunt morticina seruorum tuorum escas uolatilibus celi. Hoc loco uolatilia spiritus immundi nominantur, de quibus dicit Apostolus: Spiritus eris huius. Ipsi uelut uolucres comedunt per luxuriam carnes sanctorum tuorum. Comedunt simul bestie terre, si effuderint sanguinem eorum, uelut aquam circa ipsam Ierusalem. Et non fuerit qui sepe liat, dum nemo est qui exemplo uite ab interitu mortis abscondat. Tunc efficimur in derisu omnibus demoniis, qui ideo uicini nostri et inimici dicuntur, quia nec uno quidem puncto ab inimicitiis iuxta nos  positi non recedunt. Ad hec rogandus Dominus, ut effundat super eos iram suam. Quia ipsa sunt regna que nomen eius non inuocant, sed comedunt quotidie Iacob, et locum eius, quod erat ornatum moribus in eremum conuertunt. Eueniunt nobis hec si memor sit Dominus iniquitatum nostrarum, utinam antiquarum et non nouarum. Sed quia remedium uulneratis est necessarium, cito nos anticipent misericordie tue, Deus. Quia pauperes facti sumus nimis, perdidimus aurum pudicitie, argentum bone conscientie. Nos ipsi preda hostium facti sumus propter honorem nominis tui, Domine, libera nos, et propitius esto, ne gaudeant increduli, et dicant: Ubi est Deus eorum? Defende sanguinem seruorum tuorum, qui effusus est. Sicut enim in ruina hominum habent demones,  ita in reparatione nostra gaudium habent angeli. Spiritus uero nequissimi interitum patiuntur, cum intrauerit in conspectu Dei gemitus compeditorum. Si tantum gemitus pro peccatis non potest fieri, nisi intret in conspectu Dei. Et incipit secundum magnitudinem brachii sui possidere Dominus filios mortis, ut qui erant filii mortis incipiant esse et filii uite. Cum reddiderit inimicis septuplum, quia quod septiformi spiritu in baptismatis tempore promissum est, horum est suggestionibus ab iis qui promiserant denegatum. Satis autem facientes Spiritui sancto quem in consecratione suscepimus, dicamus ei nos: Populus tuus et oues gregis tui, siue pascue tue, confitebimur tibi in secula, et in seculum seculi narrabimus  laudes tuas, qui regnas cum Patre et Filio, sancte Spiritus, nunc et semper in eterna secula seculorum. Amen.



PSALMUS LXXIX.



In finem pro his qui commutabuntur psalmus pro Assyriis testimonium Asaph.

Qui regis Isrel intende, qui deducis uelut ouem Ioseph. Qui sedes super cherubin manifestare coram Ephraim, Beniamin et Manasse. Excita potentiam tuam, et ueni, ut saluos facias nos. Deus uirtutum, conuerte nos, et ostende faciem tuam, et salui erimus. Domine Deus uirtutum, quousque irasceris super orationem serui tui? Cibabis nos pane lacrymarum, et potum dabis nobis in lacrymis in mensura. Posuisti nos in contradictionem uicinis nostris, et inimici nostri subsannauerunt  nos. Deus uirtutum, conuerte nos, et ostende faciem tuam, et salui erimus. uineam de Aegypto transtulisti, eiecisti gentes et plantasti eam. Dux itineris fuisti in conspectu eius, et plantasti radices eius, et impleuit terram. Operuit montes umbra eius, et arbusta eius cedros Dei. Extendit palmites suos usque ad mare, et usque ad flumen propagines eius. Ut quid destruxisti maceriam eius, et uindemiant eam omnes qui pretergrediuntur uiam? Exterminauit eam aper de silua, et singularis ferus depastus est eam. Deus uirtutum, conuertere, respice de celo, et uide, et uisita uineam istam. Et perfice eam quam plantauit dextera tua, et super Filium hominis quem confirmasti tibi. Incensa igni et suffossa ab increpatione uultus tui peribunt. Fiat manus tua super uirum dextere tue, et super Filium hominis  quem confirmasti tibi. Et non discedimus a te, uiuificabis nos, et nomen tuum inuocabimus. Domine Deus uirtutum, conuerte nos, et ostende faciem tuam, et salui erimus.



COMMENTARIUM.

Adhuc eadem per eadem de exitio et eadem tribulatione populi in isto psalmo cantat. Rogans ut qui regit Isrel intendat, excitet potentiam suam, quia nullus dignus inuenitur qui eum audeat excitare. Ipse ergo excitet potentiam suam, ueniat et saluos nos faciat. uerum quia inuisibilis est, et a nullo penitus uideri potest, sumat materiam per quam dignetur faciem suam ostendere, quam si ostenderit ille, nos salui erimus. ueluti si in glaciali periculo positi, ubi uis frigoris minatur interitum, liberantur sine dubio,  si ostendatur eis solis aspectus. Quanto magis Dei nobis ostensa facie, in Domino nostro Iesu Christo nos salui erimus? Si ergo sentimus captiuitatem uinee Domini, quam de Aegypto per aquam et Spiritum sanctum transtulit, quam eiectis demoniis plantauit, qui ita fuit uia in conspectu nostro, ut diceret: Ego sum uia . Qui ita plantauit radices nostras in fide sua, ut repleret omnem terram corporis nostri. Et esset in nobis uinea uera, cuius membra operuit montes, omnibus sanctis melior. Cuius arbusta prestantiora essent, et altiora cedris Dei, hanc exterminauit in passione aper de silua, populus incredulus, et singularis ferus depastus est eam. Quem prius et in nobis tumultum Christus patitur, quando permittimus  rabiem demonum in corde nostro ingredi, ubi suscepimus Christum. Et ideo cibus nobis non debet esse gaudii, sed panis lacrymarum, et potus in lacrymis, si sentimus quia facti sumus in opprobrium uicinis, et ipsi deriserunt nos. In oratione enim lacrymarum permanentes, Deus uirtutum respicit de celo, et uidet, et uisitat uineam istam, et dirigit eam quam plantauit in nobis dextera eius per Filium hominis Iesum, quem confirmauit sibi incenso igne, et suffossa manu, quando Abraham incenso igne, et armata manu gladio, paratus fuit filium suum iugulare coram Domino. Tunc iurauit Abrahe quod filium eius ita confirmaret sibi, ut in ipso hereditaret omnes gentes. Ergo memor esto, Domine, quod iurasti, et repara quod donasti, ut non discedamus a te; non enim discedemus  a te, si tu uiuificaberis. Nos autem semper nomen tuum inuocabimus. Alia enim spes nostra non est, nisi ut conuertas nos, dando bona consilia in cordibus nostris, et ostendendo nobis faciem tuam. Cuius nos aspectu saluemur, in Christo Iesu Domino nostro, qui tecum et cum Spiritu sancto uiuit et regnat in secula seculorum. Amen.



PSALMUS LXXX.



In finem pro torcularibus, psalmus ipsi Asaph quinta sabbati.

Exsultate Deo adiutori nostro, iubilate Deo Iacob. Sumite psalmum et date tympanum, psalterium iucundum cum cithara. Buccinate in neomenia tuba, in insigni die solemnitatis uestre. Quia preceptum in Isrel est, et iudicium Deo Iacob. Testimonium in Ioseph posuit  illud, cum exiret de terra Aegypti, linguam quam non nouerat audiuit. Diuertit ab oneribus dorsum eius, manus eius in cophino seruierunt. In tribulatione inuocasti me, et liberaui te, et exaudiui te in abscondito tempestatis, probaui te apud aquam contradictionis. Audi, populus meus, et contestabor te; Isrel, si audieris me, non erit tibi Deus recens, neque adorabis Deum alienum. Ego enim sum Dominus Deus tuus, qui eduxi te de terra Aegypti, dilata os tuum et implebo illud. Et non audiuit populus meus uocem meam, et Isrel non intendit mihi. Et dimisit eos secundum desideria cordis eorum, ibunt in adinuentionibus suis. Si populus meus audisset me, Isrel si in uiis meis ambulasset. Pro nichilo forsitan inimicos eorum humiliassem, et super tribulantes eos misissem manum meam. Inimici Domini mentiti  sunt ei, et erit tempus eorum in secula. Et cibauit illos ex adipe frumenti, et de petra melle saturauit eos.



COMMENTARIUM.

In septuagesimo nono psalmo uinea reparatur. Et in octogesimo pro torcularibus agitur. Exsultate Deo adiutori nostro, quia surrexit uinea eius. Iubilate Deo Iacob, reparata est uinea eius. Surrexit enim quem exterminauit incredulus populus. Ipsum utique exterminauit, qui dixit: Ego sum uitis uera . Ipsum qui dixit: Exterminauerunt manus meas, et pedes meos . Ipse uero qui exterminauit populus, apro siluestri est acrior ecce surrexit. Qui ibi plorabatis, hic exsultate: qui ibi tacuistis, hic iubilate:  qui ibi anxiati estis, hic in psalmis et hymnis congaudete, et in die insigni, id est, in die redemptionis Domini. Quia ipsa est dies solemnitatis nostre, in quo preceptum dare dignatur Dominus ad testimonium Ioseph, eo quod uisitatione uisitaturus esset eos Dominus. Ergo Ioseph testimonium de ipso posuit, cum exiret de terra Aegypti, linguam quam non nouerat audiuit, post quadringentos triginta annos. Audiuit uocem Dei per noctem Moysi genus Abrahe, sicut ei promissum fuerat, cum diuerteret ab oneribus grauissimis dorsum eius. Quando manus eius in cophino seruiebant, in luto et latere. Tunc in tribulatione inuocasti me, et liberaui te, dicit ad Isrel Dominus; exaudiui te in abscondito tempestatis; te exaudiui, et inimicos tuos mersi. Probaui te in aqua  contradictionis, in murmure pessimo, in quo et Moyses seruus irreprehensibilis uisus est offendisse. Audi nunc, populus meus. Et loquar Isrel, et testificabor tibi, me quem crucifigis, Ego sum Deus. Et qui Deus? Ipse qui te eduxi de terra Aegypti . Dilata os tuum, et ego adimplebo illud. Quid est quod tantopere iubes, ut dilatet os suum populus criminosus atque incredulus, qui crucifixit Dominum? Dilata, inquit, os tuum, et ego adimplebo illud. O piissimus Saluator, et humani generis euidentissimus reparator. Dilata os tuum, et ego adimplebo illud. Si uultis euadere mortem quam incurristis, bibite sanguinem quem fudistis. Sed quid sequitur? Non audiuit populus uocem meam, et Isrel non intendit mihi. Et ideo dimisi eos secundum desideria cordis eorum, et abierunt  in adinuentionibus suis. Ad populum hunc ego ueni, ad hunc populum, et antequam uenirem prophetas misi. Ad hunc solum populum apostolos antequam paterer destinaui, qui me penitus audire contempsit. Si enim me audisset, aut si in uiis meis ambulasset, ad nichilum inimicos eorum humiliassem, et super tribulantes eos misissem manum meam. Sed principes sacerdotum, et Scribe et Pharisei, qui erant inimici Domini Iesu Christi, ipsi mentiti sunt populo, dicentes: Non est a Deo. Illi autem miseri contra salutem suam illis mentientibus crediderunt. Et eum qui eos liberare uenerat negauerunt, erit tamen tempus eorum in eternum. Cum enim plenitudo gentium introierit, tunc omnis Isrel saluus fiet . tunc cibabuntur et ipsi ex adipe frumenti, et de petra  melle saturabuntur credentes, ex quo ceciderunt inuidentes. Potens est enim Dominus iterum inserere illos. Nos autem in fide eius stemus, ut ad nichilum inimicos nostros redigat. Et super tribulantes nos, siue spiritales hostes, siue carnales, mittat manum suam, per Christum Dominum nostrum, qui regnat cum Patre et Spiritu sancto, per omnia secula seculorum. Amen.



PSALMUS LXXXI.



Psalmus Asaph.

Deus stetit in synagoga deorum, in medio autem deos diiudicat. Usquequo iudicatis iniquitatem, et facies peccatorum sumitis? Iudicate egeno et pupillo, humilem et pauperem iustificate. Eripite pauperem, et egenum  de manu peccatoris liberate. Nescierunt, neque intellexerunt, in tenebris ambulant, mouebuntur omnia fundamenta terre. Ego dixi: Dii estis, filii Excelsi omnes. uos autem sicut homines moriemini, et sicut unus de principibus cadetis. Surge, Deus, iudica terram: quoniam tu hereditabis in omnibus gentibus.



COMMENTARIUM.

Omne quod honorifico nomine generaliter nuncupari potest, hoc speciale Dei est, per naturam incomprehensibilis maiestatis eius, qua est Deus, et dicitur tamen homini, Dedi te Deum Pharaonis : dicitur et Dominus homo, cum Deus solus sit Dominus: dicitur sanctus homo, cum Deus solus sit sanctus, dicitur bonus homo, cum nemo bonus sit,  nisi Deus solus. Et hoc est Deo simile in hominibus, quod ea que Deus naturaliter possidet, homo per imaginem suscipit, tanto plus simulaturus, quanto fuerit amplius suis moribus eius similitudinem imitatus. Unde et in presenti psalmo Deus ipse loquitur his quibus iudicandi tribuit potestatem. Ego, inquit, dixi: Dii estis, et filii Excelsi omnes. uos autem sicut homines moriemini, et sicut unus de principibus cadetis. Unus de principibus, id est, diabolus, et Iudas traditor, et Saul, et Ieroboam, aut unus ex iis qui principatum tenuerunt. Sic et uos cadetis, quia iudicatis iniquitatem. Et facies peccatorum sumitis; non iudicatis pupillo et egeno, humilem et pauperem non iustificastis; non eripuistis pauperem et egenum, nec de manu peccatorum liberastis. Et licet generaliter  dicta sint ista de iudicibus et pauperibus, tamen Phariseis, una cum principibus sacerdotum prophetia carminis sonat. Nescierunt enim neque intellexerunt, quia dictum est illis: Nisi credideritis non intelligetis. Illi si credidissent, intelligerent suum esse Dominum quem negabant, et diligentem se odio persequebantur iniquo. Esto secundum incredulitatem uestram non erat Dominus, frater tamen erat, Hebreus ex Hebreis, et parentes fratres dicebatis apud uos esse. Dicite ergo que fuerit causa odii: Quare, inquiunt, infirmos curat in sabbatis? Et hoc meretur medicus odium pro salute fratrum incurrere, et pro caritate sua uestra exsecrabilitate uexari. uerum quoniam qui odit fratrem suum in tenebris ambulat , atque mouebuntur omnia fundamenta terre, cum  exsurget Deus, ut iudicet terram, recedemus ab odio fratrum. Quia qui odit fratrem suum, nescit quo eat , quia circumdant eum tenebre. Agamus ergo sollicite de fine psalmi, ut cum surrexerit Dominus iudicare terram, et nos in hereditate capiat, in omnibus gentibus, qui regnat in secula seculorum. Amen.



PSALMUS LXXXII.



Canticum psalmi Asaph.

Deus, quis similis erit tibi? ne taceas, neque compescaris, Deus. Quoniam ecce inimici tui sonuerunt, et qui oderunt te extulerunt caput. Super populum tuum malignauerunt consilium, et cogitauerunt aduersus sanctos tuos. Dixerunt, uenite, et disperdamus eos de  gente, et non memoretur nomen Isrel ultra. Quoniam cogitauerunt unanimiter: simul aduersum te testamentum disposuerunt, tabernacula Idumeorum et Ismelite, Moab et Agareni, Gebal et Ammon et Amalec alienigene cum habitantibus Tyrum. Etenim Assur uenit cum illis, facti sunt in adiutorium filiis Lot. Fac illis sicut Madian et Sisare, sicut Iabin in torrente Cisson. Disperierunt in Endor, facti sunt ut stercus terre. Pone principes eorum sicut Oreb, et Zeb, et Zebee, et Salmana. Omnes principes eorum qui dixerunt: Hereditate possideamus sanctuarium Dei. Deus meus, pone illos ut rotam, et sicut stipulam ante faciem uenti. Sicut ignis qui comburit siluam, sicut flamma comburens montes. Ita persequeris illos in tempestate tua, et in ira tua turbabis eos. Imple facies eorum ignominia, et  querent nomen tuum, Domine. Erubescant et conturbentur in seculum seculi, et confundantur et pereant. Et cognoscant quia nomen tibi Dominus, tu solus Altissimus super omnem terram.



COMMENTARIUM.

Octogesimus secundus psalmus habet quidem nomina gentium aduersus Isrelitas dimicantium, contra quas exoratur Altissimus, Deus solus qui est super omnem terram Dominus. Dicit autem contra Hebreos has gentes insurrexisse, Moab ex Lot, Amalec ex Cham. Hi erant in tabernaculis Idumee, et cum his associati sunt Ismelite. Hi conabantur tenere sanctuarium Dei captiuum. Contra hos ut non sileat neque compescatur Dominus exoratur. Ideo autem in capite  habet, Deus quis similis tibi? Et in finem. Tu solus Altissimus super omnem terram. Quoniam in diis suis confidentes aduersum nos excitantur, qui te habemus Deum, qui similem non habes. Tu enim solus es Altissimus super omnem terram. Nos autem, quia iste omnes gentes ab apostolis occupate in Christi hereditate titulate sunt, si hos factos ciues sanctorum per gratiam credimus, et domesticos Dei, non de his dicamus: Inimici tui, Domine, sonuerunt, sed de demoniis, quorum consiliis totus mundus, et carnaliter concutitur, et spiritaliter fatigatur. Tamen non uinceremur carnaliter ab hostibus uisibilibus, si nos inuisibiles spiritaliter uinceremus. Nemo enim intrat in domum fortis, et uasa eripit, nisi fortem ligauerit. Fortes ergo spiritales homines sunt, quorum uasa  carnes sunt exteriores, homines sunt, cum illis interioribus agent demonia bellum. Quos cum uicerint et occupauerint uasa eorum, id est, corpora eorum, que pro armis bellicis tractabant aduersus inimicos: his occupatis, illi excitant gentes, quia illos qui contra eos spiritaliter pugnare consueuerant, et armis orationum, et pure conscientie uincere, sciunt se penitus non habere. Da enim unum spiritalem, qui istum psalmum contra centum millia gentes, presumens de conscientia, proferat, et uides protinus euenire uictoriam. uerum quia cum his nobis. adhuc congressio est quos spiritaliter conamur uincere, quia eos nondum uicimus, etiamsi nos uicisse putemus, quia si uicissemus spiritaliter, ut dixi, nequaquam  carnaliter uinceremur; agamus ergo ut quia terrene nobis superantur et occupantur prouincie, spiritales nobis patrie non negentur, ut uel in fine uite nostre in bono studio inueniamur, quia cogitant aduersum nos, dicentes: Disperdamus eos ex gente, ut non memoretur Deus nomen eorum amplius. Sciunt enim demones quia si peccamus, sic erimus Deo exsecrabiles, sicut et ipsi sunt. Rogemus Dominum ut sicut ignis comburit siluas, et ut flamma comburit montes, ita persequatur eos in tempestate sua. Quia dicunt, inquit, hereditate possideamus sanctuarium Dei. Sanctuarium Dei est, ubi mysteriorum sunt reposita sacramenta, ibi caro celestis, ibi sanguis diuinus, ibi carismatis uirtus, ibi fons perennis est, et lex diuina, ibi sunt omnia ista intus in nobis, qui per fidem  sanctuaria Dei facti sumus. Ergo excitemus in zelum Dominum, dicentes ei: Domine, quos tuo sanguine redemisti, quos tu sanctuarium dignatus es facere, inuaduntur ab his, qui aduersum testamentum tuum disposuerunt, Imple facies eorum ignominia, ut confundantur et pereant in eternum. Dum enim illi perierint qui impediunt cognoscere Dominum, tunc cognoscet omnis gens, quia tu solus es Altissimus super omnem terram, sicut deiectis denique ubique templis et idolis in Ecclesia Dominus regnat super omnem terram corporis nostri, regnat Dominus iehsu Christus, qui est cum Patre et Spiritu sancto, unus Deus et solus Altissimus, per omnia secula seculorum. Amen.



PSALMUS LXXXIII.



In finem pro torcularibus filiis Core psalmus.

Quam dilecta tabernacula tua, Domine uirtutum, concupiscit et deficit anima mea in atria Domini. Cor meum et caro mea exsultauerunt in Deum uiuum. Etenim passer inuenit sibi domum, et turtur nidum ubi reponat pullos suos. Altaria tua, Domine uirtutum, Rex meus et Deus meus! Beati qui habitant in domo tua, Domine, in secula seculorum laudabunt te. Beatus uir cuius est auxilium abs te, ascensiones in corde suo disposuit, in ualle lacrymarum, in loco quem posuit. Etenim benedictionem dabit legislator, ibunt de uirtute in uirtutem, uidebitur Deus deorum in Sion. Domine Deus uirtutum, exaudi orationem meam, auribus percipe Deus Iacob. Protector noster aspice, Deus, et respice in faciem Christi tui. Quia melior est dies una in atriis tuis  super millia. Elegi abiectus esse in domo Dei mei, magis quam habitare in tabernaculis peccatorum. Quia misericordiam et ueritatem diligit Deus, gratiam et gloriam dabit Dominus. Non priuabit bonis eos qui ambulant in innocentia, Domine uirtutum, beatus homo qui sperat in te.



COMMENTARIUM.

Cum in octogesimo secundo psalmo confusi fuerint et perierint, qui, occupare uolentes sanctuarium Dei, dabant fastidium castitatis, et legendi, et psallendi pariter, ac de bonis rebus cogitandi impedimenta gignebant, regnante in nobis Domino, nos qui eramus filii Core preuaricatoris, hoc malo patre a terra deuorato, Dei filii efficimur. Et qui ante ignem alienum  a Deo bibimus, et auaritie ferre cogitabamus, nunc igne amoris diuini succensi dicimus: Quam amabilia, quam dilecta, quamque pulchra tabernacula tua, in quibus habitas, Domine Deus uirtutum. Que sunt ipsa tabernacula, de quibus dicit, Quia concupiscit, et deficit anima mea in atriis eius, in quibus et cor eius et cor exsultat noui huius amatoris; in quibus, inquit, passer Christus inuenit sibi domum; inibi et turtur nidum, id est, Ecclesia, ubi congreget pullos suos. Ubi sunt, inquit, altaria tua, Domine uirtutum, id est, mysteria tua, Rex meus et Deus meus. Beati qui ad ea pertingunt, quia in eternum laudabunt te, solatium dulce miserie. Ibi enim auxilium habentes tuum, ascensiones ponunt in corde suo, non in conuiuiis ridentium, sed in conualle lacrymarum. Ibi enim benedictionem  accipiunt a te, a quo Legem susceperunt, et uident in his Deum deorum in Sion, id est, in Ecclesia tua, in qua, Domine Deus uirtutum, exaudies preces, non uitiorum, Deus: ille amet me, illud acquiram, illud habeam, has uitiorum preces dedignatur Dominus uirtutum. Et quid amplectitur? Da mihi castitatem, sapientiam, contemptum mundi, patientiam, caritatem, bonam suspicionem in proximo. Si ista uirtutum genera sunt, et Deus uirtutum est quem oramus, his utique rebus annuit, quibus nos sue faciet nature consortes. Cum respicit in faciem Christi, et hominem uiderit sedentem ad dexteram suam, per quem melior dies una, quia eterna erit, et noctem non habebit, in letitia erit credentium, melior erit hec dies una in regno eius super millia annorum,  que sunt in terra consumpta. Qui hec autem credit, plus eligit abiectus esse in conuersatione credentium. Quia domus Dei non cemento constat et calce, sed in homine credente et eius precepta seruante. Inter nos ergo melius est mihi pro abiecto haberi, quam si pro rege habear in tabernaculis peccatorum, ubi misericordiam et ueritatem diligit Dominus, et post misericordiam uiderit et ueritatem custoditam ab eo, qui eam dedit Dominus. Post hec gratiam et gloriam dabit, ita ut sine successione eas possideat. Non enim priuabit bonis eos qui ambulauerint in innocentia. Ad hec dicamus omnes: Domine Deus uirtutum, beatus uir qui sperat in te. uir cum dixeris, non sexum discreuisti, sed mentem. Femina enim uirum aget uirtutum. Amat rex que iure uir dicitur, cum  uitia que feminam etiam uirum faciunt, animi sui credulitate prostrauerit per gratiam Domini nostri Iesu Christi, qui regnat cum Patre et Spiritu sancto in secula seculorum. Amen.



PSALMUS LXXXIu.



In finem filiis Core.

Benedixisti, Domine, terram tuam, auertisti captiuitatem Iacob. Remisisti iniquitatem plebis tue, operuisti omnia peccata eorum. Mitigasti omnem iram tuam, auertisti ab ira indignationis tue. Conuerte nos, Deus salutaris noster, et auerte iram tuam a nobis. Nunquid in eternum irasceris nobis, aut extendes iram tuam a generatione in generationem? Deus, tu conuersus uiuificabis  nos, et plebs tua letabitur in te. Ostende nobis, Domine, misericordiam tuam, et salutare tuum da nobis. Audiam quid loquatur in me Dominus Deus, quoniam loquetur pacem in plebem suam. Et super sanctos suos, et in eos qui conuertuntur ad cor. uerumtamen prope timentes eum salutare ipsius, ut inhabitet gloria in terra nostra. Misericordia et ueritas obuiauerunt sibi, iustitia et pax osculate sunt. ueritas de terra orta est, et iustitia de celo prospexit. Etenim Dominus dabit benignitatem, et terra nostra dabit fructum suum. Iustitia ante eum ambulabit, et ponet in uia gressus suos.



COMMENTARIUM.

Octogesimus quartus psalmus nichilominus Core filiis applicatur. Core filii sunt, quibus pater ignem  alienum in altare uolens ponere tollitur, et pater Christus per gratiam condonatur. Sicut enim illius ignis libido est contra Deum et contra Moysen, id est, contra Legem uadens; ita huius ignis, corda credentium in amplexu misericordie et ueritatis excitat, ita ut iustitia et pax osculentur se. Quando autem ista gesta sint, si requiris ausculta. Quando benedixit Dominus terram suam aduentu suo, tunc auertit captiuitatem Iacob. Tunc remisit impietatem plebis sue, mitigauit omnem iram suam, et auertit a nobis iram indignationis sue. Ostendens nobis misericordiam suam, et salutare suum in Christo dans nobis. Audiamus quid loquatur, qui uenit et benedixit terram suam: Pacem meam, inquit, do uobis . Ecce sic loquitur pacem in plebem suam: primo super  sanctos, id est, super apostolos. Post hec super eos qui per apostolos conuertuntur ad eum. Prope est enim timentibus Deum salutare ipsius, si inhabitauerit gloria, id est, Spiritus sanctus; in terra nostra, id est, in corporibus nostris, quo habitante, misericordia et ueritas occurrunt sibi in nobis caris amplexibus. Iustitia uero et pax osculantur se. Quia ueritas, que est Christus, de terra, id est, de Maria, orta est, et ita iusto hoc iudicio factum est, quod cum fieret docebamur, quod iustitia de celo prospexit. Cum Dominus daret hanc benedictionem Marie, in qua quasi terra nostra, ex nostra utique materia, daret fructum suum. Suum utique hominem perfectum, ex semine Dauid secundum carnem ante quem iustitia ambulauit in Ioanne Baptista, ut ita poneret in uia  gressus suos, ut ipse esset uox Isaie uaticinatione promissa, qua clamaret in deserto huius seculi: Parate uias Domini, rectas facite semitas Dei nostri . Nam et Zacarias sic dicit Ioanni: Tu quidem, puer, propheta Altissimi uocaberis; preibis enim ante faciem Domini, parare uias eius . In ipso ergo iustitia ante eum ambulauit, ut ipsa iustitia per Christum poneret in uiam qua iretur ad celos gressus suos, ut sequamur uestigia eius qui peccatum non fecit, nec inuentus est dolus in ore eius, ipsi gloria in secula seculorum. Amen.



PSALMUS LXXXu.



Oratio Dauid.

Inclina Domine, aurem tuam et exaudi me, quoniam  inops et pauper sum ego. Custodi animam meam, quoniam sanctus sum, saluum fac seruum tuum, Deus meus, sperantem in te. Miserere mei, Domine, quoniam ad te clamaui tota die; letifica animam serui tui, quoniam ad te, Domine, animam meam leuaui. Quoniam tu, Domine, suauis et mitis, et multe misericordie omnibus inuocantibus te. Auribus percipe, Domine, orationem meam, et intende uoci deprecationis mee. In die tribulationis mee clamaui ad te, quia exaudisti me. Non est similis tui in diis, Domine, et non est secundum opera tua. Omnes gentes quascunque fecisti uenient et adorabunt coram te, Domine, et glorificabunt nomen tuum. Quoniam magnus es tu, et faciens mirabilia, tu es Deus solus. Deduc me, Domine, in uia tua, et ingrediar in ueritate tua, letetur cor meum ut timeat nomen tuum.  Confitebor tibi, Domine Deus meus, in toto corde meo, et glorificabo nomen tuum in eternum. Quia misericordia tua magna est super me, et eruisti animam meam ex inferno inferiori. Deus, iniqui insurrexerunt super me, et synagoga potentium quesierunt animam meam, et non proposuerunt te in conspectu suo. Et tu, Domine Deus, miserator et misericors, patiens et multe misericordie et uerax. Respice in me, et miserere mei, da imperium tuum puero tuo, et saluum fac filium ancille tue. Fac mecum signum in bono, ut uideant qui oderunt me, et confundantur; quoniam tu, Domine, adiuuisti et consolatus es me.



COMMENTARIUM.

Dum in octogesimo secundo aieret: Deus quis similis tibi? Nunc in octogesimo quinto dicit: Non  est similis tui in diis, Domine. Quod si interrogauerat quasi ignarus, edocuit. Ibi contra omnes gentes: Hic omnes gentes, inquit, quas fecisti, non uenient et bellabunt, ait, sicut ibi dixerat: Sed uenient, inquit, et adorabunt coram te, Domine. Unde ista tibi presumptio? Si inclinaueris, inquit, aurem tuam, et audieris me, et custodieris me, quia sanctus sum, id est, quia sanctificatus sum, et letificaueris me, quia seruus tuus sum, et in die tribulationis mee clamantem me ad te exaudieris, et deduxeris me in uia tua, et ambulauero in ueritate tua, et liberaueris animam meam ex inferno inferiori, et hos iniustos spiritus immundos, qui insurrexerunt in me confuderis, tunc letabitur cor meum de uictoria, et timebit nomen tuum de pugna. In prelio enim hoc unum et solum  solatium habui, quod te Dominum meum me timere gloriabar, cum hi qui insurrexerunt in me non proponerent te ante oculos suos. uerum quia misericors et miserator es, et contemptor es, non occides, sicut in illis misericors es, in me uerax esto, et da potestatem tuam puero tuo Iesu Christo, et saluum fac filium ancille tue Marie. Illo enim exsurgente a mortuis et ascendente in celum, nos apostoli et discipuli eius habebimus signum crucis eius in bono cum uniuersis qui credimus, ita ut uideant in frontibus nostris signum tuum, et confundantur, siue uisibiles, siue inuisibiles inimici. In ipso enim signo adiuuas, et in ipso consolaris nos, qui regnas in secula seculorum. Amen.



PSALMUS LXXXuI.



Psalmus Cantici filiis Core.

Fundamenta eius in montibus sanctis, diligit Dominus portas Sion super omnia tabernacula Iacob. Gloriosa dicta sunt de te, ciuitas Dei. Memor ero Raab et Babylonis, scientium me. Ecce alienigene, et Tyrus, et populus Aethiopum, ii fuerunt illic. Nunquid Sion dicet: Homo, et homo natus est in ea, et ipse fundauit eam Altissimus? Dominus narrabit in Scripturis populorum et principum, horum qui fuerunt in ea. Sicut letantium omnium habitatio est in te.



COMMENTARIUM.

Omnes pene psalmi qui in filiis Core titulantur, letitia pleni sunt. Non enim secuti iniquitatem patris, alienum a Deo ignem libidinosum assumunt, sed hoc  amantes quod diligit Dominus, de ciuitate gloriosa loquuntur. Quod tamen principium dederit psalmo octogesimo sexto prophetie spiritus, requiramus. Fundamenta eius. Adhuc non dixisti cuius, et dicis iam eius? Unde apparet Deum tibi ostendisse ciuitatem, cuius te positio, dum cantares Domino, appellauit; et dans tue cogitationi responsum, subito exclamasti: Fundamenta illius ciuitatis quam cogito, cuius portas diligit Dominus super omnia tabernacula Iacob, de qua gloriosa dicta sunt a prophetis; fundamenta eius in montibus sanctis. Ibi sunt fundamenta ciuitatis, quos Christus montes excelsos fecit, quorum uertices celum pulsant, in quibus transfigurantur in splendore, in quibus apparent cum eo Moyses et Elias, in quibus Lex et Prophetia cum Christo  concordant, in quibus apertis celis, clamat Pater de Christo suo: Hic est, in quo mihi bene complacui, ipsum audite . In ipsis montibus fundamenta sunt Ecclesie collocata. Fundamentum autem ibi nemo potest ponere, preter id quod positum est . Saxum enim positum est solidum. Et si quis preter hoc quod positum est posuerit, in arenam posuit. Sed forte dicis, Cum unum fundamentum memoret Apostolus, quomodo hic plura memoras fundamenta? Ad hoc illud respice: si regem dixeris Christum solum, dicitur tibi, Rex regum est; si Dominum, respondebitur tibi, Dominus dominantium est; si sanctum, sanctus sanctorum est. Sic et si solum fundamentum memores, fundamentum fundamentorum negare non poteris. Unde  idem Apostolus superedificari credentes Christo desiderat et exoptat, super fundamentum apostolorum et prophetarum . In hac ergo ciuitate memorabo Raab, excipientem nuntios, et Babylonem ducentem captiuos, gentium scilicet plebes sordidas in fornicatione, sicut Raab, et superbas in uirtute, sicut Babylon. Has dico, inquit, in ista ciuitate uenturas, ut sciant te. Ibi enim et alienigene, ibi Tyrii, ibi etiam populus Aethiopum clamabunt de apostolis, dicentes: Audiuimus eos unusquisque linguis nostris loquentes magnalia Dei . Ibi cognouimus matrem Sion dicentem, quod homo et homo natus sit in ea, in Sion prouincia matrem ciuium Hebreorum dicentem: Cognouimus nos gentes, quod homo Adam  primus factus sit ex terra in animam uiuentem, nunc alius homo nouissimus Adam natus sit ex uirgine, in spiritu uiuificante: Primus homo generat filios qui possideant terram, secundus homo generat qui possideant celos. Ecce homo et homo, hoc uos gentes unde nostis? In Sion, id est, in ciuitate, cuius fundamenta in montibus sanctis sunt. Ibi nobis dictum est: Dominus hoc narrabit in Scripturis populorum et principum, qui fuerunt in ea, et hoc didicimus quod in habitatione eius nullus erit tribulans, nullus suspirans, nullus flens, nullus afflictus, sed letantium erit omnium habitatio in ea. Quorum letitia, quia uerbis exprimi non potuit, comparatione distincta est, ut quanta potest omnium nostrorum, qui in seculo sumus letitia in unam summam colligi,  tanta in uno ei habitatore fundatur, per eum qui fundauit eam Altissimus, regnans cum Filio, Patre et Spiritu sancto, per eterna secula seculorum. Amen.



PSALMUS LXXXuII.



Canticum psalmi filii Core in finem pro Maheleth, ad respondendum intellectus Eman Ezrahite.

Domine Deus salutis mee, in die clamaui et nocte coram te. Intret in conspectu tuo oratio mea, inclina aurem tuam ad precem meam. Quia repleta est malis anima mea, et uita mea inferno appropinquauit. Aestimatus sum cum descendentibus in lacum, factus sum sicut homo sine adiutorio, inter mortuos liber. Sicut uulnerati dormientes in sepulcris, quorum non es memor amplius, et ipsi de manu tua repulsi sunt. Posuerunt  me in lacu inferiori, in tenebrosis et in umbra mortis. Super me confirmatus est furor tuus, et omnes fluctus tuos reduxisti super me. Longe fecisti notos meos a me, posuerunt me abominationem sibi. Traditus sum et non egrediebar, oculi mei languerunt pre inopia. Clamaui ad te, Domine, tota die: expandi ad te manus meas. Nunquid mortuis facies mirabilia, aut medici suscitabunt et confitebuntur tibi? Nunquid narrabit aliquis in sepulcro misericordiam tuam, et ueritatem tuam in perditione? Nunquid cognoscentur in tenebris mirabilia tua, et iustitia tua in terra obliuionis? Et ego ad te, Domine, clamaui, et mane oratio mea preueniet te. Ut quid, Domine, repellis orationem meam, auertis faciem tuam a me? Pauper sum ego et in laboribus a iuuentute mea, exaltatus autem, humiliatus sum et conturbatus.  In me transierunt ire tue, et terrores tui conturbauerunt me. Circumdederunt me sicut aqua, tota die circumdederunt me simul. Elongasti a me amicum et proximum, et notos meos a miseria.



COMMENTARIUM.

In huius psalmi titulo nominantur quidem filii Core, sed psalmus canticum suum pro Maheleth dirigit, et dat intellectum Eman Ezrahite. Maheleth, id est, destitutum, uocant Eman inopem. Ergo ad destitutum et pauperem sermo est. Credo ad illum destitutum, quem relinquentes discipuli solum in manibus, fugerunt. Ad quem autem pauperem, nisi ad eum de quo Apostolus memorat: Quia cum diues esset, pauper  pro nobis factus est , ita ut oculi eius infirmati sint pre inopia. Pauper, non habens diuitias immortalitatis in passione. Cuius oculi pre ipsa infirmitate in morte clausi sunt. In qua dicit, medici suscitare non possunt, in qua dicit positum se in lacu inferiori, in tenebris et in umbra mortis. Tempore quo posuerunt eum abominationem sibi, quo traditus est a Iuda: Tunc, inquit, quando traditus sum et non egrediebar. Calicem non exigebam passionis de manibus ligantium me. Tunc oculi mei infirmati sunt pre inopia. Non enim utebar salute Deitatis, sed patiebar infirmitatem humanitatis assumpte. Audiamus ergo quid ipse homo assumptus loquatur: Fecisti nasci ex uirgine, ut narrantes mirabilia tua, credant homines, et ab incredulitate fugientes, ad  uitam attingant. Ambulare fecisti super equora tumentia siccis pedibus, imperare uentis, cecis lumen reddere, infirmantibus salutem, mortuis uitam quam amiserant reuocare. Quid modo ad mortem me ire permittis? Nunquid narrabunt in sepulcris misericordiam tuam, aut in perditione positi agnoscunt ueritatem tuam, aut cognoscunt iustitiam tuam reducti in terram obliuionis? Hec sunt que clamaui ad te in oratione mea dum dicerem: Si fieri potest, transeat a me calix passionis. uerum quia non potest transire nisi bibam illum, fiat uoluntas tua ; exalter in cruce, humilier in conspectu iudicis, et uidear confusus in mortem, et hoc modo sim exaltatus, et humiliatus, et confusus. uerum quia inter mortuos liber sum, mane oratio mea preueniet te, et uidebunt  resurgentem, quem uiderant tota die expandisse in cruce manus suas. Et post hec in sepulcro positum, a quo longatus est omnis amicus, et omnis proximus pro ipsa miseria passionis. Intrat enim oratio eius in conspectu Dei. Et inclinauit aurem suam ad pacem eius, et uita eius que in infernum appropinquauit, exsurgat a mortuis. Dum enim mane factum fuerit, statim oratio eius preueniet, promissionem resurrectionis perficiens, ut non solum se uiuentem exhibeat, sed et in celos ascendentem ostendat. Cui gloria in secula seculorum. Amen.



PSALMUS LXXXuIII.



Intellectus Ethan Ezrahite.

Misericordias Domini in eternum cantabo. In generationem  et generationem, annuntiabo ueritatem tuam in ore meo. Quoniam dixisti: In eternum misericordia edificabitur in celis, preparabitur ueritas tua in eis. Disposui testamentum electis meis, iuraui Dauid seruo meo, usque in eternum preparabo semen tuum. Et edificabo in generationem et generationem sedem tuam. Confitebuntur celi mirabilia tua, Domine, etenim ueritatem tuam in Ecclesia sanctorum. Quoniam quis in nubibus equabitur Domino, similis erit Domino in filiis Dei. Deus qui glorificatur in consilio sanctorum, magnus et terribilis super omnes qui in circuitu eius sunt. Domine Deus uirtutum, quis similis tibi? potens es, Domine, et ueritas tua in circuitu tuo. Tu dominaris potestati maris, motum autem fluctuum  eius tu mitigas. Tu humiliasti sicut uulneratum superbum, in brachio uirtutis tue dispersisti inimicos tuos. Tui sunt celi, et tua est terra, orbem terre et plenitudinem eius tu fundasti, aquilonem et mare tu creasti. Thabor et Hermon in nomine tuo exsultabunt, tuum brachium cum potentia. Firmetur manus tua et exaltetur dextera tua, iustitia et iudicium preparatio sedis tue. Misericordia et ueritas precedent faciem tuam, beatus populus qui scit iubilationem. Domine, in lumine uultus tui ambulabunt, et in iustitia tua exsultabunt tota die, et in nomine tuo exaltabuntur. Quoniam gloria uirtutis eorum tu es, et in beneplacito tuo exaltabitur cornu nostrum. Quia Domini est assumptio nostra, et sancti Isrel regis nostri. Tunc locutus es in uisione sanctis tuis, et dixisti, Posui adiutorium in  potente, et exaltaui electum de plebe mea. Inueni Dauid seruum meum, oleo sancto meo unxi eum. Manus enim mea auxiliabitur ei, et brachium meum confortabit eum. Nihil proficiet inimicus in eo, et filius iniquitatis non apponet nocere ei. Et concidam a facie ipsius inimicos eius, et odientes eum in fugam conuertam. Et ueritas mea et misericordia mea cum ipso, et in nomine meo exaltabitur cornu eius. Et ponam in mari manum eius, et in fluminibus dexteram eius. Ipse inuocabit me: Pater meus es tu, Deus meus et susceptor salutis mee. Et ego primogenitum ponam illum, excelsum pre regibus terre. In eternum seruabo illi misericordiam meam, et testamentum meum fidele ipsi. Et ponam in seculum seculi semen eius, et thronum eius sicut dies celi. Si autem dereliquerint  filii eius testamentum meum, et in iudiciis meis non ambulauerint; si iustitias meas profanauerint, et mandata mea non custodierint; uisitabo in uirga iniquitates eorum, in uerberibus peccata eorum. Misericordiam autem meam non dispergam ab eo, neque nocebo in ueritate mea. Neque profanabo testamentum meum, et que procedunt de labiis meis non faciam irrita. Semel iuraui in sancto meo, si Dauid mentiar, semen eius in eternum manebit. Et thronus eius sicut sol in conspectu meo, et sicut luna perfecta in eternum, et testis in celo fidelis. Tu uero repulisti et despexisti, distulisti Christum tuum. Auertisti testamentum serui tui, profanasti in terra sanctuarium eius. Destruxisti omnes sepes eius, posuisti testamentum eius formidinem. Diripuerunt eum omnes transeuntes  uiam, factus est opprobrium uicinis suis. Exaltasti dexteram deprimentium eum, letificasti omnes inimicos eius. Auertisti adiutorium gladii eius, et non es auxiliatus ei in bello. Destruxisti eum ab emundatione, et sedem eius in terra collisisti. Minorasti dies temporis eius, perfudisti eum confusione. Usquequo, Domine, auertis in finem, exardescet uelut ignis ira tua? Memorare que mea substantia: nunquid enim uane constituisti filios hominum? Quis est homo qui uiuet, et non uidebit mortem, eruet animam suam de manu inferni? Ubi sunt misericordie tue antique, Domine, sicut iurasti Dauid in ueritate tua? Memor esto, Domine, opprobrii seruorum tuorum, quod continui in sinu meo multarum gentium. Quod exprobrauerunt  inimici tui, Domine, quod exprobrauerunt commutationem Christi tui. Benedictus Dominus in eternum; fiat, fiat.



COMMENTARIUM.

De tempore illo, quo numeratus est populus, huius psalmi historia declaratur. Mysterium uero psalmi ad Domini nostri passionem extenditur. Dicamus ergo prius historicum sensum, et de hoc ad sensum mysticum conuertamur. Ethan Hebrei humiliatum uocant. Humiliatur ergo rex Dauid per diminutionem populi. Totum de misericordiis Domini excitat carmen. Se misericordias dicit Domini eternas cantare, Deum dicit dixisse, in eternum misericordiam edificare: celos dicit misericordias confiteri Domini, dicit sibi seruo suo iurasse, et hanc ueritatem in  celis preparasse, quando disposuit testamentum electis, tunc iurasse Dauid seruo suo. Quid autem iurasset, inferius pandit. Quod si etiam filii eius, inquit, reliquerint legem meam, uisitabo in uirga et in uerberibus peccata eorum, misericordiam uero meam non tollam ab eis, neque nocebo ueritatem meam. Et adiecit: Semel iuraui in sancto meo, si Dauid mentiar. Tu autem, Domine, repulisti, et expulisti, et distulisti Christum tuum, id est, Dauid regem. Quia per occasionem unius facti eius, totus populus moritur. Et ideo ait: Nunquid in uanum constituisti filios hominum? Quis est homo qui uiuit, et non uidebit mortem? Aut quis eruit animam suam de manu inferi? Ubi sunt misericordie tue antique, Domine, sicut iurasti Dauid in ueritate tua?  Sufficiat nobis historicus sermo, ascendamus ad mysticum. In Christo enim misericordia eterna edificata est, non manu facta edificatio, sed Spiritu sancto composita. Cuius ueritas est ita in celis preparata, ut disposito testamento legis sue iurasset Dauid seruo suo, quod de fructu uentris eius poneret super sedem suam, cui nullus similis esset inter filios Dei, ut est magnus et metuendus super omnes qui in circuitu eius sunt. Omnes enim serui eius sunt. Signum autem dedit seipsum esse Dominus iehsu Christus, cum in naui positus, ipse dominatus est super potestatem maris, et motum fluctuum eius ipse mitigauit, et humiliauit sicut uulneratum superbum ipsum diabolum, et in uirtute brachii sui dispersit omnes demones. Tunc suos ostendit celos,  cum cecis lumen celorum daret. Suam ostendit terram, cum sepultos iuberet eam mortuos reddere. Se quoque aquilonem creasse ostendit, cum eius flatibus imperaret. Thabor et Hermon in eius nomine exsultauerunt, cum uiderent habitatores horum montium Hierosolymis uicinorum, infirmos suos saluari, ab eo paralyticos curari, leprosos mundari, mortuos suscitari. Ipsi montes, id est Thabor et Hermon, in Iesu nomine exsultabunt, dicentes ei: Tuum brachium, et tua potentia, quia firmatur manus tua, et exaltetur dextera tua super omnem egrotantium sanitatem. Nos exsultamus, non solum te ista faciente, sed et discipulos tuos uidemus, Domine, in lumine uultus tui ambulantes, quoniam  gloria et uirtus eorum tu es. Tua est enim, Deus, assumptio hominis, quod locutum te ac dixisse per os sanctorum sacra testatur Scriptura, electuri electum de plebe Dei, in quo glorietur gloria manus tue, qui tibi Deo diceret in ueritate: Pater meus es tu. De quo et tu diceres: Ego primogenitum ponam eum, ut nomine eius omne genu flectatur celestium, terrestrium et infernorum, et omnis lingua confiteatur quia Dominus iehsu in gloria est Dei Patris , qui posuit in seculum seculi sedem eius, cui testamentum suum in eternum fideliter seruat, cuius dies sicut dies celi sunt repromittit. Hic tamen pro peccatis nostris ab inimicis suis tentus, profanata est in terra sanctitas eius. Non permittit, nec in uno discipulo adiutorium gladii eius, sed clamat ei: Reconde gladium  tuum in theca sua . Et cum posset ei exhibere plusquam duodecim legiones angelorum, noluit auxiliari ei in hoc bello, sed minorauit dies temporis eius, et perfudit eum tanta confusione, ut cum impiis deputatus, in medio homicidarum crucis compelleretur subire patibulum. Non est hoc irascentis Dei, sed miserentis. Quid tamen dicit quia patitur? quousque accenditur uelut ignis ira tua? Memorare, Domine, quia ex uirgine me genuisti, et memor esto que sit mea substantia. Quia cum omnes homines moriantur in peccatis suis, ita ut nullus sit qui uiuat, et non uideat mortem, et pene nullus sit, qui eruat animam suam de manu inferi , ueniant misericordie tue promisse,  Domine, et memor esto apostolos, quos continui in sinu meo, lucratores multarum gentium, quos exprobrauerunt inimici tui, Domine, quos exprobrauerunt ad commutationem Christi tui, alium Christum exspectantes, istum qui passus est denegantes. Nos autem qui scimus iubilationem, in lumine uultus eius ambulemus. Et quem fleuimus patientem gaudeamus a mortuis resurgentem, et adorantes eum, dicamus ei: Benedictus es, Domine, in eternum: fiat, fiat. Orantes ut in fine nostro confessio nobis ista proficiat, per ipsum Dominum nostrum Iesum Christum, qui regnat cum Patre et Spiritu sancto in secula seculorum. Amen.



PSALMUS LXXXIX.



Oratio Moysi hominis Dei.

Domine, refugium tu factus es nobis a generatione in generationem. Priusquam montes fierent, aut formaretur terra, et orbis; a seculo et in seculum tu es Deus. Ne auertas hominem in humilitatem, et dixisti: Conuertimini, filii hominum. Quoniam mille anni ante oculos tuos tanquam dies hesterna que preteriit. Et custodia in nocte, que pro nichilo habentur eorum anni erunt. Mane sicut herba transeat, mane floreat et transeat, uespere decidat, induret et arescat. Quia defecimus in ira tua, et in furore tuo turbati sumus. Posuisti iniquitates nostras in conspectu tuo, seculum nostrum in illuminatione uultus tui. Quoniam omnes dies nostri defecerunt, et in ira tua defecimus. Anni  nostri sicut arena meditabuntur, dies annorum nostrorum in ipsis septuaginta anni. Si autem in potentatibus octoginta anni, et amplius eorum labor et dolor. Quoniam superuenit mansuetudo et corripiemur. Quis nouit potestatem ire tue, et pre timore tuo iram tuam dinumerare? Dexteram tuam sic notam fac, et eruditos corde in sapientia. Conuertere, Domine, usquequo, et deprecabilis esto super seruos tuos. Repleti sumus mane misericordia tua, exsultauimus, et delectati sumus in omnibus diebus nostris. Letati sumus pro diebus quibus nos humiliasti, annis quibus uidimus mala. Respice in seruos tuos, et in opera tua, et dirige filios eorum. Et sit splendor Domini Dei nostri super nos, et opera manuum nostrarum dirige super nos, et opus manuum nostrarum dirige.



COMMENTARIUM.

Octogesimus nonus psalmus canit Dominum nostrum, qui refugium factus est nobis in Christo Iesu. Hunc esse qui fecit montes, et firmauit terram et orbem, a seculo et in seculum, antequam ista fierent, iam tunc regnasse. Interroges Dauid, et dicas ei: Unde hoc nosti, quia Deus tuus antequam fieret terra, iam Deus erat et regnabat? Respondebit tibi: Moyses ille magnus propheta, qui locutus est cum Deo facie ad faciem, quasi loquatur cum amico suo: ipse ex ore Dei didicit, et ipse nos docuit. Hec quare egimus? Quia legimus in titulo: Oratio hominis Dei. Que ergo ab ipso didicerat, ipsius ei nomini consecrauit. Qua autem causa in mysticum uadit? Quia  preuidit anathemabiles esse hereses, dicturas Filium Dei, qui refugium factus est nobis in Christo, non fuisse priusquam mundus fieret, et firmaretur terre orbis. Contra hos ait: A seculo et in seculum tu es Deus. Non auertas hominem in humilitatem, hoc est, in humilitate positum hominem non condemnes, quia dixisti: Conuertimini, filii hominum, hoc est, dixisti te superbis resistere, humilibus gratiam condonare. Ne auerseris hominem in humilitate positum, qui quasi herba oritur, et quasi flos, quod mane ortum, uespere arescit. Cum apud te mille anni sic sint sicut una dies, aut sicut custodia in nocte. Custodia in nocte quarta pars noctis est, quam sibi pastores diuidunt, ut ternis horis aliis custodientibus, aliis quiescentibus transeatur. Quod autem memorat  quia defecimus in ira tua, hoc memorat, quod antecessor in psalmo cecinerat. Post populi numerum in ira tua defecimus, quia posuisti iniquitates nostras in conspectu tuo, et seculum nostrum in lumine uultus tui. Contra herbam et araneam, et contra flos feni, Domine, qui semper misertus es hominibus, quid moueris? Tibi anni mille sic uidentur, sicut nobis nocturna uigilia. Nostri autem anni, qui sicut arena meditantur, uix ut multum octoginta anni sunt et plus est in eis nobis labor et dolor. Quid tanta mansuetudo uenit super miseros? Quid tam grauiter corripimur? Quis non potestatem ire tue? Nunquid sciebam te irasci, si ego populum numerarem? Sufficeret, quia impeditum corde fecisti sapere. Conuertere,  Domine, aliquantulum, et esto deprecabilis super seruos tuos. Quotiescunque transierunt a nobis tenebre peccatorum per correptionem, quasi in mare positis misericordiam prebuisti, per quam exsultauimus et delectati sumus in omnibus diebus quibus nos humiliasti, et in annis quibus uidimus mala. Sic fac et modo, quia iam dexteram tuam notam fecisti, et erudisti nos, et fecisti sapere quod desipuimus. Noli delectari in mortem nostram, qui dixisti peccantibus: Conuertimini, filii hominum, quia non delectaris in perditione uiuorum. Respice, obsecro, in seruos tuos et in opera manuum tuarum, quia, sicut scriptum est, opera manuum tuarum nos omnes, quia patres indignatione tua correpti defecerunt. Dirigantur filii eorum per aduentum Domini nostri Iesu  Christi Filii tui, ut sit splendor Domini Dei nostri super nos, per quem opera manuum nostrarum. Per ipsum enim directus est omnis tenor discipline, emendata lex, correcta peruersitas, equitas adimpleta, ipsi gloria in secula seculorum. Amen.



PSALMUS XC.



Laus cantici ipsi Dauid.

Qui habitat in adiutorio Altissimi, in protectione Dei celi commorabitur. Dicet Domino: Susceptor meus es tu, et refugium meum; Deus meus, sperabo in eum. Quoniam ipse liberauit me de laqueo uenantium, et a uerbo aspero. Scapulis suis obumbrabit tibi, et sub pennis eius sperabis. Scuto circumdabit te ueritas eius, non timebis a timore nocturno. A sagitta uolante  in die, a negotio perambulante in tenebris, ab incursu et demonio meridiano. Cadent a latere tuo mille, et decem millia a dextris tuis, ad te autem non appropinquabit. uerumtamen oculis considerabis, et retributionem peccatorum uidebis. Quoniam tu es, Domine, spes mea, altissimum posuisti refugium tuum. Non accedet ad te malum, et flagellum non appropinquabit tabernaculo tuo. Quoniam angelis suis mandauit de te, ut custodiant te in omnibus uiis tuis. In manibus portabunt te, ne forte offendas ad lapidem pedem tuum. Super aspidem et basiliscum ambulabis, et conculcabis leonem et draconem. Quoniam in me sperauit liberabo eum, protegam eum quoniam cognouit nomen meum. Clamabit ad me, et ego exaudiam eum, cum ipso sum in tribulatione, eripiam eum et glorificabo  eum. Longitudine dierum replebo eum, et ostendam illi salutare meum.



COMMENTARIUM.

Multi putant libertatem arbitrii eousque sibi posse sufficere, ut sese per ipsam libertatem ab hostibus inuisibilibus eruere posse confidant. Libertatem autem arbitrii, et negare periculum est, et nudare peccatum. Si enim negaueris, omnibus frena laxasti; si nudaueris, decepisti. Nam negas si dixeris: Deus si uult, bonus sum; si non uult, bonus non sum; cum constet Deum uelle omnes homines saluos fieri, et unusquisque suo sit iniquus arbitrio. Nudas autem, cum tantum ipsi arbitrio dederis, ut eum rebus diuini adiutorii denudaris. Nam qui habitat in adiutorium  Altissimi, et qui in protectione Dei celi commoratur, et dicit Domino: Susceptor meus es tu, et refugium meum, quia dicit: Sperabo in eum, quia ipse liberabit me de laqueo demonum, et a uerbo aspero suggestionum eorum. Si ita dixeris, si ita credideris, tum demum in scapulis suis obumbrabit te, et sub pennis eius sperabis. Penne Dei angeli eius sunt quorum custodie mancipamur. Scuto circumdabit te ueritas eius. Scuto corporis, sanguinis, chrismatis, quo scuto et defendimur et coronamur. Sic enim psalmus alius asserit quod scuto bone uoluntatis coronet nos. Hoc etiam in isto psalmo, ut non timeamus a timore nocturno. Libidinose scilicet uoluptatis, cuius sagitta uolat per diem. Quod enim in aspectu luminis concupiscitur, huius negotium in tenebris  perpetratur, aut in ruina, aut in demonio meridiano perficitur. Sed si habitaueris in adiutorio Altissimi, cadent a latere tuo mille, et decem millia a dextris tuis. Sinistrum in eo, qui sub auxilio Dei agit, non nominatur, sed latus tantum exponitur contra quod mille insurgunt, a dextris autem decem millia. Latus hoc sinistrum quod noluit nominare, liberum arbitrium est, contra quod minor pugna laxatur; in dextera autem Dei auxilium est. Et ideo prius nominauit latus, quia in arbitrio est, ut credas prius, ut dum credideris, gratiam consequaris. Inuenies tam multiplicem uirtutum cuneum auxiliorum in dextera. Ipsa armat tropheo crucis frontem, ipsa loricam mysteriorum assumit, ipsa suscipit salutis remedia, ipsa loquentis exprimit signa. Nam et quod memorat sapientia  Dei, quod uias que a dextris sunt nouit Dominus, peruerse autem sunt a sinistris, hoc ostendere fortasse uoluit, quod quando uincimus, partis dextere uirtutibus tradimus: quando autem uincimur, sinistre partis infirmitatibus applicamus. Auxilium non uincitur Dei, sed nostri libertas arbitrii superatur. Qui si propensiores fuerimus in dextera, angelis suis mandat de nobis ut custodiant nos in omnibus uiis nostris: ita ut si super aspidem et basiliscum ambulemus, id est, super diabolum et regnum eius, conculcare possimus et leonem et draconem. Hec enim dicit Dominus, quoniam in me sperauit, liberabo eum; protegam eum, quoniam cognouit nomen meum. Inuocauit me, ego exaudiam eum. Cum ipso sum in tribulatione, eripiam eum, et glorificabo eum. Longitudine  dierum adimplebo eum, et ostendam illi salutare meum, ipsi gloria in secula seculorum. Amen.



PSALMUS XCI.



Psalmus cantici in die sabbati.

Bonum est confiteri Domino, et psallere nomini tuo, Altissime. Ad annuntiandum mane misericordiam tuam et ueritatem tuam per noctem. In decachordo psalterio, cum cantico in cithara. Quia delectasti me in factura tua, et in operibus manuum tuarum meditabor. Quoniam magnificata sunt opera tua, Domine, nimis profunde facte sunt cogitationes tue. uir insipiens non cognoscet, et stultus non intelliget hec. Cum exorti fuerint peccatores sicut fenum, et apparuerint omnes  qui operantur iniquitatem. Ut intereant in seculum seculi, tu autem Altissimus in eternum, Domine. Quoniam ecce inimici tui, Domine, quoniam ecce inimici tui peribunt, et dispergentur omnes qui operantur iniquitatem. Et exaltabitur sicut unicornis cornu meum, et senectus mea in misericordia uberi. Et despexit oculus meus inimicos tuos, et ab insurgentibus in me malignantibus audiet auris mea. Iustus ut palma florebit, sicut cedrus Libani multiplicabitur. Plantati in domo Domini, in atriis domus Dei nostri florebunt. Adhuc multiplicabuntur in senecta uberi, et bene patientes erunt, ut annuntient. Quoniam rectus Dominus Deus noster, et non est iniquitas in eo.



COMMENTARIUM.

Die sabbato inimici Domini pereunt, ut die dominica  amici Domini gratulentur. Sabbato enim iacet Dominus in sepulcro mortuus, et die dominica adoratur inter angelos uiuus. In hac re nimis profunde facte sunt cogitationes eius, quas uir insipiens non cognoscit, et stultus non intelligit ea. Nobis autem bonum est, si confiteamur peccata nostra quotidie, et psallamus nomini eius altissimo, si annuntiemus mane, a tenebris peccatorum exuti, misericordiam eius, et dum uenerit nobis nox questionum, nequaquam ad libitum, que nescimus, usurpando loquamur. De Deo enim loqui etiam uera quia periculosum est, timeamus. Ea ergo que lucida sunt in Scripturis sanctis, preiudicium ab obscuris locis pati non debent, utpote proferamus aliquid breuiter, ex quo uniuersa noscantur.  Habes in lucido positum non esse personarum acceptionem apud Deum, hoc Petrus, hoc Paulus, hoc omnes euangeliste testantur. Quod si non dicerent, tam lucida definitio est, ut illis eam tacentibus crederemus. Quid nunc? Contra hanc in obscuro nascitur questio: Iacob dilexi, Esau autem odio habui. Et cui uult miseretur, et quem uult indurat , et multa similia. In his positus in nocte deuenisti. Non potes luci diei noctis huius caliginem tradere, et diei mei medio uim tenebrarum inferre. Si est tibi sermo, annuntia ueritatem in nocte, sin alias, sit digitus tuus super os tuum. Si enim mille tales questiones inuenias, nunquam probabis Dominum per electionem persone unum uelle, recusare alium. Aliud est, si doceas Esau bonum fuisse in operibus suis, et  inique odio habitum. Aut Iacob malorum operum reum iniuste delectum. Sed rumpamus moras alieni operis, et in decem chordarum psalterio delectet nos Dominus in factura sua et in operibus manuum eius, quas expandit in cruce, in his, inquam, operibus exsultemus. Ibi enim magnificata sunt opera eius, que uir insipiens non cognouit. Populus incredulus Iudeorum, qui sicut fenum exorti, parauerunt operantes iniquitatem, ut intereant in seculum seculi. Atque Domino in eternum manente, ii peribunt et dispergentur super uniuersam faciem terre, omnes Iudei operantes iniquitatem. Christus autem ut palma floret, plantatus in domum suam, in atriis domus Dei nostri florebit, et multiplicabitur in senecta uberi.  Hic senectam non ipsius, sed seculi senectam commemorat, quia secula finiuntur, et senectute deficiunt. Dominus autem in eternum permanet. Nec hoc accipias ingrate, quod palme florenti comparauerit eum, quia comparatus minus est ab eo cui comparatur. Non palma florens ipse est, et comparatio Christi diuinitatis comparatur ipsi palme semper florenti, qui ad dexteram Patris sedens, uictoribus ramos suos porrigit, de floribus suis coronam tribuens, et de fructibus perpetua refectione saginam impertiens. Ipsi gloria in secula seculorum. Amen.



PSALMUS XCII.



Laus cantici Dauid in die ante sabbatum, quando fundata est terra.


Dominus regnauit, decorem indutus est, indutus est Dominus fortitudinem et precinxit se. Etenim firmauit orbem terre, qui non commouebitur. Parata sedes tua ex tunc, a seculo tu es. Eleuauerunt flumina, Domine, eleuauerunt flumina uocem suam; eleuauerunt flumina fluctus suos, a uocibus aquarum multarum. Mirabiles elationes maris, mirabilis in altis Dominus. Testimonia tua credibilia facta sunt nimis: domum tuam decet sanctitudo, Domine, in longitudine dierum.



COMMENTARIUM.

Dominus regnauit, id est, regnum assumpsit in cruce. Decorem induit in resurrectione. Induit enim infirmitatem in uirtute, et precinxit se eternitatem, et firmam fecit terram in resurrectione sua. Et paratam  sedem habens, ascendit in celum sedens ad dexteram Patris. Hunc preconata sunt flumina Scripturarum sanctarum, super hunc eleuauerunt uoces suas, a uocibus aquarum multarum, id est, gentium potentius clamantes. Omnes enim scripture gentium uoces habent, uirtutes habent; iste scripture regibus imperant, illi deseruiunt. Ergo cum eleuarent flumina uoces suas, mirabilis factus est Christus elationi maris, id est, mundi huius regibus et sublimibus, nec his tantum, sed et mirabilis in excelsis. Dominus celos ascendens, tunc testimonia Dei credibilia facta sunt nimis. Dedit enim potestatem, ut in nomine eius sanitates generi humano operarentur. Qui cum Dei Filium predicabant, et iis ista signa facientibus, testimonia eius facta sunt nimis credibilia,  et domum eius quam Pharisei dicebant non posse suscipere sancta precepta, leges ueteris Testamenti suscepit. Et decent ea sancta sanctorum, ut ibi habitent in secula seculorum. Amen.



PSALMUS XCIII.



Psalmus Dauid quarta sabbati.

Deus ultionum Dominus, Deus ultionum libere egit. Exaltare qui iudicas terram, redde retributionem superbis. Usquequo peccatores, Domine, usquequo peccatores gloriabuntur? effabuntur et loquentur iniquitatem, loquentur omnes qui operantur iniustitiam? Populum tuum, Domine, humiliauerunt, et hereditatem tuam uexauerunt. uiduam et aduenam interfecerunt, et pupillos  occiderunt. Et dixerunt: Non uidebit Dominus, nec intelliget Deus Iacob. Intelligite, insipientes in populo, et stulti, aliquando sapite. Qui plantauit aurem non audiet, aut qui finxit oculum, non considerat? Qui corripit gentes non arguet, qui docet hominem scientiam? Dominus scit cogitationes hominum, quoniam uane sunt. Beatus homo quem tu erudieris, Domine, et de lege tua docueris eum. Ut mitiges ei a diebus malis, donec fodiatur peccatori fouea. Quia non repellet Dominus plebem suam, et hereditatem suam non derelinquet. Quoadusque iustitia conuertatur in iudicium, et qui iuxta illam omnes qui recto sunt corde. Quis consurget mihi aduersus malignantes? aut quis stabit mecum aduersus operantes iniquitatem? Nisi quia Dominus adiuuit me, paulo minus habitasset in inferno anima mea.  Si dicebam: Motus est pes meus, misericordia tua adiuuabat me. Secundum multitudinem dolorum meorum in corde meo, consolationes tue letificauerunt animam meam. Nunquid adheret tibi sedes iniquitatis qui fingis laborem in precepto? Captabant in animam iusti, et sanguinem innocentem condemnabunt. Et factus est mihi Dominus in refugium, et Deus meus in adiutorium spei mee. Et reddet illis iniquitatem ipsorum, et in malitia eorum disperdet eos, disperdet illos Dominus Deus noster.



COMMENTARIUM.

Deus uindex esse populi sui iudicibus canit, quibus leue uidetur personas peccantium sumere, in iudicio orphanis et egenis, ab iis autem qui exaltant Dominum in cordibus suis, et iudicant terram in corporibus  suis, ii reddunt retributionem superbis. Applicare possumus testimonium Apostoli, quo ait: Si nos ipsos iudicaremus, non utique iudicaremur . Iudicamus autem nos ipsos, quando finem uitiis ponimus, et principium uirtutibus collocamus. Quod si non faciemus, populum Dei, id est, uirtutem humiliamus, et hereditatem eius que nobis promittitur, spernimus, uiduam et aduenam occidentes. uidua est anima que non habet uirum, uerbum aut intellectum prudentie. Hec si aut uerbo tuo aut exemplo decipias, quam liberare debueras, uiduam interficis. Aduena est, qui ciuis esse sanctorum non nouit. Huic si te amatorem mundi ostendas, tollis ei fidem future ciuitatis, et quasi interfeceris eum spiritaliter, a presenti psalmo argueris. Sic etiam orphani occiduntur.  Orphani sunt, qui Deum se posse patrem habere sancte uiuendo non credunt. Hic tu sapis, et nosti filios Dei fieri posse credentes, si exemplum contrarium prebeas, quos se filios Dei fieri contemnant, orphanos occidisti. Nam si de his orphanis et aduenis et uiduis agit, ergo qui coniuges, aut ciues, aut habentes patrem et matrem filios occiderit, criminis reatum euadit. Aut si taceret psalmographus, quis unquam de hoc facto non argueret criminosos? uerum quia hec agentes nos ipsi qui putamus nos sapere, sic nobis uidetur, quod has minutias ruinarum que per nos fiunt non requirat Dominus et non intelligat ista que non intelligere nolumus, clamatur nobis: Intelligite, qui insipientes estis, id est, uos qui  desipuistis in populo positi, dum unus alterius sectamini exempla ad contemptum Domini: et, stulti, aliquando sapite. Quibus imperatur et dicitur sapite, ostenduntur suo arbitrio non sapere. Dicunt enim: Modo Deo hinc erit cure, ut audiat singula uerba nostra, et uideat singula queque facta nostra. Ad hec respondetur eis: Ergo qui auditum dedit tibi, ipse non audit; qui tibi uisum tribuit, ipse non respicit; qui tibi scientie saporem infudit, ipse non sapit. Ille totus sapientia est, et uidet cogitationes hominum, qui sibi sapere uidentur, quoniam ipse cogitationes eorum uane sunt. Beatus homo est quem hoc ipsum erudiret Dominus non eligendo negligentem, sed legem suam docendo credentem. Hic mitigabitur in diebus malis, quando demones parant  peccantibus foueas, tunc non repellet Dominus plebem suam, id est, de suo auxilio presumentem, et hereditatem suam non derelinquet, sed proteget a tentationibus eos, dans eis tolerantiam per promissam hereditatem uite eterne. Et facit eos exspectare retributionem, quoadusque iustitiam conuertat in iudicio, et qui tenent eam, id est, ipsam iustitiam, omnes qui recto sunt corde. uerum quia maligna consilia mentibus ministrantes insistunt, contra quos animo satis est arguit pugnandum, qui nouit per singulas quasque suggestiones acriter dimicandum, clamat: Quis exsurget mecum pugnans aduersum operantes iniquitatem? Queso te, agonista fortissime, indica mihi quo ordine hostium impetus euasisti. Ad hec audi responsum: Nisi, ait, Dominus  adiuuasset me, modico minus habitasset in inferno anima mea. Si dicebam cum lacrymis Domino, quia motus est pes meus, et a recti tenore auersus, statim tantum et amplius misericordia eius adiuuauit me, quantam multitudinem dolorum esse uidebat in corde meo, et consolationibus suis letificauit animam meam. Dicas forte, o auditor, grandis hic labor est. Sed labor iste temporalis est, et premium laboris eternum; non adheret Deo sedes iniquitatis. Qui enim format fatigationem, aut laborem, aut dolorem in precepto, siue pro labore certaminis, seu pro labore martyrii, eterni gaudii premium non negauit. Dum enim captauerint peccatores animam iusti confitentis Deum, et sanguinem eius innocentem condemnauerint, tunc efficitur ei Dominus in refugium,  et Deus erit in auxilio spei eius, ita ut reddat eis iniquitates ipsorum, et in malitia disperdat persecutores eorum, qui regnat in secula seculorum. Amen.



PSALMUS XCIu.



Laus cantici ipsi Dauid.

uenite, exsultemus Domino, iubilemus Deo salutari nostro. Preoccupemus faciem eius in confessione, et in psalmis iubilemus ei. Quoniam Deus magnus Dominus, et rex magnus super omnes deos, quoniam non repellet Dominus plebem suam. Quia in manu eius sunt omnes fines terre, et altitudines montium ipsius sunt. Quoniam ipsius est mare et ipse fecit illud, et siccam manus eius formauerunt. uenite, adoremus et  procidamus, et ploremus ante Dominum qui fecit nos, quia ipse est Dominus Deus noster. Et nos populus pascue eius, et oues manus eius. Hodie si uocem eius audieritis, nolite obdurare corda uestra. Sicut in irritatione secundum diem tentationis in deserto, ubi tentauerunt me patres uestri, probauerunt et uiderunt opera mea. Quadraginta annis offensus fui generationi illi, et dixi: Semper hi errant corde. Et isti non cognouerunt uias meas, quibus iuraui in ira mea: Si introibunt in requiem meam.



COMMENTARIUM.

Laus cantici hec est, ut exsultemus non in delectationibus uanis, sed in Domino; antequam preoccupemur, nos preoccupemus faciem eius in confessione peccatorum nostrorum, credentes quod non  repellet plebem suam confitentem sibi, ille qui magnus est super omnia, cuius celi sunt, cuius montes, qui terram manibus suis fundauit. uenite, hunc adoremus, non in forma serui eum attendentes, putemus eum hominem purum. In ipso est, qui hec omnia fecit. uenite, adoremus Dominum, ploremus quia pius est, ipse est qui fecit nos. Ipse est pastor cuius nos oues sumus. Audiamus uocem eius, et sequamur eum quocunque uadit. Ideo enim pastor uocem ad oues emittit, ut audientes eum sequantur. Aut enim pascua procurat, aut ab insidiis ferarum eruere studet. Unde clamatur nobis hodie ut si uocem eius audierimus, non obduremus corda nostra, sicut fecerunt per quadraginta annos filii Isrel in eremo. Et quia non audierunt uocem eius, non introierunt  in requiem eius. Nos autem audiamus pastorem nostrum, et sequamur uestigia eius, ut euadentes mortem deserti huius, cum Iesu terram fluentem lacte et melle mereamur intrare, ipsi gloria in secula seculorum. Amen.



PSALMUS XCu.



Psalmus Dauid quando domus edificabatur post captiuitatem.

Cantate Domino canticum nouum, cantate Domino, omnis terra. Cantate Domino, et benedicite nomini eius, annuntiate de die in diem salutare eius. Annuntiate inter gentes gloriam eius, in omnibus populis mirabilia eius. Quoniam magnus Dominus et laudabilis nimis, terribilis est super omnes deos. Quoniam omnes dii gentium demonia, Dominus autem celos fecit.  Confessio et pulchritudo in conspectu eius, sanctimonia et magnificentia in sanctificatione eius. Afferte Domino patrie gentium, afferte Domino gloriam et honorem, afferte Domino gloriam nomini eius. Tollite hostias, et introite in atria eius, adorate Dominum in atrio sancto eius. Commoueatur a facie eius uniuersa terra, dicite in gentibus quia Dominus regnauit. Etenim correxit orbem terre, qui non commouebitur, iudicabit populos in equitate. Letentur celi et exsultet terra; commoueatur mare et plenitudo eius, gaudebunt campi et omnia que in eis sunt. Tunc exsultabunt omnia ligna siluarum a facie Domini, quia uenit, quoniam uenit iudicare terram. Iudicabit orbem terre in equitate, et populos in ueritate sua.



COMMENTARIUM.

Qui plorauimus penitentes in nonagesimo quarto, in quinto et nonagesimo gratulemur. Ibi enim domum nostram fleuimus, credentes nos per misericordiam eius ad edificationem huius domus iterum posse pertingere. Unde et titulus ad hec eadem consentit, qui post captiuitatem ipsam domum edificari conscripsit, quam edificans Christus, dat gaudium omni terre, et ideo dicitur, ut cantet Domino omnis terra canticum nouum, et benedicat nomen eius. Habuit enim captiuitatem mundus per Adam, quam captiuitatem postquam Christus conuertit, edificauit domum gloriosissimam non habentem maculam neque rugam, quo edificante domum, templa uniuersa destructa sunt. Probatum est enim quod  omnes dii gentium qui in templis positi essent, habitarent in eis demonia. Hic autem qui fabricauit domum, ipse est qui celos fecit, confessione eius nascitur omnis qui non confitetur Dominum Iesum, anathemabili feditate despicitur. Qui autem confitentur, fulgebunt sicut sol in conspectu Dei. Sanctitas enim et magnificentia est in ipsa sancta confessione eius. Uniuerse ergo patrie gentium inuitamini, uenite, afferte Domino. Quid afferemus Domino? Afferte gloriam quam incassum idolis prebuistis. Afferte honorem, quo frustra idolorum antistites honorastis. Tollite hostias ab idolis, et hic introite in domum quam edificauit, et adorate eum in aula sancta eius, et gens genti dicat: Quia unus Dominus regnat a ligno crucis; quia per lignum concupiscentie regnum  Dei ab hominibus recesserat, modo per lignum crucis regnum reuersum est Dei, qui firmauit eam in orbem terre, ut non commoueatur. In qua Ecclesia iudicat populos in equitate, et gentes in ira sua. Pro hoc opere letantur celi in sanctis, letatur et terra in nobis peccatoribus. Ad hoc gaudium mouetur mare, uulgus ignobile et fluctuans, et plenitudo eius, id est, diuites pleni opibus, ii commouentur ridentes humiles Christi, et psalmos eius, et doctrinam eius frigidas nenias computantes. Ligna uero siluarum qui lignei et siluestres uidentur mundi sapientibus, tunc exsultabunt ante faciem Domini, cum uenerit iudicare terrenos. Non enim iudicat, ut personas potentium accipiat, sed sola equitate totum orbem terrarum iudicat, et populos in ueritate confirmat  per omnia secula seculorum. Amen.



PSALMUS XCuI.



Psalmus ipsi Dauid, quando terra eius restituta est ei.

Dominus regnauit, exsultet terra, letentur insule multe. Nubes et caligo in circuitu eius, iustitia et iudicium correctio sedis eius. Ignis ante ipsum precedet, et inflammabit in circuitu inimicos eius. Alluxerunt fulgura eius orbi terre, uidit et commota est terra. Montes sicut cera fluxerunt a facie Domini, a facie Domini omnis terra. Annuntiauerunt celi iustitiam eius, et uiderunt omnes populi gloriam eius. Confundantur omnes qui adorant sculptilia, et qui gloriantur in simulacris suis: Adorate eum, omnes Angeli  eius, audiuit et letata est Sion. Et exsultauerunt filie Iude propter iudicia tua, Domine. Quoniam tu Dominus Altissimus super omnem terram, nimis exaltatus es super omnes deos. Qui diligitis Dominum, odite malum: custodit Dominus animas sanctorum suorum, de manu peccatorum liberabit eos. Lux orta est iusto, et rectis corde letitia. Letamini, iusti, in Domino, et confitemini memorie sanctificationis eius.



COMMENTARIUM.

Securus cantas in nonagesimo sexto, qui in nonagesimo quinto Dominum cognouisti. In hoc enim psalmo, et terra exsultat de resurrectione sanctorum, et insule non omnes, sed in quibus habitant sancti. Ecce enim ueniet sicut promisit in anteriore  psalmo, uenit ut iudicet, nubes et caligo in circuitu eius, iustitia et iudicium directio sedis eius. Ignis ante eum precedet, ignis duo officia peracturus. Uno enim eodemque aspectu animos Dei illuminat, et inflammat inimicos eius. Quando apparuerint fulgura eius orbi terre, tunc montes sicut cera liquescent ante faciem eius, et a facie Domini tremet terra, omnibusque rebus metuentibus ac formidantibus atque trementibus confundentur omnes qui adorant idola, cum uiderint omnes in resurrectione gloriam Domini Iesu Christi: tunc sola letabitur Sion, id est, Ecclesia. Exsultabunt et filie Iude, id est, synagoge omnes, que ante aduentum Domini prophetas habuerunt aduentum Domini preconantes. Propter iudicia Domini iusta, preiudicium posterioris  temporis non habebunt. Quoniam idem Dominus nunc, qui tunc ante aduentum Domini in synagogis illuxit, ipse est solus super omnes deos. Quicunque ergo bonum Domini diligatis, odite omne quod malum est. In odio enim mali, boni dilectio comprobatur. Sed et si qui uos pro amore boni fuerint persecuti, securi estote, Nolite timere eos qui occidunt corpus . Custodit enim Dominus animas sanctorum suorum, et de manu peccatorum liberat eas. Ignis enim qui inflammaturus est delinquentes, lux efficitur iustis et rectis corde letitia. Nolite ergo metu pene, sed amoris gaudio seruare iustitiam, ut etiam in hoc mundo iam gaudeatis in Domino, et confiteamini memorie sanctitatis eius qui regnat in secula seculorum. Amen.



PSALMUS XCuII.



Psalmus Dauid.

Cantate Domino canticum nouum, quia mirabilia fecit. Saluabit sibi dextera eius et brachium sanctum eius. Notum fecit Dominus salutare suum, in conspectu gentium reuelauit iustitiam suam. Recordatus est misericordie sue, et ueritatis sue domui Isrel. uiderunt omnes termini terre salutare Dei nostri. Iubilate Deo, omnis terra, cantate et exsultate et psallite. Psallite Domino in cithara, et uoce psalmi, in tubis ductilibus et uoce tube cornee. Iubilate in conspectu regis Domini; moueatur mare et plenitudo eius, orbis terrarum et qui habitant in eo. Flumina plaudent  manu, simul montes exsultabunt a conspectu Domini, quoniam uenit iudicare terram. Iudicabit orbem terrarum in iustitia et populos in equitate.



COMMENTARIUM.

Causas cantici presentis ipse psalmus exponit. Dicit enim, ideo nouum canticum ut cantetis exhortor, quia mirabilia fecit, et, sicut dixit, ideo cantate quia mirabilia fecit; quasi si audisset sibi dici: Semper mirabilia fecit Dominus, non ergo nouum, sed uetus est canticum mirabilia diuina cantare; ad hec ille respondeat: Noua mirabilia nouum carmen exposcunt. Dic ergo nouum. Nobis que sunt noua mirabilia, si interrogas, audi. Dixerunt Iudei, in cruce posito Domino, Saluum faciat eum ;  hunc autem saluauit dextera eius, et brachium sanctum eius tunc quando notum fecit Dominus saluatorem suum, suscitans eum a mortuis, et in conspectu gentium reuelauit iustitiam suam. Memor enim fuit misericordie quam promisit Iacob, dicens: Et ego te faciam in gentem magnam . Hanc ueritatem impleuit domui Isrel, quando uiderunt omnes fines terre salutare Domini Dei Isrel. Et licet omnes prouincie uideant salutare Domini, tamen hoc non otiose transeat intuentem, quod finem terrene cogitationes dum acceperint, nascuntur cogitationes celestium rerum. Et ipse faciunt uideri salutare Domini Dei nostri. In hoc studio iubilate Domino, uniuersa terra, id est, omnia membra corporis terreni in officio sancte conuersationis offerte.  Non cum tristitia, sed cantantes exsultate, et psallite in cithara, cuius cantor inuitat auditum, et in uoce psalmi, cuius mysteria incitant mentes, in tubis ductilibus et in uoce tube cornee, quibus uocibus belli uictoria declaratur. Iubilate in conspectu regis Domini, conspectum Domini preconantes seculis. Nolite timere, etiamsi moueatur mundus sicut mare et plenitudo eius, et orbis terre, et omnia que in eis sunt. Tunc flumina plaudent manu simul in unum, quoniam nullum pene flumen est in quo non data sunt remissa peccatorum, nulla aqua est, que non protulit ex se animam uiuentem ad uitam eternam. In quo facto montes exsultabunt, ex quorum uisceribus egrediuntur fontes qui faciunt flumina, montes quorum capita celos pulsant, quorum habitatores celo uicini sunt.  Hi exsultabunt cum uenerit iudex, ut iudicet orbem terre in equitate, et populos in ueritate. Omnes sancti exsultabunt, quia remunerator sanctitatis aduenit, qui regnat in secula seculorum. Amen.



PSALMUS XCuIII.



Psalmus Dauid

Dominus regnauit, irascantur populi, qui sedet super cherubin, moueatur terra. Dominus in Sion magnus et excelsus super omnes populos. Confiteantur nomini tuo magno, quoniam terribile et sanctum est, et honor regis iudicium diligit. Tu parasti directiones, iudicium et iustitiam in Iacob tu fecisti. Exaltate Dominum Deum nostrum, et adorate scabellum pedum eius  quoniam sanctum est. Moyses et Aaron in sacerdotibus eius, et Samuel inter eos qui inuocant nomen eius. Inuocabant Dominum et ipse exaudiebat eos, in columna nubis loquebatur ad eos. Custodiebant testimonia eius, et preceptum quod dedit illis. Domine Deus noster, tu exaudiebas eos, Deus tu propitius fuisti eis, et ulciscens in omnes adinuentiones eorum. Exaltate Dominum Deum nostrum, et adorate in monte sancto eius quoniam sanctus Dominus Deus noster.



COMMENTARIUM.

Irascantur populi, et in elatione Dominum nostrum Iesum Christum aspiciant. Ipse regnauit quem regnare super se non putant. Ipse sedet super cherubin, quantumcunque moueatur terra. Ipse erit in Sion  magnus, ipse excelsus super omnes populos. Sane hoc scire nos conuenit, quod honor regis iudicium diligit; non enim timent iudicium, nisi qui se sciunt habere quod iure puniatur, factum scilicet quo exhonoratus est Deus. Hi autem qui honorem Domini suis mentibus seruauerunt, hi iudicium diligunt: sicut illi e contrario metuunt, qui sciunt se in contumeliam regis, legis eius iura uiolasse, in quibus rex iste parauit equitatem. Ergo equitatem custodientes regem honorant et honor iste iudicium non timent, quin immo etiam diligit. Ipse tamen iudicaturus est, qui iustitiam et iudicium in Iacob fecit, qui habuit Moysen et Aaron in sacerdotibus suis, qui habuit Samuelem similem ipsis. Ipsum quem isti inuocauerunt et exauditi sunt, cum in columna nubis loquebatur ad  eos. Hi custodiebant testimonia eius et precepta que dedit eis. Quicunque ergo imitantur eos, hi iudicium futurum non solum non metuunt, sed etiam diligunt. Dicamus ergo Domino nostro Iesu Christo: Tu es, Domine, qui cum Moyse et cum Aaron locutus es, tu exaudisti eos, tu propitius fuisti illis, tu uindicasti in omnibus studiis eorum. Exaltemus ergo Dominum Deum nostrum in Christo. Et adoremus in monte sancto eius, in celsitudine fidei eius, que altitudine sua nubes penetrat, dum credimus quoniam ipse est Dominus Deus noster, cui gloria in secula seculorum. Amen.



PSALMUS XCIX.



Psalmus in confessione.

Iubilate Deo, omnis terra, seruite Domino in letitia.  Introite in conspectu eius in exsultatione. Scitote quoniam Dominus ipse est Deus; ipse fecit nos, et non ipsi nos. Populus eius et oues pascue eius, introite portas eius in confessione, atria eius in hymnis, confitemini illi. Laudate nomen eius: quoniam suauis est Dominus, in eternum misericordia eius, et usque in generationem et generationem ueritas eius.



COMMENTARIUM.

Omnis terra ad iubilationem inuitatur, ut sine personarum acceptione sciatur esse uocatio: uenite omnes qui laboratis, et onerati estis , et intrate in conspectu eius in exsultatione. Scitote quod Dominus iehsu Christus non est alius quam qui cum  Moyse locutus est. Ipse est Deus qui fecit nos, de quo Moyses locutus est, quod fecerit hominem, ipse fecit nos, eius enim factura sumus omnes homines. Denique multi cupientes filios, quia Deus non dat, non habent. Multi nolentes, quia seminantes nolunt fructum, eo quod contra ordinem nolunt, etiam quia iniuste nolunt, Deus iuste creaturam iubet semini dare responsum; et ut probetur quia ipse fecit nos, dum non nostro arbitrio uel dantur filii, uel negantur. Ergo, quia eius populus sumus, efficiamur oues pascue eius agnoscentes pastorem dicentem: Ego sum pastor bonus . et intremus portas eius in confessione unitatis; laudantes nomen sanctum eius, quia suauis est; credentes, quia est in eternum misericordia eius credentibus, et promissionibus  eius ueritas, que manet in secula seculorum. Amen.



PSALMUS C.



Psalmus ipsi Dauid.

Misericordiam et iudicium cantabo tibi, Domine. Psallam et intelligam in uia immaculata, quoniam ueniens ad me. Perambulabam in innocentia cordis mei, in medio domus mee. Non proponebam ante oculos meos rem iniustam: facientes preuaricationes odiui. Non adhesit mihi cor prauum, declinantem a me malignum non cognoscebam. Detrahentem secreto proximo suo, hunc persequebar. Superbo oculo et insatiabili corde, cum hoc non edebam. Oculi mei ad fideles terre, ut sedeant mecum; ambulans in uia immaculata, hic mihi ministrabat. Non habitabit in medio domus mee  qui facit superbiam, qui loquitur iniqua non direxit in conspectu oculorum meorum. In matutino interficiebam omnes peccatores terre, ut disperderem de ciuitate Domini omnes operantes iniquitatem.



COMMENTARIUM.

Iudicium sine misericordia iis qui non faciunt misericordiam , misericordiam autem facientes euadunt iudicium. Scis ergo, o homo, unde ponaris in dexteram pastoris? Fac misericordiam et iudicium, securus exspectas. Non enim dicit iniustis ad sinistram positis: Ite in ignem eternum, quia mentiti, quia fornicati, quia diuersa facinora commisistis; sed quia: Esuriui, et non dedistis mihi manducare; sitiui et non potastis me; peregrinus, et non suscepistis me;  infirmus, et non uisitastis me . Cum ergo ignis criminibus debeatur, cur criminibus non imputetur supplicium quo crimina per misericordiam remittantur: Ite ergo, inquit, in ignem eternum , quia unde ignis exstinguitur contempsistis. Audistis enim scriptum, quod eleemosyna a peccato liberat . Audistis quia sicut ignis exstinguitur ab aqua, ita ab eleemosyna tolluntur uniuersa peccata. Ite ergo in ignem, quia uiuere eum uobis uos fecistis. Ego autem misericordiam uobis super faciem terre, cum iudicio feci cantari, ut ille iudicium euaderet, qui misericordiam non negaret. Psallam ergo et intelligam in uia immaculata, et intelligam quando uenies ad me, ut si hospitem te uidero, suscipiam; si esurientem,  reficiam. Intelligam quando uenies, ne putem qualemcunque hominem, et recusem. Si enim perambulem in innocentia cordis mei, non propono ante oculos meos rem iniustam. Iniustum est enim ut consorti nature non miserear, in quo inhabitas, Christe. Sed et facientes preuaricationem odio habeam, non adhereat mihi cor prauum. Declinantes a me malignos non cognoscam, loquaces occultos persequar, cum superbis et inuidis non communicem. Sed sint oculi mei super fideles terre, qui terram corporis sui fideliter seruant, ut isti sedeant mecum. Ambulans autem in uia immaculata hic mihi minister. Non queram ab his aliquid consequi qui reprehensibiliter uiuunt in domo mea. Non inhabitet superbiam faciens, id est, in domo corporis mei non habitet inimicus,  qui suadet contemni Dominum. Quia hec est radix superbie. Sed in matutinis interficiam omnes peccatores terre, id est, in ipso ortu suo peccata orientia interficiam, et uiuere non sinam cum pereant de ciuitate Domini. Ciuitas Domini anima nostra est, in qua habitat rex et sancti, apices ciues Dei, qui ex ipso nati. Cum ergo nascuntur peccatorum cogitationes in anima, mox ut nate fuerint occidantur. Et pereant de ciuitate Domini omnes qui operantur iniquitatem, ut sit Dominus in ciuitate sua requiescens, cum omni comitatu uirtutum, cui gloria in secula seculorum. Amen.



PSALMUS CI.



Oratio pauperis cum anxiaretur, et coram Domino effudit precem suam.


Domine, exaudi orationem meam, et clamor meus ad te ueniat. Non auertas faciem tuam a me; in quacunque die tribulor inclina ad me aurem tuam. In quacunque die inuocauero te, uelociter exaudi me. Quia defecerunt sicut fumus dies mei, et ossa mea sicut cremium aruerunt. Percussus sum ut fenum et aruit cor meum, quia oblitus sum comedere panem meum. A uoce gemitus mei adhesit os meum carni mee. Similis factus sum pelicano solitudinis, factus sum sicut nycticorax in domicilio. uigilaui, et factus sum sicut passer solitarius in tecto. Tota die exprobrabant mihi inimici mei, et qui laudabant me aduersum me iurabant. Quia cinerem tanquam panem manducabam, et potum meum cum fletu miscebam. A facie ire et indignationis tue, quia eleuans allisisti me. Dies mei  sicut umbra declinauerunt, et ego sicut fenum arui. Tu autem, Domine, in eternum permanes, et memoriale tuum in generatione et generationem. Tu exsurgens misereberis Sion, quia tempus miserendi eius, quia uenit tempus. Quoniam placuerunt seruis tuis lapides eius, et terre eius miserebuntur. Et timebunt gentes nomen tuum, Domine, et omnes reges terre gloriam tuam. Quia edificauit Dominus Sion, et uidebitur in gloria sua. Respexit in orationem humilium, et non spreuit preces eorum. Scribantur hec in generatione altera, et populus qui creabitur laudabit Dominum. Quia prospexit de excelso suo, Dominus de celo in terram aspexit. Ut audiret gemitus compeditorum, ut solueret filios interemptorum. Ut annuntient in Sion nomen  Domini, et laudem eius in Ierusalem. In conueniendo populos in unum, et reges, ut seruiant Domino. Respondit ei in uia uirtutis sue: Paucitatem dierum meorum nuntia mihi. Ne reuoces me in dimidio dierum meorum, in generatione et generationem anni tui. Initio, tu, Domine, terram fundasti, et opera manuum tuarum sunt celi. Ipsi peribunt, tu autem permanes, et omnes sicut uestimentum ueterascent. Et sicut opertorium mutabis eos et mutabuntur, tu autem idem ipse es, et anni tui non deficient. Filii seruorum tuorum habitabunt, et semen eorum in seculum dirigetur.



COMMENTARIUM.

Legimus clamorem Sodomorum ascendisse ad Deum, et ita demum sulphureo eos imbre crematos.  Prius ergo quam ad fletum et ad ieiunium pro peccatis nostris animum conuertamus, non audeamus dicere, Clamor meus ad te perueniat. Ne forte non sit talis clamor, qui misericordiam consequatur. Ne forte sit in eo ira, causatio, maledictio, adulatio, detractio, insultatio, mendacium, et cetera his factis similia. His ergo uitiis pessimis nostro clamore sonante, rogandus est Deus, ne clamor hic ad eum perueniat. Sed te, in aliquibus factis nefariis constitutis nobis, rogemus dicentes: Ne auertas faciem tuam a me. Ei dicendum est: Auerte faciem tuam a peccatis meis. Renuntiemus ergo omnibus uitiis et passionibus, et facti pauperes spiritu, preterita nostra facta plangentes, ita nos in huius carmine psalmi fundamus orantes, ut clamor noster ad eum perueniat, et non auertat  faciem suam a nobis. Quod tamen flentes dicamus nos, qui pro peccatis oramus, his uersiculis edocemur: Dies, inquit, mei sicut umbra declinauerunt, id est, perdidi quod uixi, quia in peccatis sicut fenum arui. Fenum autem et stipula et lignum esca ignis est. Et ideo tribulor, quia et ossa mea sicut frixorium, id est, fasciculum sarmenti aridum, ita confrixa sunt, parata ad incendium gehenne. Percussus sum sicut fenum, et aruit cor meum. Percussus sum compunctione futuri supplicii, et propter hoc oblitus sum manducare pacem. A uoce autem gemitus mei, adheserunt ossa mea carni mee, factus sum sicut pelicanus in solitudine, id est, sicut auis illa quam pelicanum uocant, que non habitat nisi in desertis, habens escas ueneno eremi et incultis amaritudinibus plenas.  Factus sum sicut nycticorax in domicilio. Coruus pre nigredine obscurus est, iam nocte quasi nigrior, cui et obscuritas nigredinem geminat. Ergo et ego, inquit, duplicatam nigredinem peccatorum in me deplorans, uoces meas quasi nycticorax dirigo, clamans solus, sicut passer solitarius in edificio. In qua tota die exprobrauerunt me inimici mei, et qui dudum laudauerunt me, nunc aduersum me iurabant, id est, non letho illius uiuam. Quomodo enim uiuebas, ut sic illi iurarent? Ideo, inquit, sic iurabant, quia cinerem sicut panem manducabam, et potum meum fletibus miscebam. Hoc quare? A facie ire tue et indignationis tue. Cuius ire? Pro peccatis utique in iudicio debite. In quo hic eleuantur et exaltantur,  ibi allidantur necesse est. Cum ergo moriatur omne genus hominum in peccatis, quid superest, nisi ut persona totius seculi tibi preces flebili effundat eloquio? Nullus enim saluabitur, nisi tu, Domine, exsurgens miserearis Sion. uenit enim tempus ut uenias et miserearis Sion. Quia beneplacitos habuerunt serui tui lapides eius. Lapides utique de quibus legitur: Lapides iusti uoluuntur in ea. Qui enim serui Dei sunt, bene illi placent libri omnes ueteris Testamenti, qui habent in se unum lapidem angularem. Nec solum lapides beneplacitos habuerunt, sed et terre eius miserebuntur. Terra lapidum, corpora sunt animarum. Non solum nobis anime sancte placent, si serui Dei sumus, sed ipsa corpora eorum in quibus afflicti sunt, torti, combusti, ac diuersis suppliciis macerati  miserantes ueneramur. Quomodo miserantes? Dolor nobis est in afflictione et supplicio quo passi sunt, et gaudium nobis est in perseuerantia quia uicerunt. Cum ergo, Domine, et tu ueneris, et sancti tui pro testimonio nominis tui passi fuerint, tunc timebunt gentes et omnes reges terre gloriam tuam. Tunc edificabitur Ecclesia tua in Sion, et uideberis in maiestate tua, cum respexeris de excelso tuo Iesu Christo, ut audias gemitum compeditorum, et soluas filios interemptorum. Interempti sunt patres nostri omnes sancti qui nobis predicauerunt Christum. Nos ergo ligati eramus a Satana, quia ii qui genuerunt nos uerbo uite, fuerunt interempti. At ubi cognouimus eos in celis gaudere et possidere gloriam Christi, edificata est in nobis Sion, et uisus est Dominus in maiestate  sua. Gaudemus enim, quia respexit in orationes eorum, et non spreuit preces eorum. Scripsimus passiones eorum in progenies alteras, et populus qui creabitur usque in sempiternum laudat Dominum in sanctis suis. Ibi conueniunt populi in unum, et regna, ut seruiant Domino. Per quos paucitas dierum nostrorum regitur, et nuntiatur nobis prope esse finem, reliquum esse, ut et qui utuntur hoc seculo, tanquam non utantur. Preterit enim figura huius mundi , et transeunte figura, ueniet ueritas Christus, cui dicimus: In secula seculorum sunt anni tui. Initio terram ipse fundasti, et celi opera manuum tuarum sunt. Non ergo nouum Dominum adoramus in Christo, sed eum qui est, et semper idem est, cuius anni non deficient. Quod autem de celo et terra dicit, Ipsi  peribunt, promissionem illam confirmat, qua cautum est futurum celum nouum et terram nouam, in quibus filii seruorum Christi habitent. Paulus seruus Christi, similiter et omnes apostoli serui Christi. Nos qui credidimus per eos filii seruorum ipsius sumus. Et si secuti fuerimus uestigia eorum, sicut illi Christi, habitabimus cum eis in celo nouo et in terra noua. Et semen uerbi quod nobis spem dedit credentibus, tunc capiet in remuneratione nostra fructum, quod iam finem non habeat, sed maneat directum a Deo irreuocabile; ad dimidium dierum prima inuentus est, et ultimum dierum senectus. Ibi ergo iam nec in dimidio dierum finiuntur, nec in senectute moriuntur. Quia celi noui sunt, rorem immortalitatis  manantes, et terra noua est mortis gremium non habens, sed habens uitam Dominum Iesum Christum, qui regnat in secula seculorum. Amen.



PSALMUS CII.



Psalmus ipsi Dauid.

Benedic, anima mea, Domino, et omnia que intra me sunt nomini sancto eius. Benedic, anima mea, Domino, et noli obliuisci omnes retributiones eius. Qui propitiatur omnibus iniquitatibus tuis, qui sanat omnes infirmitates tuas. Qui redimit de interitu uitam tuam, qui coronat te in misericordia et miserationibus. Qui replet in bonis desiderium tuum, renouabitur ut aquile iuuentus tua. Faciens misericordias Dominus, et iudicium omnibus iniuriam patientibus. Notas fecit uias suas Moysi, et filiis Isrel uoluntates suas. Miserator  et misericors Dominus, longanimis et multum misericors. Non in perpetuum irascetur, neque in eternum comminabitur. Non secundum peccata nostra fecit nobis, neque secundum iniquitates nostras retribuit nobis. Quoniam secundum altitudinem celi a terra, corroborauit misericordiam suam super timentes se. Quantum distat ortus ab occidente, longe fecit a nobis iniquitates nostras. Quomodo miseretur pater filiorum, misertus est Dominus timentibus se, quoniam cognouit figmentum nostrum. Recordatus est quoniam puluis sumus, homo sicut fenum, dies eius tanquam flos agri sic efflorebit. Quoniam spiritus pertransibit in illo, et non subsistet, et non cognoscet amplius locum suum. Misericordia autem Domini ab eterno, et usque in eternum super timentes eum. Et iustitia illius in filios filiorum, his qui  seruant testamentum eius. Et memores sunt mandatorum ipsius ad faciendum ea. Dominus in celo parauit sedem suam, et regnum ipsius omnibus dominabitur. Benedicite Domino, omnes angeli eius, potentes uirtute, facientes uerbum illius ad audiendam uocem sermonum eius. Benedicite Domino, omnes uirtutes eius, ministri eius qui facitis uoluntatem eius. Benedicite Domino, omnia opera eius, in omni loco dominationis eius, benedic, anima mea, Domino.



COMMENTARIUM.

Benedicimus nos Dominum, cum facimus aliquod tale opus quo nomen Domini benedicatur. Nam quomodo potest Deus ab homine benedici, nisi hoc solummodo quod opus ex omnibus interioribus nostris faciendum  est. Si enim misericordes fuerimus uisceraliter, et ille cum benedicitur a nobis, propitiabitur omnibus iniquitatibus nostris, sanat omnes infirmitates nostras, replet in nobis desiderium nostrum, et coronat nos in regno suo, pro miseratione sua et misericordia sua. Misericordibus enim dicturus est: uenite, benedicti Patris mei, percipite regnum quod uobis paratum est ab origine mundi . In quo regno mors non erit, nec dura senectus debilitat uires, sed renouantur ibi iuuentutes, ut aquile, ibi misericordibus faciet misericordias Dominus, et iudicium omnibus iniuriam patientibus. Ipse utique Deus, qui notas fecit uias suas Moysi, ipse qui ostendit filiis Isrel uoluntatem suam. Ipse est Deus in Christo, siue mundum concilians , siue sanctos remunerans, siue misericordias misericordibus faciens. Ipse qui patiens, ipse qui multum misericors est, si nos uiderit patientes et misericordes, non secundum peccata nostra faciet nobis, neque secundum iniustitias nostras reddet nobis, sed secundum altitudinem celi a terra, confirmat super nos misericordiam suam. Et quantum distat ortus ab occasu, tantum elongat a nobis iniquitates nostras. Sicut pater filiis, sic miserebitur nostri, si misericordes fuerimus. Si consideremus in hominibus flentibus, aut egentibus, uel necessitatem patientibus figmentum nostrum, in qua mensura mensi fuerimus aliorum necessitates, in ea metietur nobis. Non fui misericors in causa aliena, non mihi miseretur in mea. Subueni egenti, subuenitur mihi. Indulsi peccanti,  indulgetur mihi. Consideraui unius figmenti me agentem in mollibus, et dolui super nudum, et uestiui eum. Esurienti compassus, alui. Ergo quia consideraui figmentum unum meum et indigentis, considerat et ille figmentum meum, et recordatur, quia caro sum terrena et puluis. Ex quo si dignatus fuerit, nos poterit suscitare. Nam si hoc non esset, quis computaret hominem, qui sicut flos agri, ita floriet, et transiet spiritus eius ab eo, et non est, et locum suum non agnoscet amplius. Si uero misericordiam temporalem exercuerimus fratribus nostris, misericordiam consequemur sempiternam, quam perficiet super timentes se Dominus. Iustitiam autem suam in filios filiorum qui, quoniam non potuerunt pauperum carnalium curam gerere, spiritalium pauperum curam  egerunt, ut aut uerbo, aut exemplo suo, ad iustitie diuitias prouocent spiritaliter mendicantes. Si uis uidere diuitem et mendicum, sancti apostoli Ioannis lege Apocalypsin. Huic ergo similes sunt omnes diuites in auro et argento: et in fide, aut in operibus iustitie mendicantes. Iustitia autem Dei in filios filiorum. Filii apostolorum sunt omnes magistri bonorum consiliorum. Et sicut ipsi filii eorum sunt, ita qui audiunt eos, filii filiorum sunt, custodientes testamentum Dei, et memoria tenentes mandata Dei, non ut inflentur scientia, sed ut faciant ea que memoriter norunt. uideamus nunc illum, cui Pater in celis parauit sedem suam. Dominus enim Domino parauit. Et dixit Dominus Domino, Sede a dextris meis . Ibi ergo sedet regnans, et regni eius non erit finis.  Ideo quia dici potest, si semper fuit Filius cum Patre, quomodo ei ante parauit, et postea dixit: Sede? Aduertendum est ergo quia Filio hominis parauit Deus sedem suam. Nam Filius Dei qui assumpsit istum Filium hominis, semper fuit in sinu Patris, et est, et futurus est. Sicut enim fluuius, quamuis per multas terrarum prouincias uadat, de sinu tamen fontis sui nunquam recedit, ita et Dei Filius inuisibilis letetur cum Iacob, splendeat in rubo, sit in columna nubis, sit in columna ignis, sit in nube, sit in duce, et in qua uoluerit forma pro salute hominum, de Patris tamen sinu non recedit. Nec enim legis qui fuit in sinu Patris, sed qui est in sinu Patris ipse narrauit. Hunc benedicunt angeli, potentes uirtutes, obtemperantes  uerbo eius. Hunc benedicent uirtutes omnium inimice. Ipse enim faciunt uoluntatem eius. Hunc benedicunt omnia opera eius in omni loco dominationis eius. Ubicunque enim aliqua creatura est, locus dominationis eius est, quia ipse creauit uniuersa. Hunc operibus his benedicat anima nostra in omni tempore, qui regnat cum Patre et Spiritu sancto, per omnia secula seculorum. Amen.



PSALMUS CIII.



Psalmus ipsi Dauid.

Benedic, anima mea, Domino; Domine Deus meus, magnificatus es uehementer. Confessionem et decorem induisti, amictus lumine sicut uestimento. Extendens celum sicut pellem, qui tegis aquis superiora eius. Qui ponis nubem ascensum tuum, qui ambulas super pennas  uentorum. Qui facis angelos tuos spiritus, et ministros tuos ignem urentem. Qui fundasti terram super stabilitatem suam, non inclinabitur in seculum seculi. Abyssus sicut uestimentum amictus eius, super montes stabunt aque. Ab increpatione tua fugient, a uoce tonitrui tui formidabunt. Ascendunt montes, et descendunt campi in locum quem fundasti eis. Terminum posuisti quem non transgredientur, neque conuertentur operire terram. Qui emittis fontes in conuallibus, inter medium montium pertransibunt aque. Potabunt omnes bestie agri, exspectabunt onagri in siti sua. Super ea uolucres celi habitabunt, de medio petrarum dabunt uocem. Rigans montes de superioribus suis, de fructu operum tuorum satiabitur terra. Producens fenum iumentis et herbam seruituti hominum. Ut educas panem de terra, et uinum  letificet cor hominis. Ut exhilaret faciem in oleo, et panis cor hominis confirmet. Saturabunt ligna campi, et cedri Libani quas plantauit, illic passeres nidificabunt. Herodii domus dux est eorum, montes excelsi ceruis, petra refugium erinaciis. Fecit lunam in tempora, sed cognouit occasum suum. Posuisti tenebras, et facta est nox, in ipsa pertransibunt omnes bestie silue. Catuli leonum rugientes, ut rapiant et querant a Deo escam sibi. Ortus est sol et congregati sunt, et in cubilibus suis collocabuntur. Exibit homo ad opus suum, et ad operationem suam usque ad uesperam. Quam magnificala sunt opera tua, Domine! omnia in sapientia fecisti, impleta est terra possessione tua. Hoc mare magnum et spatiosum manibus, illic reptilia quorum non est numerus. Animalia pusilla cum magnis, illic naues pertransibunt.  Draco iste quem formasti ad illudendum ei, omnia a te exspectant, ut des illis escam in tempore. Dante te illis colligent, aperiente te manum tuam omnia implebuntur bonitate. Auertente autem te faciem turbabuntur, auferes spiritum eorum et deficient, et in puluerem suum reuertentur. Emittes spiritum tuum et creabuntur, et renouabis faciem terre. Sit gloria Domini in seculum, letabitur Dominus in operibus suis. Qui respicit terram et facit eam tremere, qui tangit montes et fumigant. Cantabo Domino in uita mea, psallam Domino meo quandiu sum. Iucundum sit ei eloquium meum, ego uero delectabor in Domino. Deficiant peccatores a terra et iniqui, ita ut non sint; benedic, anima mea, Domino.



COMMENTARIUM.

Peruenimus ad psalmum centesimum tertium, qui continet uniuersam fabricam mundi in qua magnificatur Dominus uehementer. Sed cum fabricam memorat, aduentum Domini manifestat. Prius enim quam ueniret Dei Filius, non erat hominum Dominus, confessionem et decorem indutus. Omnes enim in diis et simulacris suis, et in uanis figmentis spem collocantes a Deo recesserant. Denique Apostolus hoc ipsum asserit cum dicit quod adueniens Dominus concluserit omnia in incredulitatem, ut omnium misereatur . Per ipsum enim confessionem et decorem induit Deus, per mediatorem Dei et hominum. Mediatorem qui est filius hominis. Cuius hominis? Filius Dauid, Filius Abrahe, Sic enim legis Euangelii caput: Liber  generationis Iesu Christi filii Dauid, filii Abraham . Quis autem sit iste filius hominis, ne forte putes eum talem qualis Moyses, aut iehsu Naue filius, aut Elias, aut unus ex magnis, non ita est. Hic enim Dominus eorum est, et illi serui eius. Hic enim amictus est lumine sicut uestimentum. Ipse est qui extendit celum sicut pellem, et tantum illud extendit, ut meretrices et publicanos capiat, quod non capiebatnisi solos immaculatos. Et quia quando tenditur pellis, super ipsam aqua aspergitur, ita hic tensurus celos sicut pellem, texit in aquis superiora eorum. Non enim poterant tendi, et usque ad peccatores attingere, nisi aqua sacri baptismatis tegerentur, ad ipsos celos posuit nubes ascensum. uidentibus apostolis, ambulans super pennas uentorum. uenti enim  in nubibus agunt, et alia uia non est qua ascensum suum ad celos haberet, nisi ambularet super pennas uentorum. Tunc fecit angelos suos spiritus. Angeli nuntii Latino sermone uocantur, et Euangelium bonum nuntium explanatur. Angelos ergo suos, id est apostolos, tunc fecit spiritus, quando eis dixit: Accipite Spiritum sanctum, et euangelizate omni creature. Et tunc eos fecit ignem urentem, cum ipse Spiritus sanctus sicut ignis consedit in eis. Tunc fundauit terram in stabilitatem suam, terrenas scilicet mentes gentium, que fuerunt in fabrica turris diuise, nunc ad stabilitatem suam reuocans in uno uerbo Iesu Christo corroborat, et ita fundat in eis Ecclesiam super hanc petram, ut non inclinetur in seculum seculi. Huius sane terre abyssus, sicut pallium amictus  est. Agant sibi philosophi infructuosas exquisitiones, et magno labore dicant se posse discere quod terra subtus se abyssum habeat, quo ueluti pallio amicitur: nos ad terram istam que fundatur in stabilitate Ecclesie, sermonis aciem dirigamus. Abyssus enim circumdat eam. Non habet enim finem altitudo diuitiarum sapientie, que circumdat eam, et super montes eius stabunt aque. Quicunque sursum cor habent montes sunt, et super ipsos stant aque. Stat super ipsos baptismatis sanctificatio, stant in fide recta, non circumducuntur omni uento doctrine. Qui tamen isti sunt montes, diligenter ausculta. Isti sunt, qui ab increpatione Dei fugiunt. Fugiunt utique facta que increpantur a Deo, et a uoce tonitrui eius formidabant,  timent comminantem incendium sempiternum, et a prohibitis uniuersis sua facta suspendunt. Ascendunt montes cogitantes regna celorum, descendunt montes cogitantes quemadmodum terrenas actiones suas, in locum quem fundauit Dominus dirigant, ubi terminum posuit Deus, et iussit non transgredi, et positum terminum non transgreditur, ut operiant terram, sicut operuit terram Adam. Ex foliis ficulneis operuit terram, et abscondit se. Isti non transgrediuntur terminum, quem posuit Dominus, et non operient terram. Et quia non est operta, rigat eam Dominus de superioribas. Si enim disiectam eam inuenerit, imber rigat eam, ueniens de superioribus. Si uero tecta fuerit, et celo absconditur, nec de superioribus rigatur. Si uero pateat  celis, et imber eam celestis infuderit, producet fenum iumentis, dabit doctrinam talem simplicibus ad escam anime eorum, qualem capere possunt. Dabit herbam seruituti hominum. Herbam inter initia, uenientibus ad Deum herbam proferet. Non enim possunt solidioribus cibis refici. Perfectorum namque est solidior cibus, qui discretionem habere possint boni et mali. Post herbam dabit spicam et incipit educere panem de terra. Sicut enim lac de uberibus, sic de terra per herbam attingitur ad spicam, de spica peruenitur ad panem, qui de celo per imbrem descendit. Ergo per fontem perennem, uenit tibi panis de terra Marie uirginis. Imber iste qui in Maria uenit, audi qualiter uenit. Angelus ei dicit: uirtus Altissimi, id est, ex alto ueniens obumbrabit tibi . Et exiuit  nobis panis de terra. Nos ergo ad nos redeamus, qui hunc ex alto uenientem imbrem accipimus, si ueniens ex superioribus fons, nos sibi patentes inuenerit. Accipimus panem qui confirmet cor nostrum. Accipimus uinum, quod letificet cor nostrum, et duabus confirmationibus cordis acceptis exhilarantur facies nostre oleo chrismatis, ita ut per lignum crucis satientur omnia ligna campi, id est, omnis turba simplicitatis inter quos sunt diuites et sublimissime potestates, quas pro celsitudine cedros Libani nuncupauit. In his passeres nidificant. Non dixit in omnibus passeres nidificabunt. Sunt enim aliquanti qui diligunt Christianos, et sua eos ope sustentant, qui in his requiescentes nidificant Deo, qui passeres ideo nuncupantur, quia celestia et alta petentes, sic se iungunt  conuersationibus hominum, ut fugiant ipsos homines, in quorum domibus nidificare probantur. In his passeres qui nidificant, fulice domus dux est eorum. Fulica in aqua manet, in aqua nidificat, in aqua uiuit, et aqua domus est eius. Horum ergo passerum fulice domus, id est, aqua ipsa dux eorum est passerum. Ibi sunt montes excelsi, ceruis fugientibus diabolum, fugientibus mundum. Ibi est petra prestans refugium, siue erinaciorum filiis, quia minora habentes iacula, a canibus non timentur, siue leporibus, quia et lepores canes fugiunt, et erinacii. Qui ergo fugiunt hos canes, de quibus clamat Paulus: uidete canes, uidete malos operarios , inueniunt sibi petram in refugium, et iuxta semitam positos canum  morsus effugiunt. Nunc euasimus montes ac siluas, et facies nobis celi resplendet, in qua uidemus lunam factam, in tempore passionis lucentem in tenebris. In quo tamen tempore doce. In tempore passionis diximus. Quomodo? Quia tunc Sol iustitie occasum suum, ipsa sexta hora dici posuit tenebras, et facta est nox, in quo transierunt omnes bestie siluarum Phariseorum ferocia. Et eorum qui deuorant plebem Dei, sicut escam panis, tam spiritales bestie quam carnales. Sed propterea dedit lunam in nocte, ut habentes lumen celeste, ferarum morsibus euadamus. In ipsa enim tenebrositate eius abundant catuli leonum, id est, filii demonum, omnes heretici non docentes sancta, sed rugientes ut rapiant, et querant a Deo tollere escam sibi. Orto autem Sole iustitie, siue  resurgente ab inferis Domino ad Iudeos, siue exsurgente per assertionem catholicam contra hereticos; hoc ergo oriente uniuerse diffugiunt bestie, tendentes insidias, et in cubilibus suis se collocabunt. Iudei ad synagogas suas, et heretici ad synedria sua. Illic congregabuntur, et quandiu resplendet nobis Sol iustitie, illi in cubilibus suis dormiunt, non sunt ausi exire ad lucem. Omnis enim qui male agit, odit lucem. Qui odit fratrem suum, in tenebris ambulat, bestia est, dormit et ipse cum Iudeis et hereticis: sicut Iudei in cubilibus infidelitatis, et heretici in cubilibus male credulitatis collocant se et dormiunt. Ita his de medio atra nox odii oculis eorum incumbit, et nichil preter tenebras uidentes in odio dormiunt. Qui autem homo est et non fera, exiet ad opus suum credens,  et bene credens, et ab operatione sua quam inchoauit, lucescente sibi Sole iustitie, operatur usque uesperum, id est, quandiu in hac luce perdurat, et hec non suis uiribus reputans clamat: Quam magnificata sunt opera tua, Domine! Omnia hec in sapientia fecisti, siue uisibilia secundum Apostolum, siue inuisibilia . Repleta est enim terra creatura eius. uenimus ad fines terre, intremus nunc mare. Hoc mare magnum et spatiosum, non te docet pro magno propheta psalmographus patriarcha, immo S. Spiritus in his qui loquitur, hoc nos habuit docere, quia magnum est mare et spatiosum, et ibi repentia quorum non est numerus. Animantia magna et parua, et quia ibi naues transeunt, non hoc docuit quod nullus ignorat, sed scire nos uoluit mare magnum et spatiosum  esse, omnem legem noui et ueteris Testamenti, ibi repentia, quorum non est numerus: in lege Iudei, in lege Samara, et in lege heretici, et in lege catholici, in lege reges, consules, diuites, pauperes. In lege pusilli et magni, ibi naues transeunt, sole Ecclesie uniuersarum prouinciarum, que epibatas [ascensiones] ducunt ad regna celorum, a ciuitatibus terrenis ad ciuitatem Ierusalem matrem nostram. Qui autem sine naue fuerit in hoc mari magno inuentus inueniet draconem qui formatus est ad illudendum eis. Notandum tamen est quia Deo dicitur: Illic est, inquit, draco quem formasti, quia Manichei dicunt principem tenebrarum a se habere principium. Ergo ut creatura assignetur Deo, Deo dicitur, Quem tu formasti:  quod autem sequitur ad illudendum eis, illis utique qui naues recusant, et quasi animales sine magistro catholico et ab apostolis ducente traditionem legis se fluctibus et altitudinibus tradunt. Ergo quia extra Ecclesiam sunt, inter animalia pusilla et magna uagantes inueniunt draconem, ita sibi illudentem, ut putent se melius catholicis sapere, et ad arbitrium suum inueniunt perpetue mortis interitum, cum deuenerint in profundum. Quid tamen tu, Domine, patiens et multum misericors, et Iudei et heretici, et ingrati simul cum seruis tuis. Omnes quandiu in isto sunt corpore omnes a te exspectant, ut des illis escam in tempore isto. Isto uite presentis, quia si tu non dederis, nullus colligit. Aperis manum tuam super bonos et malos, et imples omne animal benedictione,  sed cum auertis faciem tuam, tunc turbabuntur, cum auferens spiritus eorum et defecerint, et in terra sua reuertentur, de qua assumpti sunt. Cum autem fuerit resurrectionis tempus, ueniet spiritus tuus, et resuscitabuntur hi in quibus renouasti faciem terre, qui in nouitatem uite ambulauerunt, qui ambulauerunt in nouitatem spiritus, et non remanserunt in uetustate littere, in quibus omnia uetera transierunt, et facta sunt omnia noua . In ipsis erit gloria Domini in secula seculorum, cum beatus fuerit in operibus suis, que nunc operatur cum Patre et Spiritu sancto, qui respicit terram, id est, corpora fidelium, et facit ea tremere iudicium futurum. Qui tangit montes et fumigant. Fumus montium nubes facit. Ergo eos qui sensum ad gloriam celestem  exaltant, ita ut apud homines in terra imminuti esse uideantur, ut in futuro inueniantur excelsi, hos tanget Dominus, et dant fumum oris sui, proferentes sermonem, qui nubes sunt oculorum, et facient multos plorare peccata sua, multos lauare ea eleemosynis, multos festinare ad fontem sacrum. Sic ergo tactu Dei montes fumigant ad inundationem nubium, que pluuiam dantes tam sordes abluunt, quam frugibus et arboribus nascendi copiam administrant. Cantemus ergo ipsi Domino Deo nostro in uita nostra, et psallamus ei quandiu uiuimus; suauis sit ei laudatio nostra catholicis assertionibus suaficata, nichil morbo Iudeorum, nichil morbo hereticorum circumferens: ut et nos delectemur in Domino cum deficere ceperint heretici, aut Iudei a terra et iniqui, ita ut non  sint: tunc leta anima nostra benedicens Domino in omni tempore ipsi gratias aget, cui gloria in secula seculorum. Amen.



PSALMUS CIu.



Alleluia.

Confitemini Domino, et inuocate nomen eius, annuntiate inter gentes opera eius. Cantate ei et psallite ei, narrate omnia mirabilia eius. Laudamini in nomine sancto eius; letetur cor querentium Dominum. Querite Dominum, et confirmamini, querite faciem eius semper. Mementote mirabilium eius que fecit, prodigia eius et iudicia oris eius. Semen Abraham serui eius, filii Iacob electi eius. Ipse Dominus Deus noster, in uniuersa terra iudicia eius. Memor fuit in seculum  testamenti sui, uerbi quod mandauit in mille generationes. Quod disposuit ad Abraham, et iuramenti sui ad Isaac. Et statuit illud Iacob in preceptum, et Isrel in testamentum eternum, dicens: Tibi dabo terram Chanaan funiculum hereditatis uestre. Cum essent numero breui, paucissimi et incole eius. Et pertransierunt de gente in gentem, et de regno ad populum alterum. Non reliquit hominem nocere eis et corripuit pro eis reges. Nolite tangere christos meos, et in prophetis meis nolite malignari. Et uocauit famem super terram, et omne frumentum panis contriuit. Misit ante eos uirum: in seruum uenundatus est Ioseph. Humiliauerunt in compedibus pedes eius, ferrum pertransiit animam eius, donec ueniret uerbum eius. Eloquium Domini inflammauit eum, misit rex et soluit eum, princeps populorum  et dimisit eum. Constituit eum Dominum domus sue, et principem omnis possessionis sue. Ut erudiret principes eius sicut semetipsum, et senes eius prudentiam doceret. Et intrauit Isrel in Aegyptum, et Iacob accola fuit in terra Cham. Et auxit populum suum uehementer, et firmauit eum super inimicos eius. Conuertit cor eorum ut odirent populum eius, et dolum facerent in seruos eius. Misit Moysen seruum suum, Aaron quem elegit ipsum. Posuit in eis uerba signorum suorum et prodigiorum in terra Cham. Misit tenebras et obscurauit, et non exacerbauit sermones suos. Conuertit aquas eorum in sanguinem, et occidit pisces. Edidit terra eorum ranas in penetralibus regum ipsorum. Dixit et uenit cenomyia et cyniphes in omnibus finibus eorum. Posuit pluuias eorum grandinem, ignem comburentem  in terra ipsorum. Et percussit uineas eorum, et ficulneas eorum, et contriuit lignum finium eorum. Dixit et uenit locusta et bruchus, cuius non erat numerus. Et comedit omne fenum in terra eorum, et comedit omnem fructum terre eorum. Et percussit omne primogenitum in terra eorum, primitias omnis laboris eorum. Et eduxit eos cum argento et auro, et non erat in tribubus eorum infirmus. Letata est Aegyptus in profectione eorum, quia incubuit timor eorum super eos. Expandit nubem in protectionem eorum, et ignem ut luceret eis per noctem. Petierunt et uenit coturnix, et pane celi saturauit eos. Disrupit petram et fluxerunt aque, abierunt in sicco flumina. Quoniam memor fuit uerbi sancti sui, quod habuit ad Abraham puerum suum. Et eduxit populum suum in exsultatione, et electos suos  in letitia. Et dedit illis regiones gentium, et labores populorum possederunt. Ubi custodiant iustificationes eius, et legem eius requirant.



COMMENTARIUM.

Alleluia in isto psalmo principium sumpsit, quam quia interpretantur gloria Deo creatori omnium, uerum dicunt. Ad omnes enim gentes imperat nuntiari gloriam eius, et enarrari omnia mirabilia eius, quomodo ex uirgine natus, quomodo exemplo et uerbo docuit, quomodo uirtutes exercuit, quomodo in cruce pependit, quomodo mortuus, sepultus, resurrexit, et ea que ante passionem docuit, post resurrectionem suam iterum confirmauit, quomodo ascendit in celos,  et misit Paraclitum, qui in conspectu gentium, quasi ignis dispersus, uniuersarum gentium que in presenti erant linguas in apostolos reseraret, ita ut quod imperatum fuerat in presenti psalmo, ab ipso Spiritu sancto tunc adimpletum, gentes ipse de apostolis dicerent: Nonne isti, inquiunt, Galilei sunt? et quomodo nos unusquisque linguis nostris audiuimus eos loquentes magnalia Dei ? Tunc ergo gentibus confessi sunt Dominum, et inuocauerunt nomen eius, nomen quod Iudea sola retinebat, tunc annuntiauerunt inter gentes magnalia eius. Tunc iure primo cantatum est in aduentu sancti Spiritus alleluia, in quo narrauerunt omnia mirabilia eius, et docuerunt gentes hoc ordine: Nolite laudari in uirtute regum uestrorum, neque in potentia preliorum uestrorum,  sed deponentes potentias arcuum et scutum et gladium et bellum, pacem assumite. Et Christum quem predicamus uobis, uestro nomini sociate, ut uos qui dicimini gentes, dicamini Christiani, et laudemini in nomine sancto eius. Et letetur cor uestrum, qui queritis Dominum; querite Christum, et confirmamini. Et quia ascendit in celis, et parat uobis gaudium sempiternum, quandiu ad eum pertingatis, querite faciem eius semper, mementote mirabilia eius que fecit, que supra diximus prodigia eius, iudicia oris eius, quecunque apostoli, quecunque quatuor euangeliste testantur, non ex gentibus uenientes, sed ex semine Abraham serui eius, qui sunt filii Iacob electi eius. Non est enim Christus Deus recens, non aduena, non nouitius, sed ipse est Dominus Deus noster, qui semper  fuit: et qui in Hebreorum gente tantum ceremonias collocauerat, nunc uult, ut in uniuersa terra sint iudicia eius. Quid nunc uultis, Iudei? Dicite, si uultis; arguimus uos noscentes, et dicimus uobis: Falsas habetis scripturas. Si uere Deus erat qui cum Abraham locutus est, cur quod promisit implere non potuit? Si non potuit, omnipotens non est; si potuit et noluit, mentitus est. Ad hec Paulus clamat, Hebreus ex Hebreis, impossibile est mentiri Deum. Docete ergo impletum quod iurauit Deus per semetipsum, dicens: In semine tuo hereditabo omnes gentes, quod disposuit ad Abraham, et iuramenti sui ad Isaac, statuit illud Iacob in preceptum et Isrel in testamentum eternum, dicens tibi quidem dabo terram Chanaan, funiculum hereditatis uestre. Et  quando hoc factum est? Cum adhuc essent ex Cham numero breues, paucissimi et incole in ea. Tunc pertransierunt de gente in gentem, de regno Chananeorum ad populum Aegyptiorum, non tamen permisit hominem nocere eos, et corripuit pro eis reges, sicut Amalech, et ceteros, et dixit eis: Nolite tangere christos meos, et in prophetas meos nolite malignari. Unde Amalech rex dixit ad Abraham: Nisi Deus admonuisset me nocte in uisione habueram peccare in te; sed corripuit me in uisione, et admonuit me ut rogem te, et ores pro me. Egimus hactenus et mysticum et historicum sensum sed, una nobis questiuncula uidetur in manibus. Queritur enim quomodo uerbum hoc mandauit in mille generationes, quod  disposuit ad Abraham? Has mille generationes gentium edocere, laciniosa satis narratio flagitat. Sed prout potuerimus, iuuante Domino, commatice transeamus. De gente ad gentem, de regno ad populum alterum. Ne tres filios habuit, Sem, Cham, Iapheth. Sem, primogenito pars facta est a Persida et Bactris usque in Indiam longe et usque Rhinocoruras, que spatia terrarum habent linguas sermone barbarico uiginti et septem, in quibus linguis gentes sunt patriarum quadringente sex, non diuersarum linguarum, sed, ut dixi, diuersarum patriarum: uerbi gratia, cum una lingua Latina sit, sub una lingua diuerse sunt patrie, Brutiorum, Lucanorum, Apulorum, Calabrorum, Picentum, Tuscorum, et his atque huiuscemodi patriis similia si dicamus. Cham uero secundus filius  Ne, a Rhinocoruris usque Gadira, habens linguas sermone Punico a parte Garamantum, Latino a parte Boree, barbarico a parte meridiani, Aethiopum et Aegyptiorum, ac barbaris interioribus uario sermone, numero uiginti duabus linguis, in patriis trecentis nonaginta et quatuor. Iapheth autem habet flumen Tigridem, qui diuidit Mediam et Babyloniam, in patriis ducentis sermone uario, in linguis uiginti tribus. Fiunt ergo omnes simul lingue septuaginta due, patrie autem generationum mille, que in tripartito seculo hoc ordine site sunt. Habet, ut diximus, Iapheth flumen Tigridem, qui diuidit Mediam et Babyloniam. Sem autem Euphraten. Cham uero Geon, qui uocatur Nilus. In his tripartitis gentibus ex uno homine manantibus, Trinitas per Dominum nostrum  Iesum Christum hominem perfectum apparuit, et solus his mille generationibus per linguam sue passionis occurrit, quia memor fuit uerbi quod iurauerat in mille generationes, dicens Abrahe, quod in semine tuo hereditabo omnes gentes. Et sicut filiis Isrel famem passuris succurrit Ioseph, qui uenditus est, qui postquam uenditus est ad regnum ascendit, et fame perituris aliquantis gentibus et patriis frumentatione reposita caute succurrit; ita uenditus a Iuda Christus, in triumpho crucis exaltatus est, ante quidem passus synagogam falsum testem, sicut Ioseph dominam meretricem. Post hec exsurgens a mortuis accepit regnum, ut in nomine eius omne genu flectatur, celestium, terrestrium, et infernorum , et fame pereuntibus his mille generationibus, apertis horreis,  manuum suarum profluentissima largitate succurrit, non solam eis speciem frumenti, sed et uini et olei administrans. A cunctis eas aduersitatibus liberauit. uocauit enim famem super terram eorum, prius qui in idolis confidebant, et omne eis firmamentum panis contriuit, quia panem uerum qui de celis descenderet ignorabant. At ubi uenit uir perfectus, qui in seruum uenundatus est, posteaquam ferrum pertransiuit animam eius, quia eloquium false testis inflammauerat iram super eum. At ubi misit rex de celo et soluit eum, et princeps qui est Deus in Christo mundum concilians sibi , dimisit eum soluens ab omni uinculo fragilitatis, continuo statuit eum Dominum domus sue. Dominum in celo et in Ecclesia et principem  omnis possessionis sue, omnis sanctitatis, ut erudiret apostolos sicut seipsum, qui profecerat etate et sapientia, et senes suos hos ipsos patres omnium credentium, prudentiam docerent, et in ministerio absconditam. Tunc intrauit Isrel in Aegyptum uidens Deum, apostolos inter idololatras, et Iacob accola fuit terra Chanaan, et auxit populum eius nimis, ita ut millia hominum haberent cor unum et animam unam. Et confirmauit cor eius super omnes inimicos eius qui negabant eum. Contemnentes enim eos, apostoli conuersi sunt ad gentes. Conuersum est cor gentium, ut odirent populum eius, et occidentes martyres dolum facerent in seruos eius, quousque ueniret ad eos Moyses et Aaron, quousque pertingeret ad sensum eorum lex Dei, et ponerent in mente sua uerba signorum,  et prodigiorum, que aut legentes agnouerant, aut referentes audierant. Ceperunt enim timere, ne paterentur non credentes quod passa fuerat Aegyptus cum rege suo, tenebras, aquas sanguineas, ranas, locustas, bruchos, cyniphes, cenomyias, grandinem, ignitumque uentum, qui combussit uineas ficulneas atque omne lignum finitum eorum. Post hec etiam percussionem angeli in omnem primogenitum terre eorum et primitias omnis laboris eorum. Dantes ergo omnes timorem his uirtutibus uincentis Dei, fugerunt Aegyptiorum incredulitatem, et secuti apostolorum fidem, educti sunt in argento et auro, in duobus Testamentis, argento ueteris, et auro noui, in bono et meliore, et non est inuentus in his qui per aquam transierunt ullus infirmus. Nullus enim inuenitur in omnibus mille  his generationibus baptizatis, peccatum uel unus habens in hora baptismatis. Alioquin, si peccatum habet, non credidit, et cum Aegyptiis mersus est. Nam omnes qui crediderunt, ex hora qua transierunt, uenientes ad consignationem, non inuenitur in tribubus eorum infirmus: omnes firmi sunt; omnes enim confirmati sunt. Letata est Aegyptus. Aegyptus totus mundus, licet in peccatis agens, tamen letatur die sancto Pasche, in profectione eorum qui fugientes Pharaonem, et sequentes Moysen, per aquam transierunt, ut inueniant ubi audiant uocem Domini. Incubuit enim timor super incredulos, et non sunt ausi sine feriis esse in ipso die, qui si non letantur, credentes Deum, feriantur timentes regnum et populum Christianum. Et ideo letantur, quia incubuit timor  eorum super eos. Expandit enim Deus nubem, id est, Ecclesiam suam in protectionem eorum, et ignem fidei, que lucet eis in tenebris mundi, ubi petierunt carnem et acceperunt ortygometram. Caro enim illis data est, tunc coturnices uolantes utique et celestia cupientes, et his datur caro que ascendit super Cherubin, et uolauit, et pane celi saturati sunt. Quando disrupit petram, et fluxerunt aque, et in deserto totius seculi currunt flumina, quia memor factus est uerbi sancti sui quod dixit ad Abraham puerum suum. Ideoque eduxit populum suum in exsultatione, in alleluia, in albis uestibus, et electos suos in letitia, et dedit illis regiones gentium, et ciuitates populorum, ut custodiant iustificationes eius, et legem eius requirant.  Sic enim ait: Baptizate, inquit, omnes gentes in nomine Patris et Filii et Spiritus sancti, docentes eos custodire omnia quecunque precepi uobis, et ecce ego uobiscum sum omnibus diebus, usque ad consummationem seculi . Amen.



PSALMUS Cu.



Alleluia, alleluia.

Confitemini Domino quoniam bonus, quoniam in seculum misericordia eius. Quis loquetur potentias Domini, auditas faciet omnes laudes eius? Beati qui custodiunt iudicium, et faciunt iustitiam in omni tempore. Memento nostri, Domine, in beneplacito populi tui, uisita nos in salutari tuo. Ad uidendum in bonitate electorum tuorum, ad letandum in letitia gentis tue, ut lauderis cum hereditate tua. Peccauimus cum patribus  nostris, iniuste egimus, iniquitatem fecimus. Patres nostri in Aegypto non intellexerunt mirabilia tua, non fuerunt memores multitudinis misericordie tue. Et irritauerunt ascendentes in mare, mare Rubrum. Et saluauit eos propter nomen suum, ut notam faceret potentiam suam. Et increpauit mare Rubrum, et exsiccatum est, et deduxit eos in abyssis sicut in deserto. Et saluauit eos de manu odientium, et ab insidiis hostium tutatus est, et redemit eos de manu inimici. Et operuit aqua tribulantes eos, unus ex eis non remansit. Et crediderunt uerbis eius, et laudauerunt laudem eius. Cito fecerunt, obliti sunt operum eius, et non sustinuerunt consilium eius. Et concupierunt concupiscentias in deserto, et tentauerunt Deum in inaquoso. Et dedit eis petitionem ipsorum, et misit saturitatem in animas eorum.  Et irritauerunt Moysen in castris, Aaron sanctum Domini. Aperta est terra, et deglutiuit Dathan, et operuit super congregationem Abiron. Et exarsit ignis in synagoga eorum, flamma combussit peccatores. Et fecerunt uitulum in Oreb, et adorauerunt sculptile. Et mutauerunt gloriam suam in similitudinem uituli comedentis fenum. Obliti sunt Deum, qui saluauit eos, qui fecit magnalia in Aegypto, mirabilia in terra Cham, terribilia in mari Rubro. Et dixit ut disperderet eos, si non Moyses electus eius stetisset in confractione in conspectu eius. Ut auerteret iram eius, ne disperderet eos, et pro nichilo habuerunt terram desiderabilem. Non crediderunt uerbo eius, et murmurauerunt in tabernaculis suis, non exaudierunt uocem Domini. Et eleuauit manum suam super eos, ut prosterneret eos in deserto.  Et ut deiiceret semen eorum in nationibus, et disperderet eos in regionibus. Et initiati sunt Beelphegor, et comederunt sacrificia mortuorum. Et irritauerunt eum in adinuentionibus suis, et multiplicata est in eis ruina. Et stetit Phinees et placauit, et cessauit quassatio. Et reputatum est ei ad iustitiam, in generatione et generationem, usque in sempiternum. Et irritauerunt eum ad aquam contradictionis, et uexatus est Moyses propter eos, quia exacerbauerunt spiritum eius. Et distinxit in labiis suis, non disperdiderunt gentes quas dixit Dominus Deus illis. Et commixti sunt inter gentes, et didicerunt opera eorum, et seruierunt sculptilibus eorum,  et factum est illis in scandalum. Et immolauerunt filios suos et filias suas demoniis. Et effuderunt sanguinem innocentem, sanguinem filiorum suorum et filiarum suarum, quas sacrificauerunt sculptilibus Chanaan. Et infecta est terra in sanguinibus et contaminata est in operibus eorum, et fornicati sunt in adinuentionibus suis. Et iratus est furore Dominus in populum suum, et abominatus est hereditatem suam. Et tradidit eos in manus gentium, et dominati sunt eorum qui oderunt eos. Et tribulauerunt eos inimici eorum, et humiliati sunt sub manibus eorum, sepe liberauit eos. Ipsi autem exacerbauerunt eum in consilio suo, et humiliati sunt in iniquitatibus suis. Et uidit cum tribularentur, et audiuit orationem eorum. Et memor fuit testamenti sui, et penituit eum secundum multitudinem misericordie  sue. Et dedit eos in misericordias in conspectu omnium qui ceperant eos. Saluos fac nos, Domine Deus noster, et congrega nos de nationibus. Ut confiteamur nomini sancto tuo, et gloriemur in laude tua. Benedictus Dominus Deus Isrel a seculo et usque in seculum, et dicet omnis populus: Fiat, fiat.



COMMENTARIUM.

Alleluia primum egit ut baptizentur credentes. Alleluia secundum agit ut reconcilientur penitentes, Ibi suscepit plebem suam in exsultatione, et electos suos in letitia. Hic penitentes exaudit, et dat eos in misericordiam in conspectu omnium, qui eos ceperant. Beati sunt ergo, qui custodiunt iustitiam. Non enim ad hoc ueniunt: ut a suis hostibus capiantur. Hi autem qui capti sunt clamant ad misericordem dicentes:  Peccauimus cum patribus nostris, iniuste egimus, iniquitatem fecimus. Nec illud cum aliqua controuersia respicias uolo, quod dixi, omnes qui non custodiunt iustitiam capiuntur ab hostibus suis. Illos enim magis hostes respice qui cum esse pro certo noscantur, pro certo uideri non possunt. Et cum illos aspectu mentis attenderis, illum plus uidebis a suis hostibus possideri, qui post peccatum exsultat, nullo flagello percussus. uerum quia uerus Christianus ille est, qui pro suis quotidie peccatis exorat, suscipiat regulam penitentie, [a 1Kb] excluso. Noua ita non centesimum quintum psalmum centesimo quarto subiungat, non recuset flentem in quinto, quem in quarto letantem accepit. Et sicut ille cantauit alleluia, et iste alleluia decantet. Ibi diues factus in argento et auro  egreditur gaudens, hic mendicus effectus reuertitur plorans. Et ibi alleluia cantatum est, et hic alleluia cantatur. Ibi confitemini dictum est, et inuocate nomen eius, hic confitemini dicitur quoniam bonus. Dicite peccata uestra, unde exacerbastis Dominum. Dictauit enim super uos sententiam, ut deiiciat uos in nationibus, et dispergat uos in regionibus. Confitemini bono, confitemini uolenti parcere. At illi: Peccauimus, inquiunt, cum patribus nostris. Peccauimus cum patribus, non de tempore posuit. Cum patribus enim tunc peccauerunt quando irritauerunt ascendentes in Rubrum mare, quando operuit aqua tribulantes eos.  Posteaquam crediderunt uerbo Dei, et cantauerunt laudem eius, statim obliti sunt operum eius. Et concupierunt concupiscentiam in deserto, ollas Aegypti, et irritauerunt in siccitate, et data est eis petitio eorum, et data est saturitas in animam eorum. Saturitatem secuta est luxuria, et irritatus est Dominus a superbis Dathan, Core, et Abiron. Et siue pro igne alieno, siue pro superbia contra Moysen usa, aperta est terra, et deglutiuit eos uiuentes. Populus autem liberatus, immemor liberatoris sui, memoratur superstitiones Aegypti. Quibus memor aurum suum in uituli similitudinem fundit, adorat opera manuum suarum. Oblitus est enim qui liberauit eum, pro quo facto dum uellet Dominus disperdere eos, stetit Moyses dicens: Domine, dele me de libro tuo, si istis non parcis  . Putasne tu, o Moyses, plus misericors es quam ille qui blasphematus manna pluit, qui contemptus de terra producit aquas. Non tu plus misericors, sed uoluit Dominus affectum tuum ducibus populi recitari, ut sic agant circa peccantes, sicut te fecisse cognoscunt, non cito damnent, sed uolentem Dominum condemnare suis precibus flectant. Audi quid cantas: Dixit, inquit, ut disperderet eos, si non Moyses stetisset in confractione et seditione qua moneri ceperat, et agi populus: Stetit, inquit, in conspectu eius, ut auerteret iram eius, ne disperderet eos. Iam si placet, quia longus est psalmus, transeamus ad causam nostram ab historia Iudeorum. Omnia enim nobis ista post baptismatis consecrationem eueniunt. Ingredimur enim per baptismum terram fluentem  lac et mel. Et post hec pro nichilo habemus terram desiderabilem, quando polluimus terram corporis nostri. Non enim uere credimus uerbis Dei, perpetuum incendium [a 1Kb] comminantibus propinquis temporalibus factis. Et quia Deo non credimus, murmuramus in tabernaculis mentium nostrarum, quia non exaudiuimus uocem Domini. Qua fronte dicimus Deo: Exaudi uocem nostram, qui non exaudimus uocem Domini. Insuper etiam consecramur Beelphegor, uentri et libidini seruientes, aut illos colimus, qui colunt uentres nostros, aut illos quorum persona a mundo suscipitur. Quos cum sciamus, aut turpes in factis, aut iniustos in iudicio, tamen quia potentum amicitiis copulantur, aut ipsi potentes sunt, hos in sacerdotio consecramus, hos dignos clamamus et iustos,  per quos manducamus mortuorum sacrificia. Ii enim qui offerunt siue pecunias, siue munera Ecclesiis, et mortui sunt in peccatis suis, propterea utique offerunt, ut nostris precibus reuiuiscant: nos uero peiora scelera committentes, illa que offerunt sacrificia mortui comedimus, illi autem in sua morte perdurant, quia nostro non reuocabuntur exemplo: sic fit ut irritemus Dominum in his studiis nostris, et multiplicatur super nos ruina. Pereunt urbes, pereunt prouincie, quia pereunt discipline. Superest ut stet Phinees, et exoret pro nobis, id est, stet populus  martyrum, qui non timuerunt, sicut Phinees, sanguinem fundere. Ut his orantibus cesset a nobis quassatio, ut hoc quod euadimus, quia nostra iustitia nulla est, illorum reputetur iustitie, a generatione et generatione in eternum. Nunc uidendum est qualiter et nos sicut illi irritamus Dominum ad aquam contradictionis, ita ut uexetur Moyses propter nos qui exacerbamus spiritum eius. Ita, ut dixi, liquet psalmus hic in historia, ut penitus et expositor necessarius non sit. Sed quia a littera ingressi sumus infra litteram, uideamus quomodo irritetur Dominus ad aquam contradictionis. Post baptisma unum aqua nobis contradictionis exoritur, contradicitur nobis aqua baptismatis: Unus enim Deus, una fides, unum baptisma . Ibi uexamus Moysen. Moyses lex Dei est;  uexamus legem eius, contemnentes precepta eius. Insuper etiam exacerbamus spiritum eius sanctum, in quo signati sumus in die redemptionis. Hoc autem facimus, quando non disperdimus gentes quas dixit Dominus, quando nutrimus uitia, amantes ea que odit Dominus commiscemur inter gentes, similia aut peiora facientes, quam gentes que ignorant Deum. Seruimus sculptilibus eorum, Deum habentes uentrem et gloriam in stercore. Hinc nascitur nobis scandalum, id est, libido. Tunc immolamus filios nostros et filias nostras demoniis, id est, sensus nostros, qui ex nobis quasi filii nascuntur. Et cogitationes nostras demoniis tradimus. Effundimus sanguinem innocentem, id est, sanguinem animarum simplicium, que nostro exemplo delinquunt. Sanguinem utique eorum  sacrificamus sculptilibus Cham. Cham irrisor patris est. Ii ergo qui irrident legem Dei nostri his eos sacrificamus qui nostro exemplo delinquunt. Iacent enim ante ora eorum, de ipsis loquuntur, de ipsis risus, de ipsis iocus, de ipsis opprobria uniuersa reperiunt. Ille monachus hoc egit, ille clericus hoc, illa sanctimonialis hoc; sic interficitur terra sanguinibus, id est, terrene mentes interficiuntur hoc ordine, si ille qui sanctus uocatus et nonnus [b 1Kb] sic ait. Ego quis aut quotus sum ut non agam, sic inficitur uitio nostro terra sanguinibus, et contaminatur in operibus nostris. Quia fornicamur in obseruationibus nostris, id est, in proposito sancto positi, aut corde, aut opere fornicamur. Ideo irascitur Dominus super populum suum, et abominatus est hereditatem suam. Ideo tradidit  nos in manu inimicorum, et dominantur nostri qui oderunt nos. Et tribulant nos inimici nostri, et humiliant nos sub pedibus suis; sepe diximus: Parce, Domine, et sepe liberauit nos. Nos autem iterum liberati exarsimus in cogitationibus nostris. Nihil nobis superest, nisi ut de isto corpore exeamus. Si contempsimus que passi sumus, que passuri sumus contemnimus. Ibi enim passio finem non habet, iam ex integro peniteamus. Quia sicut contemnentes Deum, Deum nobis fecimus contemnentem; ita dum penitemur ex animo, Deum nobis fecimus penitentem. Nos  penitemur quia contempsimus; ille penitetur se dictasse sententiam. Tu facta renouas, ille sententiam; tu peniteris, et ille penitetur secundum multitudinem misericordie sue; et tollens a nobis iram, dat nobis misericordiam, in conspectu omnium qui ceperunt nos. Clamemus ergo ad Saluatorem ex animo, dicentes: Saluos fac nos, Domine Deus noster, et congrega nos de nationibus , ut ultra non seruiamus peccato: Nec mores nostri similes sint gentibus, quia etiamsi in gentibus dispergamur, sicut Daniel et tres pueri, non sumus inter gentes, si eis moribus non miscemur: quinimmo gloriamur in laude eius, cum uidentes homines opera nostra, laudabunt et benedicent Deum Isrel, et dicet omnis populus: Fiat, fiat; id est, fiat, fiat, semper tale opus est in quo  benedicatur Deus, qui regnat in secula seculorum. Amen.



PSALMUS CuI.



Alleluia, alleluia.

Confitemini Domino, quoniam bonus, quoniam in seculum misericordia eius. Dicant nunc qui redempti sunt a Domino, quos redemit de manu inimici, et de regionibus aggregauit eos. A solis ortu et occasu, ab aquilone et mari. Errauerunt in solitudine, in inaquoso, uiam ciuitatis habitaculi non inuenerunt. Esurientes et sitientes, anima eorum in ipsis defecit. Et clamauerunt ad Dominum cum tribularentur, et de necessitatibus eorum eripuit eos. Et deduxit eos in uiam rectam, ut irent in ciuitatem habitationis. Confiteantur Domino misericordie eius, et mirabilia eius filiis hominum. Quia  animam satiauit inanem, et animam esurientem satiauit bonis. Sedentes in tenebris et in umbra mortis, uinctos in mendicitate et ferro. Quia exacerbauerunt eloquia Dei, et consilium Altissimi irritauerunt. Et humiliatum est in laboribus cor eorum, et infirmati sunt, nec fuit qui adiuuaret. Et clamauerunt ad Dominum cum tribularentur, et de necessitatibus eorum liberauit eos. Et eduxit eos de tenebris et umbra mortis, et uincula eorum disrupit. Confiteantur Domino misericordie eius, et mirabilia eius filiis hominum. Quia contriuit portas ereas, et uectes ferreos confregit. Suscepit eos de uia iniquitatis eorum, propter iniustitias enim suas humiliati sunt. Omnem escam abominata est anima eorum, et appropinquauerunt usque ad portas mortis. Et clamauerunt ad Dominum cum tribularentur, et de necessitatibus  eorum liberauit eos. Misit uerbum suum et sanauit eos, et eripuit eos de interitionibus eorum. Confiteantur Domino misericordie eius, et mirabilia eius filiis hominum. Et sacrificent sacrificium laudis, et annuntient opera eius in exsultatione. Qui descendunt mare in nauibus, facientes operationem in aquis multis. Ipsi uiderunt opera Domini, et mirabilia eius in profundo. Dixit et stetit spiritus procelle, et exaltati sunt fluctus eius. Ascendunt usque ad celos, et descendunt usque ad abyssos; anima eorum in malis tabescebat. Turbati sunt et moti sunt sicut ebrius, et omnis sapientia eorum deuorata est. Et clamauerunt ad Dominum cum tribularentur, et de necessitatibus eorum eduxit eos. Et statuit procellam eius in auram, et siluerunt fluctus eius.  Et letati sunt quia siluerunt, et deduxit eos in portum uoluntatis eorum. Confiteantur Domino misericordie eius, et mirabilia eius filiis hominum. Et exaltent eum in Ecclesia plebis, et in cathedra seniorum laudent eum. Posuit flumina in desertum, et exitus aquarum in sitim. Terram fructiferam in salsuginem, a malitia inhabitantium in ea. Posuit desertum in stagna aquarum, et terram sine aqua in exitus aquarum. Et collocauit illic esurientes, et constituerunt ciuitatem habitationis. Et seminauerunt agros, et plantauerunt uineas, et fecerunt fructum natiuitatis. Et benedixit eis et multiplicati sunt nimis, et iumenta eorum non minorauit. Et pauci facti sunt, et uexati sunt a tribulatione malorum et dolore. Effusa est contentio super principes, et errare fecit eos in inuio, et non in uia. Et adiuuit pauperem  de inopia, et posuit sicut oues familias. uidebunt recti et letabuntur, et omnis iniquitas oppilabit os suum. Quis sapiens et custodiet hec, et intelliget misericordias Domini?



COMMENTARIUM.

Tertium alleluia canitur in psalmo centesimo sexto, in quo usus noster quotidianus retexitur. Audi, Nouatiane, audi de quibus loquitur: uult enim in isto psalmo agere contra te specialiter Spiritus sanctus. Tu enim dicis: Qui adhuc non sunt redempti, ipsi possunt ad indulgentiam per penitentiam peruenire. Nos dicimus: Illi per fidem solam ad indulgentiam attingunt. Isti autem qui iam redempti sunt, non per fidem solam, quia iam crediderunt, sed per penitentiam perueniunt ad misericordiam redemptoris.  Denique audi quid dicat: Dicant, inquit, ii qui redempti sunt a Domino, quos redemit de manibus inimicorum, utique per baptismum de regionibus, congregauit eos utique ad fidem a solis ortu et occasu, ab aquilone et mari. Ii errauerunt, id est, a recti tenore recesserunt, passi siccitatem in uia, id est, in Christo ambulantes, quia ipse est uia. Passi siccitatatem sermonis, dum nullus docet, nullus exhortatur, aut nullus est cuius exemplo perfunderentur. Passi siccitatem errauerunt, et ciuitatem habitationis non inuenerunt; non inuenerunt cuius exemplo spiritaliter uiuerent, sed desertum huius mundi passi esurientes et sitientes anima in ipsis defecit. Quia cibum uerbi Dei et boni exempli non habuit, et clamauerunt ad Dominum cum tribularentur, id est, dum peniterentur,  et de necessitatibus eorum liberauit eos. Reduxit eos in uiam rectam, per penitentiam sunt reuocati ad Christum, ut per ipsum perueniant ad ciuitatem habitationis, et possint refici sermonibus sanctis. Confiteantur Domino misericordie eius, et mirabilia eius filiis hominum. Quia satiauit animam que fame peribat, et animam esurientem. Quid esurientem? Bona utique que non habebat esurientem. Ergo bona saturauit bonis penitentem, et sedentem non in schematibus mundi, non in publico gloriantem, sed sedentem in tenebris et in uinculis, in mendicitate et in ferro. Quare hoc, inquiunt mundi homines, quid sibi uolunt isti religiosi plorare, sedere in uinculis, sedere in tenebris? Ubi est scriptum? Ecce hic scriptum  est quia illam animam respicit Deus, que sedet in tenebris et in uinculis pro eo quod exacerbauerit Dominum, et consilium Altissimi spreuerit. Qui humiliant in labore et ieiuniis cor suum. Quia ergo cor contritum ac humiliatum Deus non despiciet, audi quid sequitur: Clamauerunt, inquit, non cum epularentur, sed cum tribularentur. Ipsi enim sibi imponunt tribulationis iugum, ne forte dum preterita facta ad indulgentiam peruenire postulant, incurrant presentia. Letus enim animus facile lapsum incurrit, quod tristi et afflicto difficile euenit. Humilietur ergo in labore, ieiunio cor nostrum, non eum letificent uina, et ostendentes infirmitatem nostram medico celesti, clamemus ad eum. Ipse enim educet nos de tenebris et de umbra mortis. Et uincula nostra disrumpet,  ita ut confiteamur ei quia contriuerit nobis portas ereas. Porte eree sunt consuetudines uitiose, que sic claudunt nos, ut propemodum etiam arbitrium nostre libertatis includant. Namque qui consueuimus uerbi causa iurare, iurare iam nolumus, sed quasi porta clausa huius consuetudinis, uolentem egredi non sinit. Sic enim fit ut etiam non uolens ex ore meo proferam iuramentum. Sic et de uniuersis uitiis dictum puta. Quia in ipsis uitiis, uelut in portis ereis impingimus, fugientes et uolentes egredi non ualemus. At ubi tribulantes clamauerimus ad Christum, confringet portas ereas, et uectes ferreos comminuet. uectes enim ferrei immundi spiritus sunt, qui portas nobis impie consuetudinis claudunt. Hic si sese subduxerit Dominus, libertas ipsa nostri arbitrii  euanescit. Sed non se subducit Dominus, nisi in spiritu tribulanti [a 1Kb] cum lacrymis exoretur. Mittet enim uerbum suum sicut misit ante Filium suum. Mittit eum et sanat nos, et sicut redemit nos de manu inimici, ita nunc eripit nos de interitu nostro. Confiteantur ergo Domino pluraliter misericordie eius, et mirabilia eius filii hominum, ut sacrificent sacrificium laudis. Ideo annuntient opera eius in exsultatione, et non in tribulatione: Ii, inquit, qui descendunt mare in nauibus. Mare descendunt in nauibus, qui in conuersatione sancta in isto mundo degunt. Ipsi enim faciunt operationem in aquis multis, id est, et uerbo et exemplo suo, eorum qui eos aut audiunt, aut imitantur operationem, in aquis multis facere referuntur. Ipsi uident opera Domini quotidie, ad hoc uacant ut uideant  opera Domini, que iste mundus sic dum fruitur non uidet. Ii autem non solum opera Domini uident, sed mirabilia eius in profundo considerant. uerum quia nullus iustus sine tentatione transiit, audi quid de eis dicatur: Ascendunt, inquit, usque ad celos. Quid est, ascendunt? Disce in Petro, ut quod in ipso inueneris, in omnibus cernas. Ascendit Petrus usque ad celos, dicens Domino: Etiam si oportuerit me tecum mori, non te negabo . Descendit usque ad abyssos, cum negat. Post hec ita turbatus est et motus sicut ebrius. Et omnis sapientia eius ita deglutita est ut, nisi clamasset ad Dominum cum tribularetur,  et plorasset amarissime, non de his necessitatibus euasisset; fleuit ergo et statuit ei procellam in auram. Audi dicentem Dominum: Petre, ait, petit Satanas ut uentilet uos sicut triticum in area; ego autem intercessi pro te , quasi qui dicat, Statui tibi procellam in aura, et feci ut sileant a te fluctus eius. Letatus est Petrus, quia siluerunt, et deduxit eum in portum uoluntatis sue, in Ecclesia sine dubio. Ubi exaltent eum in Ecclesia populi? Et in cathedra seniorum laudant eum, quia posuit flumina in deserto, id est, in deserto huius seculi perambulans, quousque perueniret ad Romam, predicauit baptismum Iesu Christi, in quo uniuersa flumina benedicuntur usque hodie a Petro. Ipse posuit exitus aquarum in sitim, ita ut qui exierit foras ab Ecclesia Petri, siti pereat.  Posuit terram fructiferam in salsuginem. Sicut salsuga terram a fructu reuocat, ita littera mundi a fructu spiritali reuocat mentes. Sed per Petrum in salsugine litterarum positam Romam, fecit eam fructum afferre. Unde autem ipsa terra salsuginem haberet expressit: A malitia, inquit, hominum inhabitantium in ea. Et adiecit: Posuit, inquit, desertum ab aquis, que peccata lauant. Posuit in stagno aquarum, abundant aque baptismatis, martyrum penitentie eleemosynarum abundant in deserto isto, quod ante Petri aduentum siccum fuit et aridum, hoc nunc excultum est, cum constitueretur in eo ciuitas Ecclesie, in qua quotidie seminantur agri, et plantantur uinee, ut fiat fructus natiuitatis, quos benedixit Deus, et fecit ut multiplicentur. Sed post hec persecutio facta est, et  pauci facti sunt. Multi enim uocati, pauci uero electi . Pauci uero ad martyrii palmam attingere meruerunt. Quando effusa est contentio super principes mundi. Tunc seduxerunt eos in inuio, et non in uia, id est, in idolis et non in Christo, qui uia est. Sed adiuuauit Dominus pauperem de mendicitate, et respexit, quia tentationes ferre populus credens ei omnino non poterat. Adiuuauit eum de mendacitate uirium, et posuit sicut oues familias in uniuersam faciem terre, statuens eis pastores et pascuas, que uidentes recti letabuntur. Non recti uero murmurabunt, sed iniquitas omnis aduersus Ecclesiam Dei, et aduersus oues et pastores iam obstruxit os suum. Qui sapiens est intelligit hec, et cum intellexerit, nichil aliud intelligit, nisi misericordiam Domini, qui regnat  in secula seculorum. Amen.



PSALMUS CuII.



Canticum psalmi ipsi Dauid.

Paratum cor meum, Deus, paratum cor meum, et cantabo et psallam in gloria mea. Exsurge psalterium et cithara, exsurgam diluculo. Confitebor tibi in populis, Domine, et psallam tibi in nationibus. Quia magna est super celos misericordia tua, et usque ad nubes ueritas tua. Exaltare super celos, Deus, et super omnem terram gloria tua; liberentur dilecti tui. Saluum fac dextera tua, et exaudi me; Deus locutus est in sancto suo. Exsultabo et diuidam Sichimam, et conuallem tabernaculorum  dimetiar. Meus est Galaad, et meus est Manasses, et Ephraim susceptio capitis mei. Iuda rex meus, Moab lebes spei mee. In Idumeam extendam calceamentum meum, mihi alienigene amici facti sunt. Quis deducet me in ciuitatem munitam, quis deducet me usque in Idumeam. Nonne tu, Deus, qui repulisti nos, et non exibis Deus in uirtutibus nostris? Da nobis auxilium de tribulatione, quia uana salus hominis. In Deo faciemus uirtutem, et ipse ad nichilum deducet inimicos nostros.



COMMENTARIUM.

Psalmus centesimus septimus ex duorum psalmorum finibus probatur esse constructus, ex parte quinquagesimi sexti et quinquagesimi noni. Quam considerationem, si diligenter sensus spiritalis attendat,  uidet satis necessarium Deo cor suum; et omnes occasiones mundi ab eo separans, paratum Deo alludet in psalmo et in uerbo congeminat. Quid est enim dicere, Deo Paratum cor meum, nisi hoc, ut dicat ei: ueni, Domine, paratum cor meum, et in rem tibi preparatam ingredere, ut cantem et psallam in gloria mea. Quam autem suam gloriam memoraret adiunxit: Exsurge, ait, gloria mea in psalterio et in cithara, ut in ipsam gloriam exsurgam diluculo, mox ut mihi auxilium tuum fulgescens, tenebras a me meorum excluserit peccatorum, tunc et in populis confitebor, et dicam: Quia non sum dignus uocari seruus tuus pro peccatis meis, non me iactabo in superbia, etiam cum me per indulgentiam tuam mandatum agnouero. Sicut ille qui uas electionis factus clamabat dicens:  Non sum dignus uocari apostolus . Et hec confessus in populis Domino, cepit psalmum dicere inter gentes. Quem psalmum Paulus cecinit inter gentes? Hunc sine dubio, Quia magnificata est usque ad celos misericordia eius. Qui uenit in hunc mundum peccatores saluos facere, quorum primus, ait, ego sum . Et hec ueritas eius, usque ad nubes peruenit, id est, usque ad apostolos peruenit ueritas, qui est Christus. Iam prophete silent, soli apostoli loquuntur, et apostolorum discipuli. Quid loquuntur? Quia exaltatus est super celos Deus Dei Filius, et sedens ad dexteram Patris, super omnem terram eius gloria predicatur, ut liberentur in toto orbe terrarum, qui sunt dilecti eius, in quibus clamat Ecclesia: Saluum me fac dextera tua et exaudi me.  Nisi enim dextera eius traxerit ab inferis animam nostram, id est, ab inferis cogitationibus, non soluimur a descendentibus in lacum, id est, non eripimur, sed a fornicationis laqueo innodamur: Sed sicut non eripimur nisi per dexteram eius, sic non eripit nos dextera eius, nisi dicamus credentes: Saluum me fac dextera tua et exaudi me. Ad hec Deus, inquit, locutus est in sancto suo, id est, in Domino Iesu Christo locutus est Deus. Exsultabo et diuidam Sichimam. Ciuitas est quam Hebrei humiliauerunt in gladio, quia soror eorum ibi corrupta fuerat. Nunc uero quia mens eorum corrupta est, in gentes misit Deus Filium suum, qui hanc urbem gentium tollat de potestate Hebreorum. Et diuidam eam apostolis, et conualles  tabernaculorum eius metiar in tres partes, ita ut ipsas tres partes in uno regno coniungam, et sit Trinitas Dei in trinitate populi Hebreorum, Grecorum et Latinorum. Ex his tribus eatur in cunctis partibus mundi, ut nostri sint omnes per fidem, qui sine fide nostri esse non possunt. Sint nostri Galaad et Manasse in gentibus, et Ephrem fortitudo capitis nostri in benedictionibus. Sit Iuda rex meus in Christo, sit Moab olla spei mee. Moab filia Loth, ex quo Moabite sunt gentes, que angelis ducibus euasit pluuias igneas de celo uenientes, pro qua rogat ut non ardeat in Sodomitiis flammis, sed in Spiritu ferueat sancto, et cum filiis suis, id est, gentibus que ignorant Deum, sit olla spei mee: In Idumeam, inquit, id est, in habitationem gentium. Ibi extendam calceamentum  meum, non inde fugiant discipuli mei excutientes puluerem de pedibus suis, sed ibi eant extendentes calceamentum suum, ut dicatur de eis: Quam speciosi pedes euangelizantium pacem, euangelizantium bona ? Hec autem et nobis euenient, ut euadamus calores Sodomiticos, et flammis sancti Spiritus accendamur, si Allophylos conemur euincere, et eos quotiescunque contra nos arma corripiunt, id est, immundos spiritus subiugare nitamur, ut merito dicamus, Mihi Allophyli subditi sunt: quibus subditis, quis deducet nos in ciuitatem munitam, nisi Filius Dei? Aut quis deducet nos in Idumeam, nisi Dominus iehsu Christus? Ipse enim dat nobis auxilium. Unde nobis dat auxilium? de exsultatione an de tribulatione? De tribulatione, inquit, quasi qui  dicat: Non meretur auxilium consequi qui se tribulantem non exhibet Christo, et crediderit quia uana salus est in homine. In Deo enim facimus uirtutem. Quam uirtutem? Ut uitia per consuetudinem subiugentur, et uirtutes animi sublimentur. His incumbentes studiis, in Deo faciainus uirtutem, et ipse ad nichilum rediget tribulantes nos, qui regnat in secula seculorum. Amen.



PSALMUS CuIII.



In finem psalmus Dauid.

Deus, laudem meam ne tacueris, quia os peccatoris et os dolosi super me apertum est. Locuti sunt aduersum me lingua dolosa, et sermonibus odii circumdederunt me, et expugnauerunt me gratis. Pro eo ut me diligerent detrahebant mihi, ego autem orabam. Et posuerunt  aduersum me mala pro bonis, et odium pro dilectione mea. Constitue super eum peccatorem et diabolus stet a dextris eius. Cum iudicatur exeat condemnatus, et oratio eius fiat in peccatum. Fiant dies eius pauci, et episcopatum eius accipiat alter. Fiant filii eius orphani, et uxor eius uidua. Nutantes transferantur filii eius et mendicent, eiiciantur de habitationibus suis. Scrutetur fenerator omnem substantiam eius, et diripiant alieni labores eius. Non sit illi adiutor. nec sit qui misereatur pupillis eius. Fiant nati eius in interitum, in generatione una deleatur nomen eius. In memoriam redeat iniquitas patrum eius in conspectu Domini, et peccatum matris eius non deleatur. Fiant contra Dominum semper, et dispereat de terra memoria  eorum, pro eo quod non est recordatus facere misericordiam. Et persecutus est hominem inopem et mendicum, et compunctum corde mortificare. Et dilexit maledictionem, et ueniet ei; et noluit benedictionem, et elongabitur ab eo. Et induit maledictionem sicut uestimentum, et intrauit sicut aqua in interiora eius et sicut oleum in ossibus eius. Fiat ei sicut uestimentum quo operitur, et sicut zona qua semper precingitur. Hoc opus eorum qui detrahunt mihi apud Dominum, et loquuntur mala aduersus animam meam. Et tu, Domine, fac mecum propter nomen tuum, quia suauis est misericordia tua. Libera me, quia egenus et pauper sum ego, et cor meum conturbatum est intra me. Sicut umbra cum declinat ablatus sum, et excussus sum sicut locuste. Genua mea infirmata sunt a ieiunio, et caro  mea immutata est propter oleum. Et ego factus sum opprobrium illis, uiderunt me, et mouerunt capita. Adiuua me, Domine Deus meus, saluum me fac propter misericordiam tuam. Et scient quia manus hec, et tu, Domine, fecisti eam. Maledicent illi, et tu benedices, qui insurgunt in me confundantur, seruus autem tuus letabitur. Induantur qui detrahunt mihi pudore, et operiantur sicut diploide confusione sua. Confitebor Domino nimis in ore meo, et in medio multorum laudubo eum. Qui astitit a dextris pauperis, ut saluam faceret a persequentibus animam meam.



COMMENTARIUM.

uenimus ad psalmum centesimum octauum, quem apostolus Petrus interpretatur in Iudam Iscariotem. Huius nos pedissequi uiam quam ipse aperuit ambulemus.  Homo perfectus interiorem suum alloquitur, dicens: Deus, laudem meam ne tacueris, quasi qui dicat: Homines uituperationes in me excitant falsas; tu Deus meus laudem meam non taceas. Redi ad conscientiam tuam, o homo Dei, qui Christum sequeris. Et cum os peccatoris et dolosi super te apertum fuerit, gratulare, securus esto. Quia os peccatoris ad uituperationem tuam aperitur in terra, et ad faudem tuam os Dei aperitur in celo. Loquantur aduersum te, sicut Pharisei contra Dominum lingua dolosa, et sermonibus odii circumeant te, et expugnent te gratis. Nota tibi gratis non uitio tuo sit, non culpa tua sit, sed eorum mendacium ueritati tue seruiat. Seruit enim mendacium ueritati, si famam non timeas hominum. Nihil enim agit falsus testis,  nisi ut ipsam commaculet. Si times hoc, seruus effectus es; si non times, liber es. Time ergo solum Deum, et de bona conscientia presumens, sentiat se propositi tui fama esse ancillam, et eam compelle seruire magis quam imperare uirtuti. Nam si eam timueris, eris omnium qui obtrectare poterunt seruus. Et timebis uerum dicere, ne de te falsa contingant. Dices forsitan: Et quid faciam si uulnerarint opinionem meam? Hoc fac quod iste fecit, cuius carmen exponis: Pro eo, inquit, ut me diligerent detrahebant mihi, ego autem orabam. Ostendit tibi quid facias. Nunc ad maledictiones accedentes, caueamus exitum rerum, ne ad homines ista dirigamus, et putemus nobis hanc regulam datam, quo maledicamus  eos qui nos iniquo odio persequuntur. Hoc Euangelicus magister omnino prohibuit, unde ad principem malitie currendum est animo. Et quotiescunque maledictiones cantaueris, ipsi eas quem maledixit Dominus decantabis. Ipse enim ponit aduersum nos mala pro bonis, siue dum bona operamur, quia mala nobis per suum excitat zelum. Siue dum idola ostendit, mala pro bonis ostendit. Siue dum concupiscentias carnis exagitant, cum sint mala omnia opera concupiscentie, ille ipsa mala pro bonis ostentat, et odium pro dilectione immittit, ita ut uideatur nobis amare ac diligere, cum ad peccatum tribuit facultatem. Constitue aduersum eum peccatorem. Quomodo stare potest hoc, diligenter ausculta. Aduersum me constituit discipulum meum, aduersus eum constituatur  discipulus eius. Et sit persecutor diaboli, qui persecutor exstiterat Christi, et stet diabolus a dextris eius ad confutandum et ad conuincendum. Stetit diabolus a dextris Pauli, ita ut iudicans eum Paulus, faceret eum a se exire condemnatum, et totam orationem et consilium eius statueret in peccatum. Ipse fecit dies eius paucos. Paulo enim gentibus predicante, non multo tempore obtinuit principatum in templis. Post hec cessauit princeps esse super gentes, et magisterium eius accepit ille qui dicebat: Ego sum magister gentium, in fide et ueritate . Ille enim fuerat magister gentium in infidelitate et fallacia. Tunc ii quibus dictum fuerat a Domino: uos de patre diabolo estis , deiecto incredulitatis rege facti sunt orphani, facta est et uxor  diaboli uidua. Sicut enim uni uiro desponsata est Ecclesia per fidem, sic per infidelitatem, non sponsa, sed uxor est potestas incredulitatis, que dabat pontificium dominandi sacerdotibus templorum, siue Synagoge, seu hereticorum ecclesiis. Hec potestas deiecto diabolo efficitur uidua, ita ut anathemate filii eius eiiciantur ut mendicent. Perscrutatur fenerator Dominus noster omnem substantiam eius, exigit ab ea, id est, ab ipsa potestate usuras uerbi prudentie, quibus illa male usa est. Diripiunt alieni omnes labores eius, ostenduntur iniuste docuisse, iniuste scripsisse, iniuste fabricasse. Et ista omnia diripiunt alieni a societate eiusdem potestatis, que potestas deficiens in ipso diabolo, Deum adiutorem penitus non habet. Nec est qui misereatur orphani eius: in  generatione una, id est, in solo populo Christiano deletur nomen eius. Ibi in memoriam redit iniquitas patrum eius. Quotidie legitur in Ecclesia in conspectu Dei: quanta mala fecerunt Christo, apostolis et martyribus, et peccatum matris eius populi, hoc est peccatum potestatis eius non deletur, sed fit contra Dominum semper, et perdet de terra memoriam. Ecce periit potestas persecutorum, quia ipsi rerum Domini serui sunt Christi. Periit ergo de terra potestas. Illa, que non est recordata, ut faceret misericordiam, sed persecuta est hominem. Quem hominem? Pauperem, inquit, et mendicum. Christum utique, et in passione et in suorum martyrio. Dilexit meledictionem Ade que per Christum aufertur, et  ueniet ei: noluit benedictionem que per Christum affertur, et utique elongabitur ab eo. Nota ex arbitrio euenisse ut nollet, propter heresim, que dicit Deum alios predestinasse ad benedictionem, alios ad maledictionem. Hic enim ex dilectione sua maledictionem habere probatur, et nolle suum benedictionis premium non habere. Unde et adiecit quod ipse se induerit maledictionem, sicut uestimentum. Sicut enim per fidem, dicitur nobis, Christum induistis ; ita per infidelitatem induit se homo maledictum, id est, diabolum, qui intrat sicut aqua sanctis ad liberandum, ita istis ad necandum. Et sicut oleum sanctis ad exhilarandum, ita impiis ad tribulandum, fitque eis ipsa maledictio sicut uestimentum quo induti sunt, et sicut zona qua precinguntur. Hoc opus eorum qui detrahunt fidei catholice, et qui querunt mala sanctis  et orthodoxis definitionibus, quibus Dominus facit misericordiam propter nomen suum. Quia etsi peccator sit, quicunque tamen propter hoc quod recte fidei est, misericordiam consequitur. Si cor eius conturbatum fuerit de timore iudicii, et excussus fuerit de manu peccati sicut locusta, et genua eius infirmentur in ieiunio, et caro eius immutata fuerit a pinguedine destituta, tunc inueniet misericordiam: qui licet dicat, et uere dicat: uiderunt me, et mouerunt capita sua, sicut Pharisei Christo, ita demonia in Christiano. Dum pateretur enim Christus, Pharisei mouerunt capita sua insultantes, et dum passionibus premitur Christianus, uident eum demones consentientem et insultant ei. Sed argutus Dei seruus clamat: Adiuua me, Domine, ut sciant quia manus  tua mecum, et tu, Domine, fecisti ea. Ea isto loco sic accipe, sicut dixit Pilato Dominus: Non haberes potestatem, nisi data tibi esset desuper , ita parue et nos relinquimur tentationi. Et ideo ait: Tu, Domine, fecisti ea, ut moueant super me capita sua. Sed quia fidelis es, et non pateris nos tentari supra quam possumus, fac ut induantur sicut diploidem confusionem. Diploidis est siue chlamidis in quadruplici amictu, siue quecunque alia species, que in ante duplex est, et a tergo duplex. Ergo quadrifariam confusionem induuntur demones, quando nos quadrifariam Euangeliorum liberationem arripimus, in qua confitemur Domino nimis in ore nostro, et in medio multorum laudamus eum confitentes. Et quia ipse est qui stat a dextris pauperis, ut saluet a persequentibus  animas nostras Christus Filius Dei, qui regnat cum Patre et Spiritu sancto in secula seculorum. Amen.



PSALMUS CIX.



Psalmus ipsi Dauid.

Dixit Dominus Domino meo, Sede a dextris meis. Donec ponam inimicos tuos, scabellum pedum tuorum. uirgam uirtutis tue emittet Dominus ex Sion, dominare in medio inimicorum tuorum. Tecum principium in die uirtutis tue, in splendoribus sanctorum ex utero ante luciferum genui te. Iurauit Dominus, et non penitebit eum. Tu es sacerdos in eternum secundum ordinem Melchisedech. Dominus a dextris tuis, confregit  in die ire sue reges. Iudicabit in nationibus implebit ruinas, conquassabit capita in terra multorum. De torrente in uia bibet, propterea exaltabit caput.



COMMENTARIUM.

Centesimi noni psalmi caput et a Phariseis Christus inquirit, dicens: Si Dauid in spiritu uocat Christum Dominum, dicens, Dixit Dominus Domino meo, Sede a dextris meis, Si ergo, inquit, uocat eum Dominum Dauid, quomodo eius est filius ? Interrogantis est ista oppositio, non negantis. Nos enim eum et Dei Filium ante luciferum ex Deo Deum genitum credimus: et Dauid eum filium per partum uirginis Marie profitemur, qui ascendens in celos, sedet ad dexteram Patris, unde uenturus est iudex. Habebit inimicos suos scabellum pedum suorum, secundum  quod et Apostolus dicit: Cum euacuauerit omnem principatum, potestatem et uirtutem, tunc oportet illum regnare donec ponat omnes inimicos suos sub pedibus eius . Cuius inimicos si interrogas, respondebit tibi, eius sine dubio cuius uirgam uirtutis misit Dominus ex Sion. uirga uirtutis, hominis corpus est ex uirgine nati, quam uirgam ex Sion misit Dominus, ut dominetur in medio inimicorum suorum. Non ergo sicut damnabilis Photinus credit, ex Marie partu sumpsit exordium, sed ante luciferum est ex Patris ore progenitus; hic qui per mysterium panis ac uini sacerdos factus est in eternum, secundum ordinem Melchisedech, qui panem et uinum solus obtulit in sacerdotibus, dum Abraham uictor reuerteretur de prelio. uideamus nunc quomodo a dextris eius confracti  sunt in die ire eius reges. A dextris Domini in cruce positi fixus erat latro, quem sibi uindicabant reges et principes tenebrarum. Hos confregit in die ire sue. In die utique ire, quam patiebatur eorum qui eum crucifigebant. Et confractis his principibus conquassauit capita multa, ita ut capitales criminosi dicerent, Homicida per fidem uno uerbo saluatus est. Quare non et nos credamus? In crucem positus ille unus, multos nos in terra numero copioso conuertit. Per illum qui de torrente in uia bibit. De torrente iracundie Iudeorum in uia bibit calicem passionis. In uia immaculata ambulans, conquassauit capita demonum in terra in corpore constitutus. Et exaltauit capita hominis dum a confusione erigit, a confusione utique prime preuaricationis. Et nisi Filius Dei in  uia bibisset, non exaltasset caput hominis deiectum ad terras. Non ergo dicas, quia conquassauit capita criminum, Christus ipse exaltauit caput. Non enim dixit, Exaltauit caput suum, sed simpliciter ait: Propterea, inquit, quod diiudicauit Deus in nationibus, et impleuit ruinas demonum, ut ubi abundauit iniquitas eorum, superabundaret Christi gratia . Et quia bibit calicem passionis de torrente seditionis, in illa uia qua dicit, Ego sum uia , propterea exaltauit caput in libertate ligni crucis, quod fuerat deiectum in preuaricatione ligni concupiscentie. Agamus ergo ipsi gratias, qui regnat cum Patre unus Deus cum Spiritu sancto in secula seculorum. Amen.



PSALMUS CX.



Alleluia.

Confitebor tibi, Domine, in toto corde meo in concilio iustorum et congregatione. Magna opera Domini, exquisita in omnes uoluntates eius. Confessio et magnificentia opus eius, et iustitia eius manet in seculum seculi. Memoriam fecit mirabilium suorum misericors et miserator Dominus, escam dedit timentibus se. Memor erit in seculum testamenti sui, uirtutem operum suorum annuntiabit populo suo. Ut det illis hereditatem gentium, opera manuum eius ueritas et iudicium. Fidelia omnia mandata eius, confirmata in seculum seculi, facta in ueritate et equitate. Redemptionem misit Dominus populo suo, mandauit in eternum testamentum suum. Sanctum et terribile nomen eius, initium sapientie  timor Domini. Intellectus bonus omnibus facientibus eum, laudatio eius manet in seculum seculi.



COMMENTARIUM.

Centesimus decimus psalmus in concilio sanctorum confitertur magna opera Domini natiuitatis, passionis, resurrectionis et in celos ascensionis. Magna hec opera Domini, magna et exquisita in omnibus uoluntatibus eius. Magna sunt quidem omnia opera eius ab initio seculi; sed ista non solum magna, sed et exquisita in omnibus que ab initio uoluit et fecit. Confessio Trinitatis et magnificentia Deitatis, opus est; iustitia eius immutabilis perseuerat in secula seculorum, in qua iustitia memoriam fecit mirabilium suorum, dicens: Hec quotiescunque feceritis, in mei  memoriam facietis. Quando hoc dixit misericors et miserator Dominus? tunc sine dubio, quando escam dedit corporis sui timentibus se. Et hoc testamentum memor erit Dominus in eternum, per quod uirtutem operum suorum annuntiauit populo suo; per quod dedit eis hereditatem gentium; per quod non in phantasmate, ut anathemabilis Manicheus somniatus est, sed et in ueritate, in iudicio; et quecunque leguntur mandata eius fidelia et sancta sunt, confirmata in Christo, manentia in seculum seculi, quia facta sunt in ueritate. In ipso utique Domino nostro Iesu Christo completa, et in eius equitate sunt custodita, quando redemptionem per apostolos misit populo suo dicens: Ite, baptizate omnes gentes in nomine Patris, et Filii, et Spiritus sancti, docentes  eos custodire omnia que mandaui uobis . Quia fidelia omnia mandata sunt, in quibus mandatis ita sanctum, et ita terribile nomen eius ut initium sapientie huius timor sit Domini. Nam qui sine timore est incidit in malum, qui autem timorem Dei habet caput sapientie habet, per quem intellectum habebit bonum, ita ut laus eius maneat in seculum seculi. Manens, immo permanens in timore Dei habebit in Christo laudem, et ipsa laus manet in secula seculorum. Amen.



PSALMUS CXI.



Alleluia reuersionis Aggei et Zacarie.

Beatus uir qui timet Dominum, in mandatis eius uolet nimis. Potens in terra erit semen eius, generatio  rectorum benedicetur. Gloria et diuitie in domo eius, et iustitia eius manet in seculum seculi. Exortum est in tenebris lumen rectis, misericors et miserator et iustus. Iucundus homo qui miseretur et commodat, disponit sermones suos in iudicio, quia in eternum non commouebitur. In memoria eterna erit iustus, ab auditione mala non timebit. Paratum cor eius sperare in Domino, confirmatum est cor eius, non commouebitur donec despiciat inimicos suos. Dispersit, dedit pauperibus, iustitia eius manet in seculum seculi, cornu eius exaltabitur in gloria. Peccator uidebit et irascetur, dentibus suis fremet et tabescet, desiderium peccatorum peribit.



COMMENTARIUM.

uir Dei Esdras propheta cum recapitularet omnem  legem, Dei nutu quedam adiunxit. Unde etiam Aggeo et Zacarie istum titulum consecrauit. Canamus ergo centesimum undecimum psalmum, et demus laudem eius quasi in uno uiro perfecto omnibus sanctis, ut quod de uno dixerimus sit de omnibus dictum; et quod singulariter fuerit explanatum, uniuersalis sanctitas capiat. Beatus uir qui timet Dominum. Finem preteriti psalmi presentis principio collocauit, ut hoc quod dixit illius fine, laudem timentis, Dominum manere in seculum seculi, hic in principio ipsi qui timet Dominum beatitudinem applicaret, cuius beatitudinis et species declararet et facta. Quis ergo qui timet Dominum? Sine dubio, qui mandata eius cupit nimis, potens erit semen eius in terra, non in petrosa, nec secus uiam, nec inter spinas, sed in terra  bona . Potens est generatio que ex ipso semine nascitur, semper in benedictione erit. Gloria et diuitie in domo eius. Audiamus Dei sapientiam alloquentem: Et si diuitie, inquit, diligantur in hac uita, quid sapientia locupletius que omnia possidet? Qui ergo sapientiam intra domum corporis sui habere meruerit, habet intus gloriam. Habet et diuitias non caducas, non quas tinea exterminat, non quas fures rapiunt, sed illas diuitias quas memorat in seculum seculi permanere, per quas orietur in tenebris huius mundi lumen rectis corde, quorum uidentes homines opera, glorificent Patrem qui est in celis, sit tantum misericors et miserator homini. Sicut sibi uult homo effici Dominum, sit pius, sit iucundus, misereatur et commodet, et in iudicio non personam  inopis confundat, et potentis accipiat; quod si non fecerit, in eternum non commouebitur. Memoria autem eius eterna erit, et dum ceperit tuba sonare de celo, dum ceperit ignis strepitu gehenne frendentibus globis flammas euomere, hic penitus non timebit. Quare? Quia paratum semper fuit cor eius sperare in Domino. Ideoque confirmato corde non commouebitur, donec uideat inimicos suos in ipsum mitti incendium. Omnes scilicet immundos spiritus, qui ab inimicitiis, quandiu sumus in isto corpore, omnino non cessant. uerum quia, ut dixi, si unum aliquem beatum istum uirum in isto opere nominat, omnibus applicabitur qui eiusdem facti similitudinem perpetrant; sic dicam in beato Laurentio hec  omnia, et prophetata et facta. Dispersit enim omnia, et dedit pauperibus; non reposuit, non occultauit, dispersit et dedit pauperibus. Ideo iustitia eius temporalis non est, sed permanet in eternum, et cornu eius, id est, Christus eius, qui in ipso regnat, exaltatur in gloria [a 1Kb] . Hoc peccator uidit rex amarissimus, uidit quoniam dispersit et dedit pauperibus, dentibus cepit fremere et tabescere, sed desiderium peccatoris periit. Desiderium autem iusti martyris manet in secula seculorum. Amen.



PSALMUS CXII.



Alleluia, alleluia.

Laudate, pueri, Dominum, laudate nomen Domini. Sit nomen Domini benedictum, ex hoc nunc et usque in seculum. A solis ortu usque ad occasum laudabile nomen  Domini. Excelsus super omnes gentes Dominus, et super celos gloria eius. Quis sicut Dominus Deus noster qui in altis habitat, et humilia respicit in celo et in terra. Suscitans a terra inopem, et de stercore erigens pauperem. Ut collocet eum cum principibus, cum principibus populi sui. Qui habitare facit sterilem in domo, matrem filiorum letantem.



COMMENTARIUM.

uenite, pueri, nolite exspectare, nolite dicere: Nondum senes sumus. Ordo nascendi est, ordo uero moriendi non est. uenite ergo, pueri, non ad laborem aliquem, sed ad laudem. Laudate, pueri, Dominum, laudate nomen Domini in Christo. In ipso enim nomen Domini benedicitur, ex hoc nunc et  usque in secula. Non in Iudea sola, sed in omnem terram a solis ortu usque ad occasum laudabile est factum in Christo nomen Domini. Antea enim quot gentes, tot et secte, tot et dii, sed ab aduentu Domini nostri Iesu Christi, ita he omnes superstitiones a gentibus renuntiate sunt, et unum laudant Deum et confitentur in Christo. Ipse est enim excelsus super omnes gentes Dominus, cuius in terra quidem magna humilitas exstitit, sed super celos magna est gloria eius. Quis enim sicut Dominus Deus noster qui in altis habitans, et humilia respicit, non sicut de tecto attendit ad terram, sed cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui suscipiens , ut suscitaret de terra inopem illum cui  dixerat iratus: Terra es, et in terram ibis. Hunc suscitauit de terra inopem, quia perdiderat diuitias uite eterne et paradisi. Hunc de stercore erigit in Christo, et collocauit eum cum principibus, id est, cum apostolis, qui sunt principes populi Dei. Et quis est qui collocauit eum? Ille sine dubio qui eum assumpsit, Filius utique Dei Filium hominis. Ubi collocauit eum cum principibus populi? Sine dubio ubi fecit habitare in domo eam que sterilis fuerat; habitare in domo, id est, ipsam domum fieri, et dixit ei: Letare sterilis que non paris, quia multi filii deserte magis quam eius que habet uirum , et fecit  eam matrem in filiis exsultantem. Sanctam utique Ecclesiam, in qua Trinitas regnat Patris et Filii et Spiritus sancti, in unitate Deitatis, nunc et semper, et in secula seculorum. Amen.



PSALMUS CXIII.



Alleluia, alleluia.

In exitu Isrel de Aegypto, domus Iacob de populo barbaro. Facta est Iudea sanctificatio eius, Isrel potestas eius. Mare uidit et fugit, Iordanis conuersus est retrorsum. Montes exsultauerunt ut arietes, et colles sicut agni ouium. Quid est tibi mare quod fugisti, et tu Iordanis quia conuersus es retrorsum? Montes exsultastis sicut arietes, et colles sicut agni ouium? A facie Domini mota est terra, a facie Dei Iacob. Qui conuertit  petram in stagna aquarum, et rupem in fontes aquarum. Non nobis, Domine, non nobis, sed nomini tuo da gloriam. Super misericordia tua et ueritate tua, ne quando dicant gentes, Ubi est Deus eorum? Deus autem noster in celo, omnia quecunque uoluit fecit. Simulacra gentium argentum et aurum, opera manuum hominum. Os habent et non loquentur, oculos habent et non uidebunt. Aures habent et non audient, nares habent et non odorabunt. Manus habent et non palpabunt, pedes habent et non ambulabunt, non clamabunt in gutture suo. Similes illis fiant qui faciunt ea, et omnes qui confidunt eis. Domus Isrel sperauit in Domino, adiutor eorum et protector eorum est. Domus Aaron sperauit in Domino, adiutor eorum et protector eorum est. Qui timent Dominum sperauerunt in  Domino, adiutor eorum, et protector eorum est. Dominus memor fuit nostri, et benedixit nobis. Benedixit domui Isrel, benedixit domui Aaron. Benedixit omnibus qui timent Dominum, pusillis cum maioribus. Adiiciat Dominus super uos, super uos et super filios uestros. Benedicti uos a Domino qui fecit celum et terram. Celum celi Domino, terram autem dedit filiis hominum. Non mortui laudabunt te, Domine, neque omnes qui descendunt in infernum. Sed nos qui uiuimus benedicimus Domino, ex hoc nunc et usque in seculum.



COMMENTARIUM.

uideamus in exitu Isrel de Aegypto, quomodo profecta sit domus Iacob de populo barbaro. Quomodo facta sit Iudea sanctificatio eius. In Bethleem Iudee nascitur Christus, qui sanctificat eos qui fugiunt  Pharaonem, et sequentes Moysen, id est, legem Dei, ueniunt ad aquam, per ipsam transeuntes exeunt ad locum quietis et silentii, qui alio nomine locus desertus dicitur. Desertus utique a sceleribus mundi, ibi inueniunt manna uenientem de celis. Sane cum uenissent ad mare credentes, mare eos uidit et fugit. Fugit ut preberet credentibus transitum, et inimicis eorum aptaret interitum. Similiter et Iordanis conuersus post se, et ipse, ut transitum Dei populo prepararet. Sine aqua enim nec terra Aegypti fugitur, nec terra repromissionis intratur: ut quid tamen mare fugerit diximus, et Iordanis quare conuersus  est retrorsum exposuimus. Nunc uideamus montes, quare exsultant ut arietes, et colles uelut agni ouium? Nunquid montes, terra et saxa ipsa exsultant? Sed montes sunt prophete, qui uident uoces suas impletas in Christo, qui locuti sunt altitudines Dei. Gaudent enim prophete ut arietes, in omnibus gaudent, uidentes pastorem natum, qui animam suam ponat pro ouibus , et sic gaudent sicut arietes. Colles uero sic gaudent, sicut agni ouium. Ii utique colles sunt qui humilem scientie locum tenent, nichil scientes nisi aut signare frontem, aut nomen Domini inuocare, ita gaudent sicut agni ouium. Oues scientiam et sui habent, et uocem pastoris audiunt, et cognoscunt eum, et sequuntur eum quocunque uadit. Agni uero ouium suarum uoces  intelligunt, quia adhuc pastorem intelligere nequeunt: tamen per oues, id est, matres suas, sequuntur et ipsi pastorem Dominum Iesum Christum. Ante cuius faciem commota est terra, quando conuertit solidam petram in stagna aque, id est, saxea corda fecit aquas ex uentre suo producere, salientes ad uitam eternam, et rupem, id est, inaccessibile saxum incredularum gentium pectus conuertit ad fontes aquarum. Hec in figura facta sunt, ut historia Exodi loquitur, et psalmus iste testatur, sed scripta sunt ista, ait Apostolus, non ad eorum narrationem, sed ad nostram edificationem , in qua clamamus Domino, dicentes: Non nobis, Domine, non nobis, sed nomini tuo da gloriam. Non per merita nostra, sed pro misericordia tua concede, ut non dicant  increduli, Ubi est Deus eorum? Exsurge a mortuis et ascende in celo sursum, quia tu es qui regnas in celo et in terra, et omnia que uolueris operaris. Nam idola gentium ex quocunque metallo muta et surda et ceca sunt, similes illis sint confidentes in eis. Nos autem omnes de domo Isrel speramus in te, Domine, ut tu adiutor noster et protector noster esse digneris, qui memor nostri, de celo descendens benedixit nos. Benedixisti domum Isrel, nascendo ex Maria. Benedixisti domum Aaron, fundendo sacerdotium. Benedixisti omnes timentes Dominum, eligendo apostolos pusillos cum maioribus. lbi erant Iacobus et Ioannes cum maioribus, utique cum essent pusilli. Adiiciat Dominus super uos. Addat uobis Paulum, super uos et super filios uestros.  Addat uobis populum credentium. Benedicti uos a Domino, qui fecit celum et terram. Ipsum enim predicatis qui fecit. Celum celi Domino, terram dedit filiis hominum. Quidquid celeste est in mentibus, in actibus, in cogitationibus, hoc Domino deputandum est. Quidquid autem terrenum, quasi mortale et miserum contemnendum, etiam si culpa careat. Est enim quidquid fuerit de terra mortale, in quibus non dignatur laudari Dominus. Nec ab his laudari uult qui descendunt in inferno, id est, qui in inferioribus uite actibus degunt; sed qui uiuimus in eo qui dicit: Ego sum uita, nos benedicimus Dominum. Si tamen uiuimus recedentes ab omni opere mortali, benedicimus Patrem et Filium et Spiritum  sanctum, qui regnat in secula seculorum. Amen.



PSALMUS CXIu.



Alleluia.

Dilexi, quoniam exaudiet Dominus uocem orationis mee. Quia inclinauit aurem suam mihi, et in diebus meis inuocabo. Circumdederunt me dolores mortis, et pericula inferni inuenerunt me. Tribulationem et dolorem inueni, et nomen Domini inuocaui. O Domine, libera animam meam, misericors Dominus et iustus, et Deus noster miseretur. Custodiens puruulos Dominus, humiliatus sum, et liberauit me. Conuertere, anima mea, in requiem tuam, quia Dominus benefecit tibi. Quia eripuit animam meam de morte, cor meum a prauis affectibus, oculos meos a lacrymis, pedes meos a  lapsu. Placebo Domino in regione uiuorum.



COMMENTARIUM.

Causas dilectionis Domini explicat psalmista in cantico: Dilexi, inquit, Dominum, quia cum circumdarent me dolores mortis, et suggestiones demonum circumuallarent me, ego ad tribulationem iui, ipsam quesiui, ipsam inueni, et sic nomen Domini inuocaui. Nescio quo enim modo, quando letitiam inuenimus, nomen Domini de summis labiis inuocamus. Tribulationem uero, aut ipsi nobis per abstinentiam et penitentiam excitantes, aut casu aliquo incurrentes, talis clamor cordis nostri excutitur, ut ad ipsas excelsi Dei aures attingat. Tamen uideamus quid fecit, ut liberationem Domini mereretur. Opus est enim nobis qui uolumus liberari, scire quid fecerit,  qui se liberatum annuntiat. Dic nobis quid fecisti, ut te Dominus liberaret? Humiliatus sum, inquit, et liberauit me. Concordat Euangeliis ista sententia. Dicit enim in Euangeliis liberationis ipsius magister et Dominus, quia omnis qui se humiliat exaltabitur, et qui se exaltat humiliabitur . Tenenda est humilitas, ex qua liberatio et exaltatio eterna conquiritur. Per ipsam enim eripitur anima a morte, et oculi liberantur a lacrymis, id est, nichil penitendum admittunt. Et pedes liberantur a lapsu. Stant enim humiles in proposito sanctitatis, qui ut placeant Domino in regione uiuorum, perseuerant stantes in regione mortalium, ut transeant de morte ad uitam, per Dominum nostrum Iesum Christum  qui regnat in secula seculorum. Amen.



PSALMUS CXu.



Alleluia.

Credidi, propter quod locutus sum, ego autem humiliatus sum nimis. Ego dixi in excessu meo, Omnis homo mendax. Quid retribuam Domino, pro omnibus que retribuit mihi? Calicem salutaris accipiam, et nomer Domini inuocabo. uota mea Domino reddam coram omni populo eius, pretiosa in conspectu Domini mors sanctorum eius. O Domine, quia ego seruus tuus, ego seruus tuus et filius ancille tue. Dirupisti uincula mea, tibi sacrificabo hostiam laudis, et nomen Domini inuocabo. uota mea Domino reddam in conspectu omnis  populi eius, in atriis domus Domini in medio tui, Ierusalem.



COMMENTARIUM.

Antequam dicat quid locutus sit, fidem suam exponit: Credidi, inquit. Quid credidisti? Natum et passum: et quia credidi, ideo humiliatus sum nimis. Cum autem credidi, hoc locutus sum: Si Dominus rerum exinaniuit seipsum, et pro me formam serui suscepit, quid ego miser faciam? Quid retribuam Domino pro omnibus que retribuit mihi? Quantumuis dicat se homo seruire ad uicissitudinem beneficiorum eius, omnis homo mendax. Quid enim dignum retribuet homo Domino, nisi forte passionem passione compensans? Calicem salutaris accipiam et nomen Domini inuocabo. Pretiosa est enim in conspectu  Domini mors sanctorum eius: si tamen in ipsa morte doceat se seruum Dei, et filium ancille eius. Ancilla Dei est disciplina sancta. Qui enim in fine corporis dixerit Domino ueraciter: O Domine, ego seruus tuus, id est, non te contempsi, et filius sum ancille tue, id est, discipline tue uelut filius obtemperaui; disrumpet Dominus uincula eius quibus a diabolo implicatur, et sacrificat Deo hostiam laudis, ita ut uota sua Domino reddat in atriis domus Domini, in conspectu omnis populi eius, id est, in eorum conspectu, qui populus Dei est: non populus huius mundi, ut uidear ab hominibus ad perditionem laboris sancti, coram sanctis qui gloriantur in medio tui, Ierusalem, in qua imperator est Christus, qui regnat cum Patre et Spiritu sancto, per  omnia secula seculorum. Amen.



PSALMUS CXuI.



Alleluia, alleluia.

Laudate Dominum, omnes gentes; laudate eum, omnes populi. Quoniam confirmata est super nos misericordia eius, et ueritas Domini manet in eternum.



COMMENTARIUM.

Laudate Dominum, omnes gentes. Exclusi sunt Iudei, qui tulerunt clauem regni celorum, nec ipsi ingrediebantur, nec uos ingredi permittebant. Omnes, laudate Dominum, qui absque personarum acceptione omnes homines uult saluos fieri . Omnes gentes, laudate, quoniam confirmata est super nos misericordia eius. Exclusit enim merita nostra,  et induxit super nos misericordiam suam, quam confirmauit saper nos per indulgentiam omnium peccatorum, credentibus et penitentibus promissam. ueritas ipsa Domini manet in eternum. In hoc enim confirmatio misericordie eius pietatis ostenditur, in quo corrigentes a peccato uenia nos et indulgentia comitantur; nostrumque desinere a peccato Dei indulgere est, cui gloria per omnia secula seculorum. Amen.



PSALMUS CXuII.



Alleluia, alleluia.

Confitemini Domino quoniam bonus, quoniam in seculum misericordia eius. Dicat nunc Isrel quoniam  bonus, quoniam in seculum misericordia eius. Dicat nunc domus Aaron quoniam bonus, quoniam in seculum misericordia eius. Dicant nunc qui timent Dominum, quoniam in seculum misericordia eius. De tribulatione inuocaui Dominum, et exaudiuit me in latitudine Dominus. Dominus mihi adiutor, non timebo quid faciat mihi homo. Dominus mihi adiutor, et ego despiciam inimicos meos. Bonum est confidere in Domino, quam confidere in homine. Bonum est sperare in Domino, quam sperare in principibus. Omnes gentes circumdederunt me, et in nomine Domini quia ultus sum in eos. Circumdantes circumdederunt me, et in nomine Domini quia ultus, sum in eos. Circumdederunt me sicut apes, et exarserunt sicut ignis in spinis, et in nomine Domini quia ultus sum in eos. Impulsus  euersus sum ut caderem, et Dominus suscepit me. Fortitudo mea et laus mea Dominus, et factus est mihi in salutem. uox exsultationis et salutis in tabernaculis iustorum. Dextera Domini fecit uirtutem, dextera Domini exaltauit me, dextera Domini fecit uirtutem. Non moriar sed uiuam, et narrabo opera Domini. Castigans, castigauit me Dominus, et morti non tradidit me. Aperite mihi portas iustitie, ingressus in eas confitebor Domino, hec porta Domini, iusti intrabunt in eam. Confitebor tibi, quoniam exaudisti me, et factus es mihi in salutem. Lapidem quem reprobauerunt edificantes, hic factus est in caput anguli. A Domino factum est istud, et est mirabile in oculis nostris. Hec est dies quam fecit Dominus, exsultemus et letemur in ea. O Domine, saluum me fac, o Domine, bene et feliciter  prosperare; benedictus qui uenit in nomine Domini. Benediximus uobis de domo Domini, Deus Dominus, et illuxit nobis. Constituite diem solemnem in condensis, usque ad cornu altaris. Deus meus es tu, et confitebor tibi; Deus meus es tu, et exaltabo te. Confitebor tibi, quoniam exaudisti me, et factus es mihi in salutem. Confitemini Domino quoniam bonus, quoniam in seculum misericordia eius.



COMMENTARIUM.

Confitemini Domino quoniam bonus, quoniam in seculum misericordia eius. Licet in eternum regnet misericordia eius, tamen confessio in isto seculo poterit prodesse peccantibus. Post istud enim seculum, confessio penitus non ualebit ad ueniam. Itaque cum est tempus confitendi Domino, fateamur. Est enim  in isto seculo paratissima misericordia eius. Si uis discere ita esse, docere te poterit et domus Isrel, et domus Aaron. In Scripturis omnibus ueteris Testamenti ibi legis quia quotiescunque conuersus est populus ad confessionem, et penituit, toties est misericordiam consecutus. Quod si ad legendum incapax esse uideris, require homines qui timent Dominum, et ipsi tibi ostendent quomodo confitentibus parata sit misericordia eius. Nam et ego in tribulatione mea confessus sum, et inuocaui Dominum, et exaudiuit me in latitudine. uerum quia et nos ipsi nobis hostes sumus, dum contra salutem nostram aliquid concupiscimus, et nichilominus extra nos alios inimicos habemus uisibiles atque inuisibiles, oremus ut Dominus  nobis adiutor esse dignetur contra inimicitias istas quas memorauimus, et tunc demum non timebimus inimicos nostros. Melius est enim confidere in Domino, quam confidere in homine. Nota tibi confidentiam quam teneas, Christiane. Noli confidere in te, noli dicere, sic te liberum habere arbitrium, ut tu tibi in te ipso confidas. Habes quidem liberum arbitrium, sed noli de eo presumere; de Deo presume, quia uinci non potest, nam liberum arbitrium uinci potest. Bonum est confidere in Domino, quam confidere in homine, aut in principibus. Si enim confidas in Domino, tunc poteris dicere: Omnes gentes circumdederunt me, et in nomine Domini ultus sum eos. Hoc libertas arbitrii dicere non potest, aut si dixerit, docebo eam aperte mentiri, aut certe ab initio seculi  det mihi qui sine Dei auxilio euaserit, siue uisibiles, siue inuisibiles inimicos. Attende etiam in auxilio positis quid accidat: Impulsus sum, inquit, uersatus sum ut caderem, et Dominus suscepit me. Et subiungat si potest: Fortitudo mea et laus mea libertas arbitrii, et ipsa facta est mihi in salutem. Hoc si non potest dicere, immo quia non potest iuste dicere, dicat se a Domino suscipi, et fortitudinem omnem auxiliis diuinis ascribat. Eius enim dextera fecit uirtutem, si quam in nobis habemus. Eius dextera exaltat nos ex inferno inferiore. Ipse enim facit ut uiuamus, et non moriamur, ut narremus opera eius. Ipse castigans castigat nos in misericordia, et morti non tradet nos. Nunc forte audiat me predestinationem docens, et arbitrium hominum infringens, putet me  libertatem arbitrii ita excludere, ut peccantes existimem Dei abiectione peccare. Quod peccamus, nostri arbitrii docebitur, quod contemnimus gratiam. uide quanta libertas est arbitrii tui, negetur a seruo Dominus, ut dicat homo Deo: Nolo tibi credere, et faciat sibi templum ubi idolum colat, aut synagogam ubi suum abneget Saluatorem. Quid ergo malum facimus, per libertatem incurrimus, quia non dignatur Dominus iustus coacta seruitia. Si uero aliquid boni fecerimus, imputabimus largitori, qui bona omnia ad se confugientibus prestat, secundum illud quod ipse dignatus est repromittere: Omnis qui petit accipit, et qui querit inuenit, et pulsanti aperietur . Pulsemus ergo, et cum propheta in isto psalmo cantemus: Aperite mihi portas iustitie, et ingressus eas  confitebor Domino. Hec nos clamamus adminiculis auxiliisque diuinis, unde nobis uox responsionis eorum uidetur audiri: Hec porta quam pulsatis non est homini libertate concessa, sed est in Domini auxilio constituta, et soli iusti introibunt per eam. Conliteamur ergo Domino, quoniam ipse exaudit nos, et ipse nobis efficitur in salutem. ueniamus nunc ad lapidem quem reprobauerunt edificantes. Hic lapis legitur in Daniele excisus sine manibus , id est, sine opera uiri natus ex uirgine. Aedificantes erant Iudei soli super uniuersam faciem terre. Omnes enim gentes in destructione idolorum morabantur, soli Iudei sub omnipotenti et uero Deo edificationem legis et prophetie tractabant, quibus ab origine  mundi per Moysen quid egerit circa humanum genus, quidue gesserint cirea Deum homines notum faciens, et hoc notum fecit, quod in nouissimis tem poribus suscitaret eis ex femore Iude regem Christum, de quo ipse Moyses diceret: Ipsum audietis tanquam me per omnia, de quo iurauit Deus pater ad Dauid, dicens: De fructu uentris tui ponam super sedem tuam . De quo iurauit ad Abraham, quod in semine tuo hereditabo omnes gentes . De quo per Isaiam dixit Deus quod uirgo in utero concipiet, et pariet Emmanuel . Hec et his similia multa in ueteribus libris inuenies, que et Iudei ad edificationem populi legentes, edificantes nominati sunt. Ii dum edificant peruenerunt ad lapidem angularem, qui duos parietes amplecteretur,  et duos conderet in semetipso . Et quia ipsi in uno pariete stare uolebant, reprobauerunt lapidem, qui non erat aptus ad unum, sed ad duos. uidens Deus iniustam reprobationem hominum, ipse quod probauerat illis nolentibus ordinauit, et hunc lapidem ipse per se posuit in capite anguli, ut ex duobus testamentis, et ex duobus populis edificatio surgeret, quam increduli relinquentes, a Deo derelicti sunt. Credentes autem superedificant supra fundamentum hoc, quod ex angulari lapide in capite anguli positum, utraque constringit et continet. et ipsum lapidem mirabilem in suis oculis habentes confitentur hunc esse diem, cui non succedit nox, quem hore non diuidunt, quem umbra non impedit. Exsultemus ergo et letemur in eo, quia a lumine uero nostras tenebras  fugaturus illuxit; Benedictus qui uenit in nomine Domini . Benedixit nos in domo Domini, Deus Dominus et illuxit nobis. Nos ergo constituamus diem dominicam, in confrequentationibus usque ad cornua altaris. In qua die dicamus Deo: Deus meus es tu, et confitebor tibi; Deus meus es tu, et exaltabo te. Confitebor gemens peccata mea, exsultabo gaudens indulgentia tua. Sic denique sequitur: Confitebor, quia exaudisti me, et factus es mihi in salutem. Et quasi qui sodales hortetur, ut sicut ipsi indultum est confitenti, et illis confitentibus dimittatur: Et uos, inquit, confitemini Domino, quoniam bonus, quoniam in seculum misericordia eius, qui regnat in secula seculorum. Amen.



PSALMUS CXuIII .



Alleluia.

Beati immaculati in uia, qui ambulant in lege Domini. Beati qui scrutantur testimonia eius, in toto corde exquirunt eum. Non enim qui operantur iniquitatem in uiis eius ambulauerunt. Tu mandasti mandata tua custodiri nimis. Utinam dirigantur uie mee ad custodiendas iustificationes tuas. Tunc non confundar cum perspexero in omnibus mandatis tuis. Confitebor tibi in directione cordis, in eo quod didici iudicia iustitie tue. Iustificationes tuas custodiam, non me derelinquas usquequaque.

In quo corrigit adolescentior uiam suam? in custodiendo sermones tuos. In toto corde meo exquisiui te,  ne repellas me a mandatis tuis. In corde meo abscondi eloquia tua, ut non peccem tibi. Benedictus es, Domine, doce me iustificationes tuas. In labiis meis pronuntiaui omnia iudicia oris tui. In uia testimoniorum tuorum delectatus sum sicut in omnibus diuitiis. In mandatis tuis exercebor, et considerabo uias tuas. In iustificationibus tuis meditabor, non obliuiscar sermones tuos.

Retribue seruo tuo, uiuifica me, et custodiam sermones tuos. Reuela oculos meos, et considerabo mirabilia de lege tua. Incola ego sum in terra, non abscondas a me mandata tua. Concupiuit anima mea desiderare iustificationes tuas in omni tempore. Increpasti superbos, maledicti qui declinant a mandatis tuis. Aufer a me opprobrium et contemptum, quia testimonia  tua exquisiui. Etenim sederunt principes, et aduersum me loquebantur, seruus autem tuus exercebatur in iustificationibus tuis. Nam et testimonia tua meditatio mea est, et consilium meum iustificationes tue.

Adhesit pauimento anima mea, uiuifica me secundum uerbum tuum. uias meas enuntiaui et exaudisti me, doce me iustificationes tuas. uiam iustificationum tuarum instrue me, et exercebor in mirabilibus tuis. Dormitauit anima mea pre tedio, confirma me in uerbis tuis. uiam iniquitatis amoue a me, et de lege tua miserere mei. uiam ueritatis elegi, iudicia tua non sum oblitus. Adhesi testimoniis tuis, Domine, noli me confundere. uiam mandatorum tuorum cucurri, cum dilatasti cor meum.

Legem pone mihi, Domine, uiam iustificationum  tuarum, et exquiram eam semper. Da mihi intellectum, et scrutabor legem tuam, et custodiam illam in toto corde meo. Deduc me in semitam mandatorum tuorum, quia ipsam uolui. Inclina cor meum in testimonia tua, et non in auaritiam. Auerte oculos meos, ne uideant uanitatem, in uia tua uiuifica me. Statue seruo tuo eloquium tuum, in timore tuo. Amputa opprobrium meum quod suspicatus sum, quia iudicia tua iucunda. Ecce concupiui mandata tua, in equitate tua uiuifica me.

Et ueniat super me misericordia tua, Domine, salutare tuum secundum eloquium tuum. Et respondebo exprobrantibus mihi uerbum, quia speraui in sermonibus tuis. Et ne auferas de ore meo uerbum ueritatis usquequaque, quia in iudiciis tuis supersperaui. Et custodiam legem tuam semper, in seculum et in seculum seculi.  Et ambulabam in latitudine, quia mandata tua exquisiui. Et loquebar de testimoniis tuis in conspectu regum, et non confundebar. Et meditabar in mandatis tuis, que dilexi. Et leuaui manus meas ad mandata tua que dilexi, et exercebar in iustificationibus tuis.



COMMENTARIUM.

Alleluia cum alphabeto inchoat, quod est magisterium Dei in alleluia, et eruditio hominibus tradenda in alphabeto. Dicamus ergo beatos et immaculatos Christi discipulos, qui usque hodie in uia sunt, qui est Christus. Ipse enim qui se dixit uiam, ipse dixit eis: Manete in me, sicut et ego in uobis . Ergo manent isti beati, quia apostoli immaculati,  quia obtemperantes per omnia; in uia, quia in Christo sunt, ambulabunt, quia in toto orbe terrarum eorum ambulat sancta doctrina, que est in lege Domini. Primus beatitudinis gradus in apostolis consummatus est; secundus nobis est reseruatus. Sicut enim in primo psalmo, Beatus est qui in lege Domini meditabitur die ac nocte, legentem noluit negligentem. Nam qui legit, si nesciat quid legat, negliget. Deus enim sciri uult omnia suarum mysteria litterarum. Et sicut quod scriptum non inuenies, si queras incurris; sic quod scriptum est, si non inquiras, argueris. Beatus enim perfectus esse non poteris, nisi scrutatus fueris testimonia eius, et in toto corde exquirunt [F. leg. exquiras] eum. Non enim militantes, negotiantes, terrena cogitantes, his studiis occupari possunt, non eis uacat;  mundum custodiunt, eius totas partes agunt. Tu quid facis, Christiane? si militas homini, scrutare legem eius, quia si quid licet iam ignarus incurreris, morieris; nescire enim legem nemini licet. Negotiator es? inquire pretia constituta, quia si nescius licet incurreris, non euades. Seruus Christi es? scrutare testimonia eius. Si enim illis non uacas, tu qui clericum aut religiosum profiteris, nec ibi forte uacare uis, legem suam Deus cui debeat delegare responde. Noui isto loco multos dicere: Ergo simplices non uidebunt regnum Dei, qui scrutari ista non possunt. Audi, carissime: a nullo Deus quod non potest queret, mutus non damnabitur de taciturnitate, nec eger culpabitur de labore. uoluntas sola sufficit Deo: ubi possibilitas deest, ipsa reum efficit, ipsa sanctum, de  his quibus uere uoluit, et uere non potuit. Ergo excussimus nos de uncino obiectionis, et a simplicibus utcunque eruimus te. Cum modo causas quas memoraui tractabo, qui nosti discutere, qui nosti species uestium, species uini, species cibi, species argenti. Ista et his similia, etiamsi non possideas, nosti tamen, et quid imposture habeant, et quid ueritatis obtineant discutis. Quid uicini tui agunt, non te latere uis; quid loquantur extranei, quid iudex ciuitatis senserit, quid noui constituerit imperator, quid agant Orientales, quid Occidentales, quid rustici per omnia rura querantur [Num leg. querantur?], ista et multa his similias crutaris; uenis ad mandata Dei, et tolles te et dices: Nihil melius nisi simpliciter uiuere. Ergone astutia ex contemptu concepta simpliciter uiuit? et  quis Domini sui iussa custodit, que custodire non poterit, nisi ante didicerit, dicente sancto Spiritu per prophetam: Nisi quis didicerit iustitiam super terram, ueritatem non faciet? Et sicut maius est uoluntatem Dei facere quam nosse, ita prius est nosse quam facere. Illud merito precedit hoc ordine. Et fieri potest ut obsequendi uoto offendat, qui qualiter obsequi debeat ante non didicit. Nobis ergo desiderantibus ac dicentibus, Utinam dirigantur uie mee ad custodiendum iustificationes Dei, non confundimur dum respicimus ad omnia mandata eius, si tamen confiteamur Domino in directione cordis, in eo quod didicerimus iudicia iustitie eius. Tantum enim exigitur quantum sapimus, non quantum non sapimus, immo  quantum sapere possumus, non quantum non possumus. uerum quia mandata, inquit, tua custodiri uis nimis, non me derelinquas usquequaque. Non enim aliud ubi adolescentie uias corrigam, nisi in custodia sermonum tuorum. uideamus nunc orationem. Qui orat non mentitur Deo in uerbis orationis sue: In toto, inquit, corde meo exquisiui te. Si uerum dicis, non te repellet a mandatis suis. In corde, inquit, meo abscondi eloquium tuum, ut non peccem tibi. Non ergo ideo ad scientiam laboraui pertingere, et precepta Dei memoriter retinere, ut uiderer sciolus, et per scientiam inflatus superbia increpationi aptarer; sed ideo, ut non peccarem tibi. Doce ergo me, ait, Domine, iustificationes tuas. Ad hec respondebit tibi ille quem oras, ut doceat te iustitias suas: Hec est,  inquit, iustitia mea, ut omnia que uis ut faciat tibi homo, eadem tu homini facias. Si amplecteris iustitiam Dei, dices: In labiis meis pronuntiaui omnia iudicia oris tui, et in his delectatus sum, sicut in omnibus diuitiis. uideamus nunc quid est quod sequitur. In mandatis tuis me exercebo. Sicut tironia corpus exercet, ita animam diuina precepta instituunt. Docent enim ea qualiter pugnos caute suscipiat, qualiter fortiter reddat. Et considerabo, ait, uias tuas, id est, attendo qualiter superasti, et ipsa imitabor exempla. Si quidem qui nos docuit sic dicit: Imitatores mei estote, sicut et ego magistri [Christi]. Non obliuiscar, inquit, sermones tuos. uides quia oblitio res uitii est, non nature. Retribue, inquit, seruo tuo. Quid tibi uis retribui? Amoris, inquit, affectum, ut  uiuam. Et si tibi uitam dedero, quid facies? Forte dixit: uiuam et epuler, leter, edificem, agros excolam, agam causas, et cetera, que cum tempore pereunt? Non hoc dixit; sed quid ait? uiuam et custodiam sermones tuos. uerum quia inter apices tuos thesauros, occultos sentio, quos inuenire non possum, tu, Domine, reuela oculos meos, et considerabo mirabilia de lege tua. Caute sane accipiendum est quod adiecit: Incola, id est, peregrinus ego sum apud te in terra, id est, nichil terrenum quero; quod quero, hoc mihi noli abscondere. Non abscondas a me mandata tua. Non enim concupiscit anima mea, nisi desiderare iustificationes tuas; et quia scio te increpare superbos, aufer a me opprobrium. Superbi sunt enim qui contemnunt Dominum  imperantem, et maledicti sunt qui declinant a mandatis tuis. Tuis sane, quia nobis pie agentibus principes eris huius deiectiones excogitant. Idcirco adiecit: Quod ii principes, ait, aduersum me loquebantur. Ego uero seruus tuus exercebar in tuis iustificationibus. Nam et testimonia tua meditatio mea est, et consilium meum iustificationes tue. uideamus quod consilium secutus sis in iustificationibus Domini. Adhesit, inquit, pauimento anima mea, hoc est, iacui in pauimento, te, Domine, deprecans, te exorans; uiuifica me secundum uerbum tuum. Quid enim promisit Deus? Promisit, inquit, Deus dicens. Quia in me sperauit, ego liberabo eum . Ecce ego sperans in te iam pauimento adhesi. Tu qui  suscitas de terra inopem, uiuifica me secundum uerbum tuum. uias tuas enuntiaui, et exaudisti me. Considera quid se fecisse dixit, ut exaudiretur; quid est uias tuas enuntiaui? Hoc est: quibuscunque mihi possibilitas loquendi fuit, hos illis calles ostendi, quibus parebant uestigia. Per ipsos enim euaditur mors et peruenitur ad uitam. Quando ergo uias tuas enuntiaui; tunc exaudisti me. Artem exaudiendi didicisti, Christiane, si exaudiri uis, uias Dei nuntia, doce castitatem, humilitatem, contemptum mundi, et quidquid petieris, exaudieris; et rogans te doceri a Domino, quid doceas collibertum, dicito: Ego quia uolo uias tuas enuntiare, ut exaudias me, uiam iustificationum tuarum fac ut intelligam, et exercebor in mirabilibus tuis. Exerceri argutari est: Argutus, inquit,  ero non piger. Quid tantum promittis? ecce una tentatio nascitur, et moueris ita ut dicas: Dormitat anima mea pre tedio. Dormire corporis est, non anime. Quantus sopor tuum corpus inuasit, qui et animam dormitare compellit. At ille: Ista mihi euenerunt, quia de me presumpsi. Excita me, Domine, quia dormio. Excitas autem me, si confirmaueris me in uerbis tuis. Confirmas autem me in uerbis tuis, si uiam iniquitatis, id est, ipsum tentatorem amoueas a me. Nisi enim longe eum feceris a me, in somno anime, et in mentis mee tedio permanebo. Tu ergo uiam iniquitatis amoue a me, et in uia tua miserere mei. Meum est enim eligere uiam ueritatis, tuum est concedere electionis huius effectum. Et quia adhesi testimoniis tuis, credens ut omnis qui petiit accipit,  peto, Domine, noli me confundere. Naturaliter confusio nascitur quando quod poscitur denegatur, et ab eo qui predicat eum quem periturus est nichil negare poscenti. Unde et hic, ab hac confusione se liberari desiderans, clamat: Domine, noli me confundere, quid tamen postulas uideamus. Quid curris uiam mandatorum? Quid postulas intellectum ut scruteris legem Dei? Quid ducem queris uie Dei? Pande quid postulas. Inclina, inquit, cor meum in testimonia tua, et non in auaritiam. Ideo ergo dormitabat anima tua pre tedio, quia de auaritia cogitabas, attendens ad ea que uidentur, que in uanitate consistunt, quia dum teneri putantur aufugiunt. Ora ergo ut auertat oculos tuos, ne uideant istam uanitatem siue in ambitionibus mundi, siue in concupiscentiis carnis. Et dic Domino  ut statuat seruo suo eloquium suum in timore suo, et amputet opprobrium quod suspicatus es. Quid enim suspicatus es, cum pre tedio dormitares? dixisti: Quid manducabo, quid bibam, quid operiar? At ubi inclinauit Dominus cor tuum in testimonia sua, liberauit te ab auaritia, et cepisti querere regnum Dei et iustitiam eius, credens quod hec omnia apponantur tibi. Modo ergo iam rogas ut huius suspicionis opprobrium amputetur a te. Opprobrium est enim ut credas hominem sollicitum esse de seruo suo, et Deum negligere seruientem sibi. Peccaui, Domine, quia ita suspicatus sum; parce, quia iudicia tua iucunda sunt. Ecce credo, ecce nichil concupisco, nisi mandata tua; fac ut ueniat super me misericordia  tua, si salutare tuum super me uenerit, secundum eloquium tuum quod promisisti: Querite regnum Dei, et ista omnia apponentur uobis . Dum ergo compleueris salutare tuum secundum eloquium tuum, ego respondebo exprobrantibus mihi uerbum, quia in sermonibus tuis spero. Non ergo auferas ex ore meo uerbum ueritatis usquequaque. Ecce inficias in Deum ualidas. Ergo Deus alicui tollit uerbum ueritatis ex ore? Hoc diabolus facit, tollit ueritatem, et mittit mendacium. Quid ergo Deo loquar ostende. Ego, inquit, uolo respondere exprobrantibus mihi uerbum, quia in sermonibus Dei sperans, nichil cogitaui de uentre, sed de mente; nichil de terra, sed de celo. Cum ergo dicerem: Deus omnia parat seruis suis, illi, id est increduli, siue immundi spiritus huius  predicationis ueritatem conuertebant in mendacium. Tu ergo, Domine, cum compleueris quod de te dum crederem repromisi, et illis respondebo exprobrantibus mihi uerbum, et non est ablatus ex ore meo sermo ueritatis usquequaque, quia bene feci ut sperarem in sermonibus tuis. Non ergo custodiam nummos meos, non diuitias meas, non gloriam inanem, sed custodiam legem tuam semper in eternum. Audiuimus nunc quid est quod dicat se ambulasse in latitudine, quia mandata Dei quesiuit, cum latitudo ad mortem ducat. Non ita est ista latitudo. uis scire quomodo ambulat homo in latitudine? Quia mandata Dei exquirit. Latum ambulat quem affectus non ligat carnis, spatiatur quem rerum sarcine non coarctant. Loquitur testimonia Dei etiam in conspectu regum,  et nulla confusione dicetur ei: Tu possides, quid contemptum predicas mundi? Nulla trepidatio, quia nec gloriam ab eo, nec censum exspectat, sed ad Deum solum leuat manus suas, quem solum diligit, et exercetur in iustificationibus eius, qui regnat in secula seculorum. Amen.



PSALMUS CXuIII .

Memor esto uerbi tui seruo tuo, in quo mihi spem dedisti. Hec me consolata est in humilitate mea, quia eloquium tuum uiuificabit me. Superbi inique agebant usquequaque, a lege autem tua non declinaui. Memor fui iudiciorum tuorum a seculo, Domine, et consolatus sum. Defectio tenuit me, pro peccatoribus derelinquentibus legem tuam. Cantabiles mihi erant iustificationes  tue in loco peregrinationis mee. Memor fui nocte nominis tui, Domine, et custodiui legem tuam. Hac facta est mihi, quia iustificationes tuas exquisiui.

Portio mea, Domine, dixi custodire legem tuam. Deprecatus sum faciem tuam in toto corde meo, miserere mei secundum eloquium tuum. Cogitaui uias meas, et conuerti pedes meos in testimonia tua. Paratus sum et non sum turbatus, ut custodiam mandata tua. Funes peccatorum circumplexi sunt me, et legem tuam non sum oblitus. Media nocte surgebam ad confitendum tibi, super iudicia iustificationis tue. Particeps ego sum omnium timentium te, et custodientium mandata tua. Misericordia tua, Domine, plena est terra, iustificationes tuas doce me.


Bonitatem fecisti cum seruo tuo, Domine, secundum uerbum tuum. Bonitatem et disciplinam et scientiam doce me, quia mandatis tuis credidi. Priusquam humiliarer ego deliqui, propterea eloquium tuum custodiui. Bonus es tu, et in bonitate tua doce me iustificationes tuas. Multiplicata est super me iniquitas superborum, ego autem in toto corde meo scrutabor mandata tua. Coagulatum est sicut lac cor eorum, ego uero legem tuam meditatus sum. Bonum mihi quia humiliasti me, ut discam iustificationes tuas. Bonum mihi lex oris tui, super millia auri et argenti.

Manus tue fecerunt me et psalmauerunt me, da mihi intellectum ut discam mandata tua. Qui timent te uidebunt me et letabuntur, quia in uerba tua supersperaui. Cognoui, Domine, quia equitas iudicia tua, et in ueritate  tua humiliasti me. Fiat misericordia tua ut consoletur me, secundum eloquium tuum seruo tuo. ueniant mihi miserationes tue et uiuam, quia lex tua meditatio mea est. Confundantur superbi, quia iniuste iniquitatem fecerunt in me, ego autem exercebor in mandatis tuis. Conuertantur mihi timentes te, et qui nouerunt testimonia tua. Fiat cor meum immaculatum in iustificationibus tuis, ut non confundar.




COMMENTARIUM.

Hactenus a capite unus est sensus. Aliter incipit textus orantis, quo ait: Memento, Domine, uerbi tui seruo tuo, in quo mihi spem dedisti. In hac oratione omne hominum deplorabat genus. Perierat omne genus hominum in preuaricatione Ade, et promissum  fuerat uerbum Dei uenturum in carne, et per ipsum genus nostrum recuperaturum in melius. Clamatur ergo: Memento uerbi tui seruo tuo, id est, generi humano, in quo mihi spem dedisti. Hec spes me consolata est in humilitate mea, dum superbi inique agerent usquequaque; id est, dum immundi spiritus ita superbe agerent, ut et capitolia sibi et templa alta construerent. Ego memor fui iudiciorum tuorum, quia promisisti uerbum tuum uenire ad destructionem eorum. Hoc memor fui, et consolatus sum, tamen in presenti, defectio animi tenuit me pro pecca. toribus derelinquentibus legem tuam, et euntibus ad legem demonum, que agebatur in templis; mihi tamen cantabiles erant iustificationes tue in loco peregrinationis mee, ubi aduena comprobabar. Denique  tolle subito Christianum, et pone inter Iudeos aut gentiles, nonne aduena uidetur, licet in sua urbe consistat? Ibi, inquit, tamen cantabiles mihi erant iustificationes tue, et iniuste agentibus non tacebam. Memor eram in nocte nominis tui, Domine, id est, in tenebrosis hominum conciliis positus, memor eram nominis tui, et custodiui legem tuam, non me exempla multorum a recto tenore reuocabant. Hec denique sola mihi facta est portio, quia iustificationes tuas exquisiui, cum discerem custodire legem tuam. Hec sola facta est mihi portio. Cum enim illi sibi diuiderent agros, domus, uineas, gloriasque mundi diuersas, me inermem a suo contubernio reliquerunt, dicentes: Si non in pane uiuere potes, sed in uerbo  Dei, hec sola sit tibi portio. Et ego dixi tibi: Domine, miserere mei secundum eloquium tuum. Tu promisisti ut nichil horum requiramus; non mihi promissionem tuam peccata mea impediant, quia cogitaui uias tuas. Et conuerti pedes meos ad testimonia tua. Nunc autem paratus sum, et non sum turbatus, non me turbet: triticum non est in horreo, oleum non est in uasculo, nummus non est in sacculo, uestimentum in conditis non est, expeditus sum, paratus sum, et in hac paupertate non sum turbatus. Et ad quid paratus es? Ut custodiam, inquit, mandata tua, et licet funes peccator in tenebrositate distendit, ego et funibus peccatorum circumplexus, et in mediis tenebris positus, surgebam ad confitendum tibi, uadens super iudicia iustitie tue. Desiderabam enim particeps  fieri timentium te, et custodientium mandata tua. Considerabam tamen peccata mea, sed misericordiam tuam plenius cogitabam et dicebam: Quia misericordia tua plena est terra. Quid est, plena est terra misericordia Dei? Medicamentum est anime. Medicamentum autem quando uulneribus mittitur, nisi impleuerit, uulnera non curantur. Terra ergo corpus nostrum est, quod per omnia membra spiritalia uulnera contrahendo opus habuit Saluatorem, cuius misericordia impleretur terra, et saluatos iustificationes suas doceret. Denique ita sequitur: Ut bonitatem et disciplinam et scientiam, inquit, doceas me. Quia mandatis tuis credidi ego, inquit, qui priusquam tibi humiliarer deliqui. Nunc uero quia misericordia tua plena est terra, propterea eloquia tua custodiui.  Et licet multiplicetur super me iniquitas superborum, id est, licet multiplicentur mihi suggestiones demonum, ego tamen in toto corde meo scrutabor legem tuam. Et licet coaguletur sicut lac cor eorum, ego tamen legem tuam meditatus sum. Bonum est enim mihi quod humiliasti me, ut discam mandata tua. Non est afflictio corporalis in miseriis deputanda, si nobis etiam nolentibus ueniat. uide enim quid dixit: bonum, inquit, mihi quia humiliasti me, ut discam mandata tua. Alii possideant, et in suis locupletationibus glorientur, mihi melior est lex oris tui, super millia auri et argenti. Manus enim tue fecerunt me; hoc memor esto, quia cum omnia uerbo feceris, me manus tue ad tuam effigiem psalmauerunt. Da ergo mihi intellectum et discam mandata tua, ista cupientem,  ista desiderantem qui timent te uidebunt me, et letabuntur. Quia in sermonibus tuis speraui. In ipsis enim cognoui quia equitas iudicia tua. Et ueritate humiliasti me; id est, uera causa exstitit ut humiliares me. Propter iniquitatem enim corripuisti me. Fiat nunc misericordia tua, ut consoletur me, secundum eloquium tuum seruo tuo. ueniant mihi miserationes tue, et uiuam, quia lex tua meditatio mea est. Cauendum sane et preuidendum, quia quotiescunque lex Dei meditatio nostra est, tunc superbi iniquitates operantur in nobis. Quanto enim nos humiliores propter Deum esse uoluerimus, tanto nobis superbi nequiores existunt. Confundantur, inquit superbi, quia iniuste iniquitatem fecerunt in me. Ego  autem, ait, non recessi a patientia, sed ceptis insistens, in toto corde meo scrutabar legem tuam. uerum quia orandum est ut quietam et tranquillam uitam agamus , isti a me auertantur. Et conuertantur ad me qui timent te, et qui nouerunt testimonia tua, quia per societatem bonorum efficitur cor nostrum mundum, in iustificationibus Domini, ut non confundamur. Hoc autem prestat ipse solus, qui est in dextera Patris, qui interpellat pro nobis, cui gloria simul cum Patre et Spiritu sancto in unitate Deitatis, per omnia secula seculorum. Amen.



PSALMUS CXuIII .

Defecit in salutari tuo anima mea, et in uerbum tuum supersperaui. Defecerunt oculi mei in eloquium  tuum, dicentes: Quando consolaberis me. Quia factus sum sicut uter in pruina, iustificationes tuas non sum oblitus. Quot sunt dies serui tui, quando facies de persequentibus me iudicium. Narrauerunt mihi iniqui fabulationes, sed non ut lex tua. Omnia mandata tua ueritas, iniqui persecuti sunt me, adiuua me. Paulominus confirmauerunt me in terra, ego autem non dereliqui mandata tua. Secundum misericordiam tuam uiuifica me, et custodiam testimonia oris tui. In eternum, Domine, uerbum tuum permanet in celo. In generatione et generationem ueritas tua; fundasti terram, et permanet. Ordinatione tua perseuerant dies, quoniam omnia seruiunt tibi. Nisi quod lex tua meditatio mea est, tunc forte periissem in humilitate mea. In eternum non obliuiscar iustificationes tuas, quia in ipsis  uiuificasti me. Tuus sum ego, saluum me fac, quoniam iustificationes tuas exquisiui. Me exspectauerunt peccatores ut perderent me, testimonia tua intellexi. Omnis consummationis uidi finem, latum mandatum tuum nimis.

Quomodo dilexi legem tuam, Domine, tota die meditatio mea est. Super inimicos meos prudentem me fecisti mandato tuo, quia in eternum mihi est. Super omnes docentes me intellexi, quia testimonia tua meditatio mea est. Super senes intellexi, quia mandata tua quesiui. Ab omni uia mala prohibui pedes meos, ut custodiam uerba tua. A iudiciis tuis non declinaui, quia tu legem posuisti mihi. Quam dulcia faucibus meis eloquia tua super mel ori meo. A mandatis tuis intellexi, propterea odiui omnem uiam iniquitatis.


Lucerna pedibus meis uerbum tuum, et lumen semitis meis. Iuraui et statui custodire iudicia iustitie tue. Humiliatus sum usquequaque, Domine, uiuifica me secundum uerbum tuum. uoluntaria oris mei beneplacita fac, Domine, et iudicia tua doce me. Anima mea in manibus meis semper, et legem tuam non sum oblitus. Posuerunt peccatores laqueum mihi, et de mandatis tuis non erraui. Hereditate acquisiui testimonia tua in eternum, quia exsultatio cordis mei sunt. Inclinaui cor meum ad faciendas iustificationes tuas in eternum, propter retributionem.

Iniquos odio habui, et legem tuam dilexi. Adiutor et susceptor meus es tu, et in uerbum tuum supersperaui. Declinate a me, maligni, et scrutabor mandata  Dei mei. Suscipe me secundum eloquium tuum et uiuam, et non confundas me ab exspectatione mea. Adiuua me et saluus ero, et meditabor in iustificationibus tuis semper. Spreuisti omnes discedentes a iudiciis tuis, quia iniusta cogitatio eorum. Preuaricantes reputaui omnes peccatores terre, ideo dilexi testimonia tua. Confige timore tuo carnes meas, a iudiciis enim tuis timui.

Feci iudicium et iustitiam, non tradas me calumniantibus me. Suscipe seruum tuum in bonum, non calumnientur me superbi. Oculi mei defecerunt in salutare tuum, et in eloquium iustitie tue. Fac cum seruo tuo secundum misericordiam tuam, et iustificationes tuas doce me. Seruus tuus sum ego, da mihi intellectum, ut sciam testimonia tua. Tempus faciendi, Domine, dissipauerunt  legem tuam. Ideo dilexi mandata tua super aurum et topazion. Propterea ad omnia mandata tua dirigebar, omnem uiam iniquam odio habui.

Mirabilia testimonia tua, ideo scrutata est ea anima mea. Declaratio sermonum tuorum illuminat, et intellectum dat paruulis. Os meum aperui et attraxi spiritum, quia mandata tua desiderabam. Aspice in me, et miserere mei secundum iudicium diligentium nomen tuum. Gressus meos dirige secundum eloquium tuum, et non dominetur mei omnis iniustitia. Redime me a calumniis hominum, ut custodiam mandata tua. Faciem tuam illumina super seruum tuum, et doce me iustificationes tuas. Exitus aquarum deduxerunt oculi mei, quia non custodierunt legem tuam.

Iustus es, Domine, et rectum iudicium tuum. Mandasti  iustitiam testimonia tua, et ueritatem tuam nimis. Tabescere me fecit zelus meus, quia obliti sunt uerba tua inimici mei. Ignitum eloquium tuum uehementer, et seruus tuus dilexit illud. Adolescentulus sum ego et contemptus, iustificationes tuas non sum oblitus. Iustitia tua, iustitia in eternum, et lex tua ueritas. Tribulatio et angustia inuenerunt me, mandata tua meditatio mea est. Aequitas testimonia tua in eternum, intellectum da mihi et uiuam.

Clamaui in toto corde, exaudi me, Domine; iustificationes tuas requiram. Clamaui ad te, saluum me fac, ut custodiam mandata tua. Preueni in maturitate, et clamaui, quia in uerba tua supersperaui. Preuenerunt oculi mei ad te diluculo, ut meditarer eloquia tua. uocem meam audi secundum misericordiam tuam, Domine,  et secundum iudicium tuum uiuifica me. Appropinquauerunt persequentes me iniquitati, a lege autem tua longe facti sunt. Prope es tu, Domine, et omnes uie tue ueritas. Initio cognoui de testimoniis tuis, quia in eternum fundasti ea.

uide humilitatem meam et eripe me, quia legem tuam non sum oblitus. Iudica iudicium meum et redime me, propter eloquium tuum uiuifica me. Longe a peccatoribus salus, quia iustificationes tuas non exquisierunt. Misericordie tue multe, Domine, secundum iudicium tuum uiuifica me. Multi qui persequuntur me et tribulant me, a testimoniis tuis non declinaui. uidi preuaricantes et tabescebam; quia eloquia tua non custodierunt. uide quoniam mandata tua dilexi, Domine, in misericordia  tua uiuifica me. Principium uerborum tuorum ueritas, in eternum omnia iudicia iustitie tue.

Principes persecuti sunt me gratis, et a uerbis tuis formidauit cor meum. Letabor ego super eloquia tua, sicut qui inuenit spolia multa. Iniquitatem odio habui et abominatus sum, legem autem tuam dilexi. Septies in die laudem dixi tibi, super iudicia iustitie tue. Pax multa diligentibus legem tuam, et non est illis scandalum. Exspectabam salutare tuum, Domine, et mandata tua dilexi. Custodiuit anima mea testimonia tua et dilexit ea uehementer. Seruaui mandata tua et testimonia tua, quia omnes uie mee in conspectu tuo.

Appropinquet deprecatio mea in conspectu tuo, Domine, iuxta eloquium tuum da mihi intellectum. Intret postulatio mea in conspectu tuo, secundum eloquium  tuum eripe me. Eructabunt labia mea hymnum, cum docueris me iustificationes tuas. Pronuntiabit lingua mea eloquium tuum, quia omnia mandata tua equitas. Fiat manus tua ut saluet me, quoniam mandata tua elegi. Concupiui salutare tuum, Domine, et lex tua meditatio mea est. uiuet anima mea et laudabit te, et iudicia tua adiuuabunt me. Erraui sicut ouis que periit, quere seruum tuum, quia mandata tua non sum oblitus.




COMMENTARIUM.

Cucurrit usque ad istum uersiculum unus idem sensus, nunc incipit alius qui ex ipso cursu descendit. Inchoauit itaque in isto sensu omne humanum genus dicens: Memor est uerbi tui, in quo mihi recuperandi spem dedisti. Hec spes me consolata est,  quando superbi inique agebant in me. Nunc ad hanc eamdem exspectationis defectum sui euenisse causatus, iterum clamat: Defecit, inquit, in salutari tuo anima mea, et in uerbo tuo speraui; defecerunt oculi mei in eloquio tuo, dicentes: Quando uenies, quando restaurabis me, quando consolaberis me? quia per preuaricationem Ade factus sum sicut uter in pruina, intus uacuus, a foris uero contractus, iustificationes tamen tuas non sum oblitus. uerum quia uita hominis parua est super terra, quanti dies restant mundo seruo tuo, ut finiatur, quando facies de persequentibus eum iudicium? Quia narrant idololatre fabulationes, sed non ut lex tua; iniqui demones persequuntur eum. Adiuua eum, Domine; ecce mundi finis prope est, et modico minus consummabitur ipse  mundus in terra. ueni, Domine, quia ego qui in his doleo, id est, chorus omnium sanctorum, non dereliqui mandata tua. Ut secundum misericordiam tuam uiuam et custodiam testimonia oris tui. Quibus promisisti te nobis pereuntibus mittere Saluatorem. Certus sum enim quod in eternum permanebit uerbum tuum in celo. Qui licet cum hominibus uideatur, ut promisisti, de celo tamen nunquam abscedit. Sicut nec fluuius cum mare ingreditur, et circuit terras, de sinu sui fontis unquam est absens. Ita proculdubio uerbum tuum, cum ad nos uenerit, de sinu tuo, sancte Pater, nunquam abscedit. Quid moraris eum mittere, qui huc ueniens super terram de celo nunquam abscedit. ueniat ut liberemur repromissio, que mentiri  non potest. Quia in seculum seculi ueritas tua. Fundasti terram et permanet, et homo propter quem terram fundasti, non permanet. Ecce et ordinatione tua perseuerant dies, et homo propter quem dies fecisti non perseuerat. Ideo autem perseuerant omnia, quoniam omnia seruiunt tibi, homo autem non perseuerat, quoniam non sicut omnia seruit tibi. Qui statim ut a seruitio tuo recessit, tunc quando preuaricatus a sublimitate bone conscientie cadens humiliatus est. Qui ideo habuit perire in ipsa humilitate sua, quoniam his perseuerantia concessa est, quia obtemperando recessit ab eo securitas uite, et sic humiliatus ut putaret se perire in humilitate sua, ut ultra genus humanum non haberet statum. In ipsius nunc deiectione dicitur Deo: Tuus sum ego, saluum  me fac. ueniat qui saluet eum, quia spiritus immundi exspectant ut perdant eum in perseuerantia idolorum: et moras faciente Seruatore, ueniat consummatio seculi; sed illis exspectantibus ut pereat mundus, ego, id est, chorus prophetarum, testimonia tua intellexi. Et omni consummationi nequissime uidi finem, mandatum uero tuum latum est nimis. Latum, quia omnia terre spatia occupat, et corporis et anime fines tenet, ducit obedientem sibi sursum ad celos, contemnentem deponit ad inferos. Latum nimis est eius imperium, siquidem et potentibus simul et regibus et cunctis gentibus imperat. Hoc mandatum, ait chorus, ut dixi, sanctorum, ego non timui, sed dilexi, Perfecta quippe dilectio foras mittit timorem , et ita dilexi, ait, ut tota die meditatio mea esset.  uideamus nunc, quid sibi euenisse referat per amorem mandati: Super inimicos meos, inquit, prudentem me fecisti mandato tuo, quia in eternum mihi est. Inimicos hoc loco et inuisibiles et uisibiles memorauit. Super omnes docentes me intellexi, quia mandata tua exquisiui. Nota tibi, eruditissime, quia cum sapientior esset docentibus, discipuli formam gerebat. Etiam super senes intellexi, quia legem tuam non sum oblitus. Nullus obliuionem rem nature existimet, cum ex uitio negligentie oriatur. Quia ergo, ait, legem tuam non sum oblitus, ab omni uia mala prohibui pedes meos, ut custodiam mandata tua, id est, a malo recessi, et ita ad custodiam mandatorum tuorum accessi. Cumque accessissem a iudiciis tuis non declinaui, quia tu legem posuisti mihi, quam ego  uoluens in ore meo, super mel habeo dulciorem. Et intelligens quanta bona mihi per dilectionem legis tue proueniant; odio cepi habere omnem uiam iniquitatis. Et sicut si lucerna in tenebris docet pedes hominis foueas aut offendicula que declinant, ita ego gressibus uel pedibus cordis mei. ueluti lucernam pedibus meis, ita uerbum tuum sensibus meis. uidens ergo me tenebras per eam euasisse diaboli, et lucidas semitas inuenisse, iuraui atque statui custodire iudicia iustitie tue. Quid est quod dicitur, iuraui? Ius constitui, siue regulam posui, in qua statui custodire iudicia iustitie Dei; et propter hoc humiliatus sum usquequaque: ita humiliatus sum, ut non liceret mihi, nec seruum contemnentem me ledere; iniuriam  passus, tacui. Et passus calumniam quieui, non tendendo utique, sed omnia que eueniunt contemnendo humiliatus sum. Non enim hoc quod statueram custodire, custodire poteram, nisi essem humilis usquequaque, et efficerer tanquam purgamentum huic mundo. uerum quia mortem minantur excitantes infamiam: Domine, ait, uiuifica me secundum uerbum tuum, et hoc quod statui, quia uoluntario iudicio statui, non necessitatis imperio; deprecor, ait, ut uoluntaria oris mei facias beneplacita, Domine, et iudicia tua doceas me. Sit anima mea in manibus tuis semper, et legem tuam non obliuiscar, et hoc stat quod Greci canunt: Anima mea in manibus meis semper secundum illam sententiam: Si recorderis, inquit, nouissima tua, in eternum non peccabis . Ita iste animam suam dum in manibus suis habet, semper eam exituram considerans, legem Dei non obliuiscitur, etiamsi peccatores laqueos ei posuerint, euadet primo, quia lucernam pedibus habens, legem qua deteguntur laquei immundorum euadit. Adiecit huic bono, ut semel ceptam custodiam etiam iurando firmaret. Et hec faciendo euenit mihi, inquit, ut hereditatem acquirerem in eternum. Non dicitur hereditas, nisi mortuus fuerit qui heredem instituit. Ergo mortuo pro me Domino, ego hereditatem acquisiui, testimonia eius in eternum, quia testimonia exsultatio cordis mei sunt. Testatus est enim mihi quod perpetuam uitain inueniam et eternam mortem euadam. Et ego credens iniquos odio habui, et legem tuam dilexi, atque ideo dixi spiritibus immundis:  Declinate a me, maligni, ut scruter mandata Dei mei. Nota tibi quomodo scrutatum legis, et ita scrutare; dic et tu immundis spiritibus: Declinate a me, ut scruter mandata Dei mei. Qui ipsi tibi immittunt impedimentum, quando tuam mentem intentam attendunt. Eueniant itaque damna rerum, et diuersa aduersa uel prospera. Audi angelos clamantes: Attende animam tuam, Loth, ne prospexeris retro. Age quod agis, quia quod transis reuocas, si stare uolueris. Noli ergo occupationibus que te a scrutatione sancta reuocant acquiescere, sed clama cum propheta ad Deum: Adiuua me, Domine, et saluus ero, et meditabor in tuis iustificationibus semper, id est, die et nocte, ut in primo psalmo promissum est: Quoniam spreuisti, inquit, omnes qui descendunt a iustitiis  tuis. Iniusta enim cogitatio eorum. Propter hoc ait, preuaricantes reputaui omnes peccatores terre, quia legem tuam dilexi. uerum quia concupiscit caro aduersus spiritum , ut infigas timori tuo carnes meas exoro. A iudiciis enim tuis timui; nisi enim fixe fuerint carnes mee timori Dei, risus nobis nascitur, et Dei iudicium non timemus. Et dum non timemus Dominum, inimicis ac persequentibus tradimur. Unde his adiecit: Feci, inquit, iudicium et iustitiam, non tradas me persequentibus me. Quod iudicium, quam eius iustitiam expone nobis: Caro, inquit, mea domina uolebat fieri anime, ego eam maceraui et seruituti redegi. Ecce iudicium; iustitiam uero feci, anime tradidi dominatum super eam, quia per  carnem calumniabantur mihi superbi. Elige, queso te, Domine, elige seruum, id est, totum mundum; elige eum in bono, id est, in Christo. Non calumnientur ei superbi, id est, immundi spiritus, qui tenent chirographum peccati. ueni, Domine, et dele illud, excludens inimicitias superborum. Oculi enim mei defecerunt in salutari tuo. Exspectans semper attendet ut uenientem aspiciat, quo morante dicit: Oculi mei defecerunt in exspectatione eius. Fac, queso, cum seruo tuo, id est, cum seculo tuo secundum misericordiam tuam, et iustificationes tuas doce me. Tempus est ut uenias, perdissipata est ab iniquis lex tua, id est, a Iudeis, qui eam accipientes dissipauerunt eam, sua precepta, sicut arguit Dominus, statuentes, et traditiones hominum custodientes, legem  uero Dei contemnebant. Dissipauerunt iniqui legem tuam, nullus credit, omnes declinauerunt. ueni, Domine, quia tempus faciendi misericordiam; conclude omnia in credulitate, ut omnibus miserearis . Memor esto qui legis, quia uocem diximus hic agi omnium prophetarum, qui et preconia sua uoluerunt ad effectum adduci per aduentum Domini, et humano generi subueniri. Hic ergo, id est, prophetarum et sanctorum chorus loquitur: Dilexi, inquit, mandata tua super aurum et topazion, id est, super aurum et lapidem pretiosum. Sic repetiit in centesimo octauo decimo, sicut in octauo decimo iam predixit. Et propterea, inquit, ad omnia mandata tua dirigebar. Et omnem uiam iniquam odio habui, quia mirabilia testimonia tua. Pinge, pinge ante oculos tuos qui  hec cantas aliquas fabricas. Quales? Illas quas mirabantur apostoli, pinge thermas, pinge fora et menia in uertice excelso surgentia. Et dum ista consideras, memento casule cuiuscunque ex frondium septo contexte. Nunquid non tanto illa tibi erit despectior, quanto ista mirabilia stupueris. Ergo is quicunque legem Dei rationem habere uult, totum quasi uilem casulam despicit mundum, et sola mirabilia habens testimonia eius, ideo scrutatur ea anima eius; cumque declaratio sermonum eius in rebus eternis illuminauerit eum, et paruulis considerationibus eius magnum tribuerit intellectum, aperiet os suum in laudibus Dei, et attrahit spiritum, id est, suspiriis occupatur, quia mandata Dei desiderat, et incipit sic desiderare, ut pre desiderio non dormiat, atque escam potumque  sibi ac letitiam subtrahens, pre desiderio sui pectoris clamet: Aspice me, et miserere mei secundum iudicium diligentium nomen tuum: hec totius humani generis oratio funditur. Unde et sequitur: Gressus meos dirige secundum uerbum tuum et uiuam, qui gressus meos in tortum misi per Adam, et mortem inueni. Tu ueni, Domine, et per te gressus meos dirige secundum uerbum tuum, quod ille preuaricatus est, et uitam inueniam per te, quam per illum amisi. Exspecto, Domine, ueni, et non confundas me ab exspectatione mea. Si enim ueneris, non dominabitur mei omnis iniquitas, scilicet demonum. Nam increduli homines credentes calumniantur, dicentes: Quid negatis deos gentium, et uirginis filium exspectatis,  quando habet uirgo in utero concipere, et parere uobis Emmanuelem. ueni ergo, Domine, et redime me a calumniis hominum, et custodiam tua mandata, non hominum. Cum faciem tuam illuminaueris super seruum tuum, id est, super seculum tuum. Tunc doces nos per Filium tuum iustificationes tuas. Consideremus nunc summum gradum orationis. Summus gradus enim orationis est, quando in oratione positus, preces simul et lacrymas fundis. Impossibile enim est ut non oculi tui peccatum incurrerint. Omne enim quod in mundo est, ut ait apostolus, concupiscentia oculorum est, et ambitio seculi, que non est a Patre . Dic ergo cum propheta: Exitus aquarum deduxerunt oculi mei, quia non custodierunt legem tuam. Dixit equidem misericordiam  tuam, et spes mea omnis in ipsa est. Sed quid faciam, quia scio quia iustus es, Domine, et rectum iudicium tuum. Et mandasti iustitiam tuam, et testimonia tua, quibus comminaris eternum incendium, et scio in loquela tua ueritatem nimis. Ideo ergo fundunt oculi aquas, que abluant plorando quod concupiscendo polluerunt. Zelor tamen mundum tuum ab idolis, quia gaudent super eum inimici tui, et ita hinc inde bacchantur, ut obliti sint uerba tua ipsi inimici generis humani. Sciunt enim et intelligunt uoces prophetarum, in quibus uerba tua pollicentur nostri Redemptoris aduentum. Sed tantum moraris, Domine, ut obliti sint uerba ipsa promissionis huius inimici mei. Porro autem ignitum est eloquium tuum uehementer, ignitum est amatorium, excludens amores  mortiferos et uite eterne amores includens. Adiecit postquam ignitum dixerat: Et seruus tuus, inquit, dilexit illud; adolescentior ego sum, et contemptus iis qui pugnant aduersum me; mundo omni seniores sunt, et omnibus uetustis seculis antiquiores esse noscuntur. His ergo adolescentior pro contempto habeor, dum iustificationes tuas exquiro. Iustitia enim tua certus sum quod iustitia sit in eternum. Et scio quia lex tua ueritas sit, et ideo me tribulatio et angustie inuenerunt. Quia mandata tua meditatio mea est. Non enim faciunt tribulationes et angustias demones, nisi his quam maxime qui mandata Domini meditantur. Et ideo clamaui, inquit, in toto corde meo: Exaudi me, Domine, iustificationes tuas exquiram. Ita meos mores in tuo amore dispone, ut  nichil de hoc mundo queram, sed solas tuas iustificationes exquiram. Preueni enim in maturitate et exclamaui: Fui puer, postea adolescens, itemque iuuenis; nunc ecce iam senui, et uite mee finem attendens, in hac maturitate positus clamo, et preueniunt oculi mei ad te diluculo, id est, antequam alius te orare incipiat. Lucem ipsam diei uenientem preueniunt ad te oculi mei, ut uocem meam audias secundum magnam misericordiam tuam, quia prope sunt qui persequuntur me. Iniquitates mihi prope sunt quia a lege tua longe facti sunt, id est, demones in idolis, et spiritus immundi in cogitationibus malis. Hi appropinquauerunt persequentes me, putantes te adhuc longe esse; tu autem prope es, Domine, et  omnia mandata tua, quibus mandasti tuum exspectandum aduentum, omnia mandata tua ueritas. Ab initio cognoui de testimoniis tuis, quia sic firma sunt promissa tua, ut in eternum fundaueris ea. uide ergo humilitatem meam. Chorus sanctorum pro mundo uniuerso exorat. uide humilitatem meam, et eripe me, quia legem tuam non sum oblitus, promissam salutem aduentus tui. Iudica iudicium meum, et redime me propter eloquium tuum. Ut uerum illud uniuersis non credentibus manifestes, propter eloquium tuum eripe me. Longe est a peccatoribus salus, siue qui uenturum non credunt, seu qui iam uenisse non credunt. Longe est utique salus ab eis, quia iustitias tuas non exquisierunt. Tue autem miserationes multe sunt, Domine, cum non requirentes  te requiris, cum contemptores tuos exaudis. Quia ergo illis misericordiam exhibes qui testimonia tua non exquisierunt, quanto magis et mihi miserere, qui a testimoniis tuis non declinaui. Hoc, ut sepe dicimus, chorus sanctorum omnium protestatur, qui et adiecit: uidi non seruantes pactum, et tabescebam, quia iustitias tuas non custodierunt: quomodo distabuit Moyses in populo preuaricatore; quomodo Phinees, quomodo Chaleb filius Iephone, quomodo iehsu Naue filius, quomodo Samuel in Saule. Omnis ergo chorus sanctorum ante aduentum Domini, uidens non seruantes pactum, tabescebat, et dicebat Domino: uide quia dilexi legem tuam, in tua misericordia uiuifica me. Hoc autem, quod diximus sepenumero, sanctorum ab Abel usque ad Mariam et  Ioseph omnes quidem in lege ueteri placuerunt, usque ad Abraham, legem nature seruantes, ab Abraham usque ad Moysen legem nature et circumcisionis, a Moyse usque ad Dominum Iesum Christum legem nature, circumcisionis et legis; omnes hi iam tunc ex semetipsis fundamentum Ecclesie constituebant, cuius dedicatorem et adimpletorem Dominum exspectabant, qui compleret quod iurauerat seruo suo Abrahe, quod in semine eius hereditaret omnes gentes. Hic chorus omnium sanctorum iam Dei Filium ex ore Patris didicerat natum, ut euidenter diceret Patri: Principium uerborum tuorum ueritas. Quid minus hic quam Euangelia declarauit. In his ergo iam tunc Christus cum Patre et Spiritu sancto regnabat. Non enim poterat fieri ut cuperent eum  et confiterentur eum, nisi mentis sue oculis eius pulchritudinem aspexissent. In ipsis ergo iam Ecclesia Christi ita que sunt futura preloquitur, ut preterita enarrare uideatur: Principes, inquit, persecuti sunt me gratis, sed, contempta persecutione eorum, a uerbis tuis formidauit cor meum. Eis scilicet uerbis quibus dixisti: Nolite timere qui occidunt corpus, sed eum qui potest corpus et animam perdere in gehennam . Habens ergo in uerbis tuis timorem et letitiam, sicut qui inuenit spolia multa, tempore quo iniquitatem odio habui, id est, idolis sacrificare contempsi, et uidens iniquitatem, abominatus sum, ita ut suppliciis diuersis maceratus excederem. Tunc utique septies in die laudem dixi tibi, cum in septiformi  Spiritu septem Ecclesiis textum superioris fabrice exstruebam. Sicut enim diximus in ueteribus sanctis Christum in fundamento Ecclesie operatum, ita in menibus nouis operatum per quos unus eiusdemque fundamenti usque ad finem seculi arces exsurgunt; in quibus pax multa diligentibus nomen tuum, Domine, et non est illis scandalum; in quibus exspectatur salus tua, Domine, et mandata custodiuntur; in quibus intrat postulatio nostra in conspectu tuo, Domine, et secundum uerbum tuum libera nos; in quibus eructant labia nostra hymnum, cum docemur iustificationes tuas; in quibus pronuntiat lingua nostra eloquia tua, et docetur quod omnia mandata tua sint equitas; in quibus manus tue, ille que in cruce fixe fuerunt, ipse saluos nos faciunt, si mandata tua  diligimus, et concupiscimus salutare tuum, et lex tua meditatio nostra est. Credentes quod etiam corpore nostro uiuet anima nostra, et laudet te; credentes quod iudicia tua adiuuent nos. Confitentes quod errauimus, sicut ouis illa que periit, rogantes ut requiras eam, et humeris imponens, gregi applices permanenti secundum promissum tuum, Domine Iesu Christe, qui regnas cum Patre et Spiritu sancto, per omnia secula seculorum.



PSALMUS CXIX.



Canticum graduum.

Ad Dominum cum tribularer clamaui, et exaudiuit me. Domine, libera animam meam a labiis iniquis, et a lingua dolosa. Quid detur tibi, aut quid apponatur  tibi ad linguam dolosam. Sagitte potentis acute, cum carbonibus desolatoriis. Heu mihi! quia incolatus meus prolongatus est: habitaui cum habitantibus Cedar, multum incola fuit anima mea. Cum his qui oderunt pacem eram pacificus; cum loquebar illis, impugnabant me gratis.



COMMENTARIUM.

Cantica graduum cantica ascensionum sunt. ueluti si alicui qui in foueam ceciderit, ponatur scala, ut inde ascendendi capiat facultatem. In fouea itaque captiuitatis cum populus Isreliticus deuenisset, cum tribularetur clamaui ad Dominum, et exauditus est, unde et plorat, dicens: Heu me! quia peregrinatio mea longa facta est. Et adiecit: Habitaui cum habitantibus Cedar. Cedar unus ex filiis Isrel fuit  qui obtinuit solitudinem in regione Orientis, que a deserto Palestine usque ad terras Persarum extenditur, in qua parte nunc Saraceni habitant, quorum pater Cedar filius Ismel esse reperietur lectione Geneseos. Hi odientes pacem eousque probantur, ut nunquam cum gente aliqua fedus inierint pacis, ex quo orti sunt usque ad presentem diem. Quam gentem ego demonibus comparans, ad meum captiuum accedo: fugiensque moras historice narrationis, ei qui cecidit in peccati foueam istum psalmum expono; dico ei: Tribulare, quia male letatus es. Et cum tribulantem te fecerit penitentia, clama ad Dominum, credens quod te exaudiat; dic ei: Libera animam meam a labiis iniquis, et a lingua dolosa.  Dicunt ei demones: Et cum in cloaca deiecerim peccatorem, interim modo differto clamorem, restat tibi tempus quo possis ascendere. Hos populos idcirco seminant, ut qui eos audierit, dum sperat exspiret. His labiis dolosis et huic lingue nequissime prepara sagittas potentes, orationibus temperatas, et ieiuniis acutas, cum carbonibus diuino igne succensis. Applica te ad gradum et pone ascensiones in corde tuo, a conualle fletus ad montem refugii. Et non solum tu ipse moras non innectas, sed illatas excogita. Et flebili uoce te moratum in peccatis inter suspiria ingemisce. Heu me! quia incolatus meus prolongatus est: habitaui cum habitantibus Cedar. Cum his habitaui qui mihi cum uerbo Dei ne pacem facerem persuadebant, ibi multum incola fuit anima  mea. Bene posuit animam. Caro enim quia de terra est, ubicunque fuerit, in terra sua est. Ego tamen, licet cum his qui oderant pacem consisterem, cum uerbo tamen Dei eram pacificus. Et cum loquebar illis, quod uellem ad gradum ascensionis accedere, illi expugnabant me gratis. Mox enim ut ceperit peccator ad penitentiam conuolare, et a fouea mortis ad uite superne montem conscendere, expugnationes demonum quod sit passurus, agnoscat, si credit sibi uere a Dei sapientia dictum: Cum accesseris ad seruitutem Dei, sta in timore et tremore [iustitia], et prepara animam tuam ad tentationem . Quod sciens Dominus, in eo sermonem nostrum orationis nostre inclusit, ut clamemus: Ne nos patiatur induci in tentationem, sed liberet nos a malo , qui regnat in secula seculorum. Amen.



PSALMUS CXX.



Canticum graduum

Leuaui oculos meos in montes, unde ueniet auxilium mihi. Auxilium meum a Domino, qui fecit celum et terram. Non det in commotionem pedem tuum, neque dormitet qui custodit te. Ecce non dormitabit neque dormiet qui custodit Isrel. Dominus custodit te, Dominus protectio tua, super manum dexteram tuam. Per diem sol non uret te, neque luna per noctem. Dominus custodit te ab omni malo, custodiat animam tuam Dominus. Dominus custodiat introilum tuum et exitum tuum, ex hoc nunc et usque in seculum.



COMMENTARIUM.

Centesimi uicesimi psalmi ascensus patet: Leua oculos tuos ad montes. Quid moraris in conuallibus? Crede quia si leuaueris oculos tuos ad montes, euades mortem et uitam inuenies. Si tamen leuaueris oculos tuos ad montes, et tuleris eos a contemplatione eorum de quibus dictum est: Oculos suos statuerunt declinare in terram , id est, statuerunt deorsum terrena despicere, terram deligere. Nobis autem clamat Apostolus: Que sursum sunt querite, que sursum sunt sapite . Et sacerdotalis uox ad percipienda mysteria nobis omnibus clamat: Sursum cor. Noli ergo timere, non tuis uiribus derelinqueris, si ascendere cogitaueris, ueniet  tibi auxilium a Domino, qui fecit celum et terram; tu tantum non des in commotionem pedem tuum, id est, non uolo non ascendendi consilium sumas, sed incunctanter ascende. Quia non dormit qui custodit te. Ipse etiam protectio tua erit super manum dexteram tuam, id est, porriget tibi manum ascendere cupienti, prestabit tibi ut non uraris a sole per diem, prestabit tibi ut lux solis non tibi concupiscentie ignem exagitet, neque uraris stimulo. Si enim ex animo ad auxilium Dei conuolaueris, ipse custodit te ab omni malo, et corpus tuum custodit, custodit etiam et animam tuam Dominus. Ipse custodit introitum tuum ad penitentiam, et exitum tuum de corpore ex hoc, id est, ex hoc die quo ex fide conuerteris. Ipse iam custodit te Dominus iehsu  Christus, qui regnat in secula seculorum. Amen.



PSALMUS CXXI.



Canticum graduum.

Letatus sum in his que dicta sunt mihi, in domum Domini ibimus. Stantes erant pedes nostri, in atriis tuis, Ierusalem. Ierusalem que edificatur ut ciuitas, cuius participatio eius in idipsum. Illic enim ascenderunt tribus, tribus Domini, testimonium Isrel ad confitendum nomini Domini. Quia illic sederunt sedes in iudicio, sedes super domum Dauid. Rogate que ad pacem sunt Ierusalem, et abundantia diligentibus te. Fiat pax in uirtute tua, et abundantia in turribus tuis. Propter fratres meos et proximos meos, loquebar pacem de te. Propter domum Domini Dei nostri, quesiui  bona tibi.



COMMENTARIUM.

Secundum gradum ascendisti, accede ad tertium. Bona tibi in isto gradu promissa sunt, si credis; sume psalmum et exprime canticum. Tunc te scimus credidisse, si letatus fueris in his que dicta sunt tibi. Et relinquens conuersationem peccantium, in domum Domini ieris, et ibi stantes fuerint pedes tui in atriis Ierusalem, ubi edificatio in muris ciuitatis future exstruitur. Ad quam ascenderunt tribus Domini in testimonium Isrel. Tribus Domini duodecim apostoli cognoscuntur, qui priores ascenderunt hos montes ad confitendum nomini Domini Iesu Christi, et ibi sederunt sedes in iudicio, sedes super domum Dauid. Rogantes que ad pacem sunt Ierusalem, et  abundantia diligentibus te, id est, diligentibus Ierusalem. Ibi enim confirmata est pax Christi, que in toto mundo diffusa est. Ibi eis dictum est: Pacem meam do uobis ; ipsi ciuitati dicit Dominus iehsu Christus: Propter fratres meos et proximos meos: Qui sunt fratres, inquit, mei  et proximi mei, nisi isti, inquit, qui faciunt uoluntatem Patris mei? Propter ipsos ergo loquor pacem de te; promittam in celis, ubi uere edificaris ut ciuitas, promittam quod sit mihi participatio in idipsum. Et mecum in ea regnabunt fratres mei et proximi mei. Propter domum etenim Dei mei quesiui tibi bona, bona eterna, ut ciues tui tecum non temporaliter, sed perpetualiter regnent. Ipsi gloria qui ista repromisit,  qui regnat cum Patre et Spiritu sancto in secula seculorum. Amen.



PSALMUS CXXII.



Canticum graduum.

Ad te leuaui oculos meos, qui habitas in celis. Ecce sicut oculi seruorum in manibus dominorum suorum, Sicut oculi ancille in manibus domine sue, ita oculi nostri ad Dominum Deum nostrum, donec misereatur nostri. Miserere nostri, Domine, miserere nostri, quia multum repleti sumus despectione. Quia multum repleta est anima nostra: opprobrium abundantibus et despectio superbis.



COMMENTARIUM.

Paulatim a montibus pertingamus celos. Nam si iam leuauimus oculos ad montes, et letati sumus in  omnibus que dicta sunt nobis, leuemus nunc oculos nostros ad celos, immo ad eum qui habitat in celis. Ideo enim ascensionum cantica decantamus, ut paulatim a peccatorum foueis ascendamus. Recordemur nos seruos, quia creati ab eo sumus; seruos, quia creati et redempti probamur. Et sicut oculi seruorum ad dominum, aut sicut oculi ancille ad dominam, ita oculi nostri ad Dominum Deum nostrum, donec misereatur nostri. uerum quia in opprobrio iacemus demonum superborum, et uolentibus nobis euadere crimina, uitia et peccata, nostra opera aduersantur, ideo rogamus: Miserere nostri, Domine, miserere nostri. Quia multum repleta est anima nostra opprobrio abundantium, eorum qui in malitia exabundant. Et despectiones nobis superborum exagitant,  quibus necessitatibus tuam credimus solam misericordiam subuenire, qui regnas in secula seculorum. Amen.



PSALMUS CXXIII.



Canticum graduum.

Nisi quia Dominus erat in nobis, dicat nunc Isrel, nisi quia Dominus erat in nobis. Cum exsurgerent homines in nos, forte uiuos deglutissent nos. Cum irasceretur furor eorum in nos, forsitan aqua absorbuisset nos. Torrentem pertransiuit anima nostra, forsitan pertransisset anima nostra aquam intolerabilem. Benedictus Dominus qui non dedit nos in captionem dentibus eorum. Anima nostra sicut passer erepta est de laqueo uenantium. Laqueus contritus est, et nos liberati sumus.  Adiutorium nostrum in nomine Domini qui fecit celum et terram.



COMMENTARIUM.

Quidquid martyribus in persecutionibus fecerunt homines increduli, hoc nobis, si tamen exhibemus Deo seruitium, in tentationibus inuisibiles faciunt inimici. Cum ergo illorum uisibiles legeris, pugnas tuas inuisibiles cogita. Et ita tu animo contradicito spiritui quod iniustum est suggerenti, sicut illi homini sacrificium persuadenti. Unde illi uicerunt, inde uince. Illorum uictoria mors fuit, tua uictoria uita sit; et persuasio ibi et uis operata est, pone quod et tecum sic agatur, et persuasio tecum et uiolentia preliantur, quanquam sola persuasio tecum agat, o  magister christianissime. Si enim iusto iudicio mecum loqueris, soli persuasioni fateberis repugnare; sed concedo et persuasionem tecum et uiolentiam demonum colluctari. Habes unde uincere, parata sunt adminicula, incipe preliari, Dominus tecum. Immo Dominus in te sicut in illis fuit, qui post uictoriam istam psalmum Domino cecinerunt, dicentes: Nisi quod Dominus erat in nobis, dicat nunc Isrel, nisi Dominus erat in nobis. Dum insurgerent homines in nos, forte uiuos deglutissent nos. Dum irasceretur animus eorum aduersum nos. Quare non irascerentur? Cur illi suis contradictionibus repugnabant, et non timebant minantes, cedentes, torquentes, et ipsam uitam multis et exquisitis suppliciis auferentes? Pone quod et tecum sic agatur. Ferio  ungulam cordis, ferio mentis iniurias: non consentio, clama. Illi enim offerunt opportunitatem peccandi, suauitatem alloquii, elegantiam mulieris, occasiones lucrorum, pietatem actionis carnalis. Pium est ut iudicem uideas, ut causam defendas, ut libellum porrigas, preces effundas, interim prandeas; hodie letus dies sit, hac nocte non sunt uigilie, et cetera quibus inermis efficitur preliator. Noli credere, seduceris: experto crede quod loquitur, ora, uigila, clama, tene propositum, martyrum pedissequum profiteris. Clama ad singula: Non consentio, et erit Dominus tecum, per quem anima tua eripitur de laqueo uenantium, ut cum sanctis suauiter psallas: Laqueus contritus est, et nos liberati sumus. Adiutorium nostrum in nomine Domini, qui fecit celum et terram. Ipsi gloria  in eternum. Amen.



PSALMUS CXXIu.



Canticum graduum.

Qui confidunt in Domino sicut mons Sion, non commouebitur in eternum qui habitat in Ierusalem. Montes in circuitu eius, et Dominus in circuitu populi sui, ex hoc nunc et usque in seculum. Quia non relinquet Dominus uirgam peccatorum super sortem iustorum, ut non extendant iusti ad iniquitatem manus suas. Bene fac, Domine, bonis et rectis corde. Declinantes autem in obligationes adducet Dominus cum operantibus iniquitatem, pax super Isrel.



COMMENTARIUM.

Qui confidit in imperatorem, militet in circuitu  eius; qui confidit in potestatibus mundi, apparitores in tuitione eius; qui confidit in facultatibus suis, nummi in manu eius. Qui confidit autem in Domino, montes sunt in circuitu eius; qui sic confidit sicut mons Sion, qui secundum legem Dei; de Sion enim procedit lex. Ergo qui catholicam fidem tenens confidit, non commouebitur in eternum; nulla secta, nulla heresis, nullus disputator eum a rectiori tenore detorquet; montes sunt in circuitu eius, et Dominus in circuitu populi sui, hoc est, testimonia Scripturarum sanctarum in circuitu eius, pro defensione simplicis populi, quem Christus suo sanguine comparauit. Ipse Dominus in circuitu populi sui ex hoc tempore quo pro eis passus, ut ipse ait, usque  ad consummationem seculi ; ipse non derelinquet uirgam hereticorum, super sortem catholicorum. Egreditur enim uirga legis nostre de manu legislatoris, et effecta draco deuorauit uirgam eorum, ut non extendant orthodoxi ad heresim uanam sanctas manus suas, id est, opera sua hereticis non extendant. uerum quia sunt aliqui quorum cor illi peruertunt, sanctus Spiritus pro rectis corde orat. Declinantes in anathematis obligationem adducet in diem iudicii cum operantibus iniquitatem. Sit pax in Isrel per Dominum nostrum Iesum Christum, qui regnat in unitate Deitatis cum Patre et Spiritu sancto, per uniuersa secula seculorum. Amen.



PSALMUS CXXu.



Canticum graduum.

In conuertendo Dominus captiuitatem Sion, facti sumus consolati. Tunc repletum est gaudio os nostrum, et lingua nostra exsultatione. Tunc dicent inter gentes: Magnificauit Dominus facere cum eis. Magnificauit Dominus facere nobiscum, facti sumus letantes. Conuerte, Domine, captiuitatem nostram, sicut torrens in austro. Qui seminant in lacrymis, in exsultatione metent. Euntes ibant et flebant, mittentes semina sua. uenientes autem uenient cum exsultatione, portantes manipulos suos.



COMMENTARIUM.

Cantica graduum sunt porte celi patentis. Iacob requiescens uidet in uisione sua Dominum super caput, celis patentibus, accubantem, cuius superiora  in celum incumbunt, per que respicit Dominus, inferiora in terra sunt ubi dormiuit homo. Quid istius scale ascensus ad Dominum dicit? Benefac, Domine, bonis et rectis corde. Audierunt enim sibi a sacerdotibus clamari: Sursum cor, et dixerunt Deo: Ad te leuaui oculos meos, qui habitas in celo ; ascendite, quia benefacit Dominus bonis et rectis corde. Declinantes autem et discedentes a Deo adducit in obligationem, et deputat cum operantibus iniquitatem. Surge, Isrel, qui dormisti euigila. Unge lapidem angularem oleo letitie, pax tecum. Filii enim tui de captiuitate liberati per Christum, istud canticum graduum cecinerunt, dicentes: In conuertendo Dominus captiuitatem Sion, facti sumus sicut consolati. Gradatim a tribulatione primi cantici ad gaudium  ascendimus, et qui ibi seminauimus lacrymas, hic gaudia metemus, et qui ibi captiui gemebamus, dicentes: Heu me! quia incolatus meus prolongatus est , hic repletur gaudio os nostrum, et lingua nostra exsultatione. Ecce enim dicunt inter gentes: Magnificauit Dominus facere cum illis. Magnificauit Dominus facere nobiscum, facti sumus letantes. Memores esse debemus, quia diximus edificationi nostre applicare omnia, que mystico tractu, aut ad Dominum ducunt, aut ad eius martyres trahunt. Notum est enim omnibus sanctis ista competere. Ad nos uero ab eorum passione riuum ducentes, captiuitatem nostram per penitentiam euasisse gratulemur, credentes quod magnificet Dominus facere nobiscum;  et unde nos ei exhibuimus flentes atque tristantes, inde nos faciat ipse letantes atque gaudentes. Si enim lacrymas seminauimus penitentie, fecunda sine dubio messis nobis indulgentie orietur, ex qua exeuntes de corpore, uenientes ad Dominum in exsultatione, erimus cum sanctis portantes manipulos nostros. Nam ubi illi gaudebunt coronati, nos exsultabimus liberati, per Dominum nostrum Iesum Christum qui regnat in secula seculorum. Amen.



PSALMUS CXXuI.



Canticum graduum Salomonis.

Nisi Dominus edificauerit domum, in uanum laborauerunt qui edificant eam. Nisi Dominus custodierit ciuitatem, frustra uigilat qui custodit eam. uanum est  uobis ante lucem surgere; surgite postquam sederitis, qui manducatis panem doloris. Cum dederit dilectis suis somnum ecce hereditas Domini, filii; merces, fructus uentris. Sicut sagitte in manu potentis, ita filii excussorum. Beatus uir qui impleuit desiderium suum ex ipsis, non confundetur cum loquetur inimicis suis in porta.



COMMENTARIUM.

Multi istius psalmi male explanantes principia, otium predicant pro labore. Aiunt namque casso certamine sanctos homines studiis occupari. Sed et uana spe, suis aliquid hominem nisibus impetrare, et ex medicamento uulnus faciunt, hoc modo dicentes: Nisi Dominus edificauerit, in uanum edificas. Nisi Dominus custodierit, in uanum uigilas. Poteram laciniosa  disputatione edificationis huius, et fundamenta, et parietes, et tecta, et menia demonstrare; sed alio proposito res agitur. Egimus enim ab initio, ut breuiter strictimque loqueremur, tamen parumper circumeo, et cito ad te redibo qui psalmum exspectas. Ab initio seculi quicunque sancti uixerunt, ciuitatem Domino construxerunt. Siquidem ciuitatis future menia sancti erunt. Aedificauit Abel, Enoch, Ne, Abraham, Isaac, Iacob, Ioseph, Moyses, Iesu Naue, et omnes sancti edificauerunt domum, et custodierunt ciuitatem. Sed nisi Dominus, id est, Dei Filius ueniens edificasset omnia que illi edificauerant . Si ergo illis fundamenta mittentibus, et parietes edificantibus non uenisset,  qui tecta construeret, et omnia intus ornaret, illi in uanum laborauerant edificantes domum. Denique hodie Synagoga ideo uana est, quia edificia parietum habet, et tectum non habet, et in protectione Dei celi non commoratur. Habet parietes quos edificarunt sancti, sed tectum non habet quod Christus expleuit. Habet limen, sed in limine agni sanguinem non habet. Dum ceperit pluere super peccatores laqueum ignis et sulphuris, isti sine tecto patent huic pluuie. Dum ceperit angelus percutere primitias, isti sanguine agni percussorem angelum non euadunt. Quid ergo edificatis, Iudei? Quid, heretici, uigilatis? Sine causa hec facitis, quia uobiscum nec edificat nec uigilat Dominus. uos autom, orthodoxi, Christum  in incorruptione amantes, nolite timere, securi edificate, quia uobiscum edificat Dominus. Dei enim estis edificatio, Dei cultura estis , uigilate, quia non solum uobiscum uigilat, sed dormientes excitat, dicens: uigilate mecum, uigilate et orate, ne intretis in tentationem . Tale est quale si dicat: In uanum uigilaretis si ego non uigilarem uobiscum. Nunc autem satis iniquum est ut, me uigilante uobiscum, uos somno occupemini. Unde et Apostolus clamat: Aedificate alterutrum . uana ergo esset edificatio, si Dominus non edificaret. uane uigilie, si Dominus non custodiret; Dominus custodit, et uane non sunt. In uanum est uobis ante lucem surgere, id est, lux Christus est, et uos qui ante eum surgitis, uanum est uobis ante eum surgere, qui  manducatis panem doloris. Nisi enim ille uenerit qui panem gaudii tribuat, uos in uanum surrexistis. Quando autem ueniet? Cum dederit, inquit, dilectis suis somnum, hoc est, tunc ueniet, quando isti qui nunc sancti sunt-somnum pacis acceperint. Ut quid ueniet? Ut in resurrectione hereditas Domini demonstretur, in qua omnes filii Dei accipiunt hereditatem, si tamen filii uentris eius fuerint, id est, si in fonte catholice fidei fuerint baptizati. Ubi est uenter Ecclesie, qui illi filios parit, qui, sicut sagitta de manu potentis excussa, sic uulnerant inimicum, quando implent desiderium suum in bonis, ut non confundantur dum exeunt de corpore. Tunc enim inueniunt inimicos suos in porta, cum egrediuntur corpus in quo diabolum superarunt. Notandum tamen  est quia in titulo sic habet, Canticum ascensus domus Salomonis, ut historicum sensum teneas tu hodie, dictum tunc Salomoni: O prudentissime Salomon! fabricas quidem domuin Deo, sed nisi Dominus edificauerit domum, sicut ipse dixisti, quia edificat sapientia sibi domum, et ponet [excidet] columnas septem . Nisi ergo ipse qui sapientia dicitur edificauerit domum, tu in uanum laborasti. Nam in domo quam edificasti lapis super lapidem non relinquetur. Domus autem quam edificat Dominus ascendit in celos, et in ea gloriabitur Rex Dominus in secula seculorum. Amen.



PSALMUS CXXuII.



Canticum graduum.

Beati omnes qui timent Dominum, qui ambulant in  uiis eius. Labores manuum tuarum quia manducabis; beatus es et bene tibi erit. Uxor tua sicut uitis abundans in lateribus domus tue. Filii tui sicut nouelle oliuarum in circuitu mense tue. Ecce sic benedicetur homo qui timet Dominum. Benedicat tibi Dominus ex Sion, et uideas bona Ierusalem omnibus diebus uite tue. Et uideas filios filiorum tuorum pacem super Isrel.



COMMENTARIUM.

Nihil ualet si timeas Dominum, quia et demones eum timent. Sed beatus eris si sic timeas Dominum, ut ambules uiam eius. Si enim ambulaueris in uiam eius, id est, in fidem catholicam, ibi labores fructuum tuorum manducabis, carnem filii hominis, ut, habens  uitam manentem in te, beatus sis, et bene tibi erit. Tunc uxor tua, id est, caro tua, sicut uitis abundat in lateribus domus tue, tunc, inquam, quomodo uitis profert botryones, ita ex actibus corporis tui proficiunt filii tui; et te sicut uite proficiente in sanguine Christi, illi sicut nouelle oliuarum proficiunt in circuitu mense tue, ubicunque conuiuium illis uerbis Dei exhibueris. Sic enim benedicetur omnis homo qui timet Dominum, id est, qui sic egerit, sic benedicetur, ut dicatur ei a Spiritu sancto: Benedicat te Dominus ex Sion, id est, ex Ecclesia sua, et uideas bona Ierusalem omnibus diebus uite tue. Et sicut tu Deo filios genuisti, ita filii tui generent, ut uideas in conspectu Domini filios filiorum tuorum, cum acceperit pacem Isrel, cum accesserit tempus hoc belli,  et uenerit tempus pacis. Gloria Aeterno, qui regnat in secula seculorum. Amen.



PSALMUS CXXuIII.



Canticum graduum.

Sepe expugnauerunt me a iuuentute mea, dicat nunc Isrel. Sepe expugnauerunt me a iuuentute mea, etenim non potuerunt mihi. Supra dorsum meum fabricauerunt peccatores, prolongauerunt iniquitatem suam. Dominus iustus concidet ceruices peccatorum, confundantur et conuertantur retrorsum omnes qui oderunt Sion. Fiant sicut fenam tectorum, quod priusquam euellatur exaruit. De quo non impleuit manum suam qui metet, et sinum suum qui manipulos colligit. Et non dixerunt qui preteribant: Benedictio Domini super  uos, benediximus uobis in nomine Domini.



COMMENTARIUM.

Non patitur pugnam, nisi in iuuentute positus. Tu ergo qui, secundum explanationem nominis Isrel, uidere incipis Deum per munditiam cordis, pugnas necesse est ut demonum patiaris. Sed securus esto, quia sic pro te Dominus pugnat, ut concidat ceruices eorum, si tamen tu non cessaueris preliari, ut possis dicere: Non potuerunt mihi, licet super dorsum meum fabricauerunt peccatores; id est, licet pondera grauia tribulationum super me ponentes, incuruauerint me, et prolongauerint iniquitates suas, id est, moras fecerint in afflictionibus suis, quibus me tribulauerunt. Dominus autem iusto iudicio suo concidet  ceruices eorum. Habeant partem cum eis Pharisei et heretici omnes, qui odiunt Sion, id est, qui odiunt Ecclesiam Christi. Fiant sicut fenum tectorum, uel edificiorum, quod priusquam euellatur arescit. Hoc loco tectum uel edificium nominat, quia maxime partes hereticorum ad personas altas uadunt, ubi quasi falces fena secantium sacerdotum euadant, sed sic ibi antequam euellantur arescent. Non enim implet manum suam ex eis qui metet uerba eorum, nec sinus suos implent ii qui manipulos eorum colligunt. Ex omnibus enim qui preteribunt ab apostolis sancti usque hodie, siue qui sunt, seu qui preterierunt nullus eos benedixit in nomine Domini. Et qui a B. apostolo Petro, aut ab apostolis, uel a posteris  eorum benedictionem non accepit, et sic plebeculas docuit quas decepit, quia benedictionem usurpauit, maledictionem incurrit, per quam priusquam euellatur, id est, priusquam moriatur arescit, id est, dum uiuere uidetur in corpore, iam in spiritu aruit: a quibus nos separati, fidem catholicam integerrime continentes, uitam inuenimus eternam per Iesum Christum Dominum nostrum, qui regnat in secula seculorum. Amen.



PSALMUS CXXIX.



Canticum graduum.

De profundis clamaui ad te, Domine, Domine exaudi uocem meam. Fiant aures tue intendentes in uocem deprecationis mee. Si iniquitates obseruaueris, Domine, Domine, quis sustinebit? Quia apud te propitiatio est, et  propter legem tuam sustinui te, Domine. Sustinuit anima mea in uerbo eius, sperauit anima mea in Domino. A custodia matutina usque ad noctem, speret Isrel in Domino. Quia apud Dominum misericordia, et copiosa apud eum redemptio. Et ipse redimet Isrel ex omnibus iniquitatibus eius.



COMMENTARIUM.

Penitens meus in bono iam positus preteritos clamores recolit. Audi enim sibi uirum sapientem dicentem: Fili, peccasti, ne adiicias iterum, sed et pro pristinis deprecare. Ille seruus utilis est, qui culpas suas semper recolit. Non enim bonam patientiam et misericordiam Domini sui aliter memorabitur, nisi suam impatientiam et iniquitatem fuerit recordatus: illud feci, illud gessi, contra iussionem Domini mei. Domine,  si uelles considerare contemptum nostrum, olim delesses mundum, sed satis apud te propitiatio est: propter legem tuam sustinui te, Domine. Nam recesseram a te, non te exspectaram, sed lex tua mihi dixit de te, quia nullum perire uis, sed omnes homines saluos uis facere [fieri] . Propterea sustinuit anima mea uerbum tuum, id est, uenientem Filium tuum, qui promittitur ad hoc uenire, ut tollat peccata mundi. Hic ueniet a custodia matutina. Custodia una, quarta pars noctis est. Ergo prima custodia a uespere incipit; secunda ad medium noctis attingit; tertia pullorum cantus transit; quarta uigilia matutina, que in ortum luminis adimpletur, in qua custodia matutina natum Dominum nostrum angeli pastoribus nuntiarunt. Sed nos dicamus uigiliam matutinam  luce nascente memoratam, in qua luce usque ad noctem, id est, usque cum finem accipiat, usque tunc speret Isrel in Domino, uel quandiu ipse homo est in corpore speret, quia est apud Deum misericordia. Agat penitentiam, cesset a peccato usque ad uesperum sui ab hora matutina, ex quo ei illuminatio orta est Saluatoris. Nullo modo peribit si cessauerit a peccato et penituerit, quia grandis apud Deum misericordia, et ipse redimet Isrel. Alium enim non redimet, nisi Isrelem, id est, nisi baptizatum non redimet. Nam si forte peniteatur in malis factis quispiam, et in bonis operibus se mirificum prebeat, hic si Isrel non fuerit, si non baptizatus fuerit, non redimitur ab iniquitatibus suis. Sunt enim quidam qui  putant se sine Christo Christianos, cum homo quod bonum fecerit ad honorem suum fecisse doceatur, quod autem bene crediderit, ad honorem pertinet Dei. Magnus ille seruus est, qui de honore suo fortiter gessit, et domini sui honorem neglexit; huic preponetur peccator uilissimus Christianus, qui se credit per fidem ad misericordiam peruenire eius qui regnat in secula seculorum. Amen.



PSALMUS CXXX.



Canticum graduum.

Domine, non est exaltatum cor meum, neque elati sunt oculi mei. Neque ambulaui in magnis, neque in mirabilibus super me. Si non humiliter sentiebam, sed exaltaui animam meam. Sicut ablactatus est super matrem suam, ita retributio in animam meam. Speret  Isrel in Domino, ex hoc nunc et usque in seculum.



COMMENTARIUM.

Usitata uulgo sententia est que dicit iuxta mores domini familiam constitutam. Hec sententia sicut inter dominos et seruos, sic inter Christum et Christianos, si haberet effectum, iure nos Christi famulos diceremus. Ille cum Dominus celi et terre esset, Non rapinam arbitratus est esse se equalem Deo, sed semetipsum exinaniuit, et formam serui suscipiens  dixit: Domine, non est exaltatum cor meum. Age, seruus, iuxta mores domini tui; cum sis natura humilis, quid exaltaris? Iudex ille refertur humilis, nos superbi; ille ingloriosus, nos e contrario gloriosi; ille in magnis non ambulat, nos in magnis personis ambimus, et in eo quod nos adorant aut diligunt nobiles  gloriamur, si tamen diligunt, et non ridiculo abutuntur, quasi ignoremus illud: Os quod nos occultatum est uenientes, in quantum nos laceret abscedentes. Nos autem exhonoramus pauperem, cuius in se personam Christus excepit, et non ambulamus in paruis, sed in magnis et mirabilibus super nos, et cantamus humiliter sentire nos, et non exaltare animam nostram, immemores apostoli hortantis atque dicentis: Tanquam paruuli lac concupiscite, ut in eo crescatis ; quod si faceremus, essemus profecto quasi ablactati super matre sua. Agnoscebat in nobis sua nutrimenta mater Ecclesia, et quasi ablactato Ecclesie sue, ita retribuebat nobis sue Christus caritatis effectum, in quo sperat Isrel, id est, mundus corde, quia ipse est Isrel, quod interpretatur uidens Deum.  Spes enim eius alia non est, nisi ut ad aspectum diuinum attingat. Tunc enim satiabitur, cum ei apparuerit gloria eius qui regnat in secula seculorum. Amen.



PSALMUS CXXXI.



Canticum graduum.

Memento, Domine, Dauid, et omnis mansuetudinis eius. Sicut iurauit Domino, uotum uouit Deo Iacob. Si introiero in tabernaculum domus mee, si ascendero in lectum strati mei. Si dedero somnum oculis meis, et palpebris meis dormitationem. Et requiem temporibus meis, donec inueniam locum Domino, tabernaculum Deo Iacob. Ecce audiuimus eam in Ephrata, inuenimus eam in campis silue. Introibimus in tabernaculum  eius, adorabimus in loco ubi steterunt pedes eius. Surge, Domine, in requiem tuam: tu et arca sanctificationis tue. Sacerdotes tui induantur iustitiam, et sancti tui exsultent. Propter Dauid seruum tuum non auertas faciem Christi tui. Iurauit Dominus Dauid ueritatem et non frustrabitur eam: de fructu uentris tui ponam super sedem tuam. Si custodierint filii tui testamentum meum, et testimonia mea hec que docebo eos. Et filii eorum usque in seculum sedebunt super sedem tuam. Quoniam elegit Dominus Sion, elegit eam in habitationem sibi. Hec requies mea in seculum seculi, hic habitabo, quoniam elegi eam. uiduam eius benedicens benedicam, pauperes eius saturabo panibus. Sacerdotes eius induam salutari, et sancti eius exsultatione exsultabunt. Illuc producam cornu Dauid, paraui  lucernam Christo meo. Inimicos eius induam confusione, super ipsum autem efflorebit sanctificatio mea.



COMMENTARIUM.

Memento, Domine, Dauid, non ut ab obliuione ad memoriam redeat. Deus ab homine commonetur, sed docetur homo qualiter Diuinitas uotis delectetur humanis. Ut, deposita feritate, que iracundias generat, discordias nutrit, superbiam gignit, sub onus Domini mansuescat. Leue onus est, porta mansueta; iugum suaue , trahe, Christiane, hoc. In te recordabitur Dominus, quod ad portanda precepta eius, mansuetum pecus tuum, id est, corpus tuum, et non recalcitrantem exhibes Christo. Memor erit tui Dominus, si mansuetudines tue eius memoriam interpellatione  sancta pulsauerint; si profecisti de mansuetudine, profice de deuotione. Iurauit, inquit, Domino, et uotum uouit Deo Iacob. Audi sollicitudinem uouentis, et ita demum te participem psallentis ostende. Postea enim quam uotum uouit Deo, non intrauit tabernaculum domus sue, non ascendit lectum stratus sui, non dedit somnum oculis, non dormitationem palpebris suis, donec inueniret locum Domino, tabernaculum Deo Iacob. Sollicitudo integra et perfecta tandiu est Deo a promittente seruanda, quandiu inueniat locum Domino. Dominus eternus est, et locus eius temporalis non potest esse. Quid querimus temporalia loca, qui eternum habitatorem inquirimus? Si uero eternum est, quod sollicite et uigilanter inquirimus perpetuum comprobatur, non  cessamus strenuissime querere, quousque quod querimus inuenire mereamur. Quid tamen querit Psalmista sanctissimus uideamus. Locum, inquit, ubi habitet Deus Iacob. Et adiecit: Hanc habitationem, ait, audiuimus in Ephrata. Ephrateus Helcana qui caput regalium uoluminum tenet, pater est Samuelis, in quo audiuimus uocem Domini dicentis: Suscitabo mihi sacerdotem fidelem, qui iuxta cor meum omnia faciat, et ipsi edificabo domum, et ambulabit coram Christo in eternum . Hanc ergo uocem quam tunc in Ephrateo audiuimus, nunc inuenimus in cepis silue, ubi pastores ouium angeli allocuti sunt, dicentes: Nuntiamus uobis gaudium magnum, quod erit omni populo, quia natus est uobis hodie Dominus, qui  est Saluator omnium, et hoc uobis signum erit. Inuenietis puerum inuolutum pannis, et positum in presepio . Hanc ergo habitationem ubi in eternum habitat Deus, indicantibus angelis pastores adepti sunt: et non pastores talium qualium pecudum, sed ouium tantum, nec dormientium, sed uigilantium; et qui non dormientes, sed uigilantes inuenti sunt; neque negligentes, sed solliciti; neque remissi, sed timentes. Denique inde angelus cepit alloqui, ubi timoris agnoscebat terrorem: Nolite, inquit. timere, quasi qui dicat: Quia uigilatis, et estis solliciti circa gregem mansuetudinis, et pascitis in campis pectoris uestri Ibi sunt enim campi silue. Quia ergo custoditis gregem uigilanter, pernoctanter, ne ouem mansuetam, siue patientiam, siue caritatem, siue hospitalitatem,  siue castitatem, et ceteras socias earum, quas pascitis uerbo Dei, quia timetis Dominum gregis, et solliciti estis, ne quid uobis feritas luporum inuadat, iam nolite timere, quia talis pastor natus est, qui. animam suam ponat pro ouibus suis . Nunc interrogamus uos, o pastores! dicite nobis, si inuenistis puerum sicut uobis angeli indicarunt. Ad hec illi respondentes dixerunt: Introiuimus in tabernaculum eius, adorauimus in locum ubi steterunt pedes eius. Certe iacentem in presepio uisuri perrexistis, quomodo stantem uos uidisse testamini: Nos, inquiunt, credentes, stantem uidimus, non iacentem, incredulis et dubiis iacens et pannis inuolutus ostenditur, credentibus rex diadematus demonstratur. Denique tantam coruscationem regie eius dignitatis aspeximus, ut non auderemus  ipsum adorare, sed uestigia illa adorauimus, in quibus steterunt pedes eius. Quid ergo terram adorastis? Terram, inquiunt, sanctam corporis Iesu Christi, in qua terra nobis sunt ostensa uestigia Dei, dum uirgineo fetu editum uideremus infantem, cui angeli choros ducebant, celo terreque per eum pacem fore cantantes. Huic dicimus quotidie: Exsurge, Domine, in requiem tuam. Bequies Dei in Iesu euidens et specialis est, in quo est arca, id est, arcanum sanctificationis eius, per quem apostoli sunt induti iustitia, et sancti omnes exsultant propter Dauid seruum Dei, quia de fructu uentris eius posuit Deus super sedem suam, per quem custodiunt filii eius testamentum Dei, id est, apostoli ex femore Iude secundum carnem uenientes, qui non solum custodierunt testamentum  Domini nostri Iesu Christi, sed et testimonia eius que docuit eos. Nunc filii eorum usque hodie sedent super sedem eorum, habentes et ipsi soluendi ligandique potestatem. Hoc autem eis concessum est, quia recusauit Dominus Synagogam falsitatis, et elegit Sion sanctam, scilicet fidei recte Ecclesiam, quam preelegit prescius in habitationem sibi; in qua est requies Dei in seculum seculi; in qua habitat, quoniam preelegit eam; in qua uidue benedicentur in castitate; in qua pauperes satiantur panibus pietatis; in qua sacerdotes induuntur iustitia; in qua sancti exsultatione exsultant; in qua productum est cornu. Ideo sit regnum Dauid. Ipsa est lucerna que, super candelabro posita, lucet omnibus qui in domo  sunt, id est, qui in fide sunt Iesu Christi: ut e contrario omnis assertio preter hanc lucet quidem in uerbis, et habet materias acclamationis et admirationis humane; sed, sub modio posita, non lucet iis qui in domo sunt, sed quos inuenerit subtus modium. Subtus modium enim degunt, qui mensuram recte fidei utuntur inuersam, qui sunt inimici lucerne, quam Spiritus sanctus per apostolos parauit Christo suo Domino nostro. Inimicos ergo eius induit confusione anathematis, et super Christum floriet sanctificatio eius, per omnia secula seculorum. Amen.



PSALMUS CXXXII.



Canticum graduum.

Ecce quam bonum et quam iucundum habitare fratres  in unum! Sicut unguentum in capite, quod descendit in barbam, barbam Aaron; quod descendit in oram uestimenti eius. Sicut ros Hermon qui descendit in montem Sion. Quoniam illic mandauit Dominus benedictionem, et uitam usque in seculum.



COMMENTARIUM.

In primo cantico graduum positi in captiuitate clamamus tribulantes ad Deum, et exaudit nos. In secundo gradu ad montes oculos leuauimus, unde uenit auxilium Domini, quo custodimur ab omni malo. Tertio gradu ascendentes uenimus ad domum Domini. Quartum gradum aggressi, oculos quos ad montes leuaueramus, tunc leuauimus ad celos. In quinto inuenimus persecutiones hominum, et defensionem Dei. In sexto hereticos declinantes in obligatione,  precipit Dominus tradi. In septimo gradu, facti sumus letantes, qui fueramus ante plorantes. In octauo gradu, edificantem domum sanctam, non habentem maculam neque rugam , inuenimus Christum. In nono gradu uidimus timentes Dominum, et ambulantes in uiis eius. In decimo gradu passi sumus pugnas, et in adiutorio Dei uictoriam cepimus. In undecimo gradu tantam misericordiam Dei inuenimus, ut per ipsam redimeremur ab omnibus iniquitatibus nostris. In duodecimo gradu inuenimus contemptum mundi, in quo non exaltatur cor nostrum. In tertio decimo gradu illum quem in Ephrata audieramus, inuenimus in campis silue. Ibi inuenimus Filium Dei cum sanctis suis exsultatione exsultantem. Ibi paratam lucernam plenam oleo letitie, uincentem obscuritatem  mundi, ut qui erant tenebris urgentibus disiuncti, et per edificationem superbe turris a se inuicem separati, nunc omnes conueniant in unum, ut illud malum consilium Dei consilio probaretur esse correctum. uidens sanctus Spiritus, exclamauit: Ecce quam bonum et quam iucundum habitare fratres in unum! Habent enim unguentum chrismatis, quod descendit de capite in barbam, hoc est, de Christo in uirtutibus. Sicut enim capilli capitis et barbe unguento infunduntur, sic uirtutes omnes, que contra uitia luctantur quotidie, ut uincere ualeant, Christi infunduntur auxilio. Nota tamen Chrismatis sacramenta in unguento capitis, et rorem Hermon descendentem in montem Sion, ad fontis undam aque perennis  extende. Ibi enim mandauit Dominus benedictionem, et eternam uitam usque in secula seculorum. Amen.



PSALMUS CXXXIII.



Canticum graduum.

Ecce nunc benedicite Domino, omnes serui Domini. Qui statis in domo Domini, in atriis domus Dei nostri. In noctibus extollite manus uestras in sancta, et benedicite Domino. Benedicat Dominus te ex Sion, qui fecit celum et terram.



COMMENTARIUM.

Peruenit gradus ad caritatem, et ubi superius iret non inuenit. Nam quidquid egit quartus decimus gradus, in quinto decimo proficit ascendentibus. Ad caritatem enim a discordia fraternitas diuisa reuertitur,  et fiunt omnes boni qui fuerant omnes mali. Modo dicite mihi, quid conuenistis omnes in unum uos, qui fratres nominamini, aut unde estis omnes, fratres, ostendite. De uno, inquit, Patre Christo, et de una matre Ecclesia. Ideo ergo conuenimus in unum, quia nos seruos agnouimus Domini. Datur nobis responsum, et dicitur: Nunc ergo quia in unum conuenistis omnes, benedicite Dominum, omnes, inquit, serui Domini. Et quia potest dici, omnes homines serui Domini sunt, respondit: Ego uobis seruis dico, qui statis in domo Domini, qui meruistis ingredi domum, in qua requiescit Deus cum amicis suis, et epulatur cum apostolis suis. Soli ergo ii benedicent Dominum, qui intus in domo sunt? Non, inquit, soli ipsi, sed et ii qui adhuc in atriis domus consistunt.  Et uos, o catechumeni, et uos, inquit, qui in atriis domus Dei nostri statis, et intus ingredi non audetis, et uos simul extollite manus uestras intus in sancta sanctorum, et simul benedicite Dominum, in uexillo crucis leuantes sanctas manus, sine ira et disceptatione in nocte huius seculi, tanquam luminaria lucentes, ut per uos benedicatur Dominus ex Sion, qui fecit celum et terram, qui regnat in secula seculorum. Amen.



PSALMUS CXXXIu.



Alleluia.

Laudate nomen Domini, laudate, serui, Dominum. Qui statis in domo Domini, in atriis domus Dei nostri. Laudate Dominum quia bonus Dominus, psallite nomini eius quoniam suaue. Quoniam Iacob elegit sibi  Dominus, Isrel in possessionem sibi. Quia ego cognoui quod magnus est Dominus, et Deus noster pre omnibus diis. Omnia quecunque uoluit Dominus fecit in celo et in terra, in mari et in omnibus abyssis. Educens nubes ab extremo terre, fulgura in pluuiam fecit. Qui produxit uentos de thesauris suis, qui percussit primogenita Aegypti, ab homine usque ad pecus. Et misit signa et prodigia in medio tui, Aegypte, in Pharaonem et in omnes seruos eius. Qui percussit gentes multas, et occidit reges fortes. Seon regem Amorrheorum, et Og regem Basan, et omnia regna Chanaan. Et dedit terram eorum hereditatem, hereditatem Isrel populo suo. Domine, nomen tuum in eternum; Domine, memoriale tuum in generationem et generationem.  Quia iudicabit Dominus populum suum, et in seruis suis deprecabitur. Simulacra gentium argentum et aurum, opera manuum hominum. Os habent et non loquentur, oculos habent et non uidebunt. Aures habent et non audient, neque enim est spiritus in ore ipsorum. Similes illis fiant qui faciunt ea, et omnes qui confidunt in eis. Domus Isrel, benedicite Domino; domus Aaron, benedicite Domino; Domus Leui, benedicite Domino; qui timetis Dominum, benedicite Domino. Benedictus Dominus ex Sion qui habitat in Ierusalem.



COMMENTARIUM.

Scala ista cuius caput pertingit in celum quindecim gradus habet in quinque libris Moysi, et in decem preceptis legis: ibi lapis ad caput Iacob unctus est, hic ipsum caput unctum ad ros Hermon destinatum  est, non ad omne ros Hermon. Ros enim montis per circuitum habet descensus; nos ad illud ros attingimus, quod descendit in montem Sion, solum huius roris fontem post unguentum chrismatis requirentes, qui in montem Sion, id est, in altitudinem situs Ecclesie profluit uenis, et ita Trinitatem in una Deitate coniungit, ut et tres uere dicam esse personas, et unam uere dicam esse substantiam. Sic enim laudatur a seruis Dominus. Sic nomen eius uere laudabile predicatur, cum in Trinitate unitas, et in unitate Trinitas ore dicitur, et pectore continetur: tunc asserimus quoniam bonus et benignus est Dominus; nam si sibi maiorem partem Deitatis dicatur Pater assumere, aut gradum sibi supra Filium hominis uindicare, non ut bonus laudatur, sed ut emulus  blasphematur. Nihil ergo in Deo maius est, quia nunquam senescit Pater. Nihil minus in Filio, quia nunquam crescit. Ubi enim maius aliquid et minus est, et maiori defectum minatur grandeuitas, et pollicetur etas minori profectum. His gradibus diuinitas caret, quia non est Deus temporum posterior. Si enim tempora aliqua ante Deum fuerunt, faciunt eum maiorem qui Pater est et minorem eum qui Filius. Si uero ante omnia genitus, tempus illi nequaquam potuit necessitatem imponere, quia ut esset tempus ab eo sumpsit exordium. Sic ergo laus Domini celebratur, in qua laude canendum est, quoniam Iacob elegit sibi Dominus. Hunc, inquit, elegit, qui supplantat uoluptuosum consilium, et hunc habet in possessionem, qui mundo corde studet Deum uidere. Sicut  enim Iacob supplantator dicitur, sic Isrel uidens Deum. Tunc cognoscit quod magnus est Dominus, cum habuerit mundissimum pectus. Quod si mundum non fuerit, magnum illi uidetur hoc seculum, et aut personas mirabitur, aut pulchritudines illicitas stupebit. Cum uero mundus fuerit animus, nichil iudicat admirandum, nisi solum Deum, et hunc pre omnibus diis admirabitur Deum. Quomodo pre omnibus diis? Cautus cantator ausculta. Dii gentium demonia, hi mirari nos uolunt pulchritudines perituras, uerbi causa, in meniis, in personis, in gloriis mundi, in concupiscentiis fugitiuis. Cum ergo pre omnibus hunc Deum nostrum eterna nobis ostendentem amplectimur, tunc eum pre omnibus diis honoramus, illorum  scilicet consilia respuentes, et Dei consilia amplectentes. Ipse enim omnia quecunque uoluit fecit in celo et in terra, in mari et in abyssis. Ipse nobis produxit nubes ab extremis terre, id est, finem facientes terrenis occupationibus; hos ueluti nubes exhibet mundo: propter quod et fulgura in pluuiam fecit, id est, ut in igne fulgureo interficiat inimicum, et unda pluuie abluat poccatorem. Et quis hoc facit? Ille sine dubio, qui producit uentos de thesauris suis, id est, apostolos de sensibus suis. Sicut enim uenti nauibus, ita apostoli animabus. uentis flantibus, naues ad desiderata pertingunt; et apostolis predicantibus, anime ad Christum qui est uere portus, perueniunt. Qui percussit primogenita in cruce positus, et ita percussit, ut non homini, non pecudi crederet esse parcendum.  Quidquid enim Aegyptium est, simul cum principe Aegypti fluctibus mergitur, perit cum Pharaone, et cum omnibus seruis eius. Cum ergo uentum esset ad aquam que nobis salutis uiam aperuit, et omnes qui nos persequebantur operuit, tunc confessi sumus nomen Domini in eternum, et suscepimus memoriale eius, ut sit in nobis in seculum seculi credentes uenturum iudicium, in quo cum iudicauerit uiuos et mortuos, in solis suis consolabitur seruis. Melior enim ibi inuenietur fornicator Christianus, quam castissimus idololatra. Simulacra enim in quibus spem habuit, habentia membra omnia sine sensu, et capsam sine spiritu. Similes illis erunt confidentes in eis, id est, simili incendio conflabuntur, non ut in aliquibus formis deducantur,  sed ut eterno consumantur incendio. Sola domus Isrel in his qui mundo corde uident Deum, id est, in apostolis fundata ipsa liberabitur, in qua domo benedicit Aaron in sacerdotibus, et Leui in ministris cum his qui timent Dominum, id est, cum omni populo Christiano, qui in canticis Dauidicis psallit alleluia, benedicens Dominum ex Sion, qui habitat in Ierusalem. Illam uenturam de celis, prophetis et apostolis concionantibus credimus, in qua regnat Pater cum Filio et Spiritu sancto per uniuersa secula seculorum. Amen.



PSALMUS CXXXu.



Alleluia, alleluia.

Confitemini Domino quoniam bonus, quoniam in eternum misericordia eius. Confitemini Deo deorum,  quoniam. Confitemini Domino dominorum, quoniam. Qui fecit mirabilia magna solus, quoniam. Qui fecit celos in intellectu, quoniam. Qui firmauit terram super aquas, quoniam. Qui fecit luminaria magna, quoniam. Solem in potestatem diei, quoniam. Lunam et stellas in potestatem noctis, quoniam. Qui percussit Aegyptum cum primogenitis eorum, quoniam. In manu potenti et brachio excelso, quoniam. Qui diuisit mare Rubrum in diuisiones, quoniam. Et eduxit Isrel per medium eius, quoniam. Et excussit Pharaonem et uirtutem eius in mari Rubro, quoniam. Qui traduxit populum suum per desertum, quoniam. Qui percussit reges magnos, quoniam. Et occidit reges fortes, quoniam. Seon regem Amorrheorum, quoniam. Et Og regem Basan, quoniam.  Et dedit terram eorum hereditatem, quoniam. Hereditatem Isrel seruo suo, quoniam. Quia in humilitate nostra memor fuit nostri, quoniam. Et redemit nos ab inimicis nostris, quoniam. Qui dat escam omni carni, quoniam. Confitemini Deo, celi, quoniam. Confitemini Domino dominorum, quoniam in eternum misericordia eius.



COMMENTARIUM.

uenimus ad alleluia quod duplex scribitur, in quo illud considero, quod nec caro sine anima, nec anima sine carne poterit Domino confiteri. Duo ergo in unum duo alleluia decantent, ut dum sunt in uno uite huius transitu. confitendi ordinem teneant, dicat caro alleluia suum, dicat anima suum. Duplex homo est, duplex alleluia est. Uterque confitemini  Domino, primo quoniam bonus, et postea bona fuerit confessio fidei nostre. Tunc dicamus: In seculum misericordia eius. Non potest perire confessio eius, qui in isto seculo sua delicta accusat. Inueniet sine dubio pietatem Dei, qui suam ei confessionem obtulerit: si quotidie accipiat confessionem nostram, quotidie suam nobis bonitatem impartit. Et si nos in confitendo non deficiamus, quomodo ille in miserendo cessabit? Peccauimus, negare non possumus, habemus multa peccata. Aliter eis non carebimus, nisi quotidie ut nobis dimittantur. Dominum exoremus. Siquidem eius doctrina sit, Dimitte nobis debita nostra . Confiteamur nos debitores debitori, nam et nos debitores sumus Deo, et Deus est nobis debitor. Rogemus ne exigamur quod debemus. Rogemus  ne reddat quod debet. ue ergo nobis, si quod debemus exegerit. Nihil dicis, quasi non Deus omnipotens, et regna celorum debeat que promisit. ue nobis, si quod debet reddiderit. uerum quia pius est, et Deus deorum est, et Dominus dominorum, quasi qui nichil indiget rogandus est ut dimittat. Sane tu qui misericordiam flagitas, scias quia non inuenies, nisi recte fidei fueris confessione decoratus. Confitere ergo hunc esse Deum tuum, qui fecit celos, in intellectu nostro, ut ipsorum nobis solus pulchrescat aspectus; qui fundauit terram super aquas, ut corpus nostrum unda sacri baptismatis abluatur; qui fecit luminaria duo magna solus, unum in die noui Testamenti, quod sicut sol radiat in lumine agentibus, aliud in nocte iudaica conuersantibus. In nouo enim  aperte quod legitur, sicut in die in ipsa. littera perlustratur a Christo. qui est Sol uerus iustitie. In ueteri autem sub littere tegmine, quasi in nocte positum, a luna, id est, ab Ecclesia manifestatur; ipsa enim est luna que crescit in sanctis, decrescit in peccatoribus, lucet in tenebris ignorantie positis, habet et stellas in gradibus suis. Aliter enim lucet in episcopo, aliter in presbytero, aliter in diacono, et in ceteris clericis, in quibus predicatur Dominus, qui percussit Aegyptum cum primitiuis eorum, terram scilicet superstitionibus plenam cum demoniis, qui in ea degunt: qui ideo primogeniti dicuntur, quia nullus uetustior aut prior in peccato demoniis. Quibus percussis, educitur Isrel de medio eorum.  Quicunque enim uiderit Deum in Christo mundum conciliantem sibi , Isrel factus, utpote Deum uidens, educitur de terra Aegypti quam percussit Dominus. Et quomodo eiicitur? In manu, inquit, forti et brachio excelso. Utique in altitudine crucis eleuato brachio, quo excussit Pharaonem et exercitum eius, id est, in abysso, ubi eterne tenebre commorantur in sinu. Et transducit populum suum in desertum, uidelicet ad consilium ab omnibus curis secularibus alienum: ibi et educit aquam de petra rupis, et percutit aduersus eum armatas gentes multas, id est, cogitationes iniquas, et reges fortes, id est, principes eris huius mundi. Et Seon regem Amorrheorum. Amorrheos Hebraico sermone extraneos interpretantur. Regem ergo Amorrheorum, id est, extraneorum,  interficit Dominus. Et regem Basan. Basan profundum Hebrei dicunt. Et regem ergo profundi, qui nos de superioribus ad inferiora uult ducere, et hunc interficit Christus, et omnia regna eius qui est irrisor interficit; Cham enim irrisor exponitur. Ergo cum hos omnes interfecerit nobis Dominus, tunc dat terram eorum, id est, corpora nostra, in quibus illi regnabant, dat eam nobis in hereditatem: si tamen facti Isrel Deum uidere per fidem, et non per speciem cupiamus. uideat post hec humilitatem nostram, et liberet nos de manu omnium inimicorum nostrorum. Sic enim et in alio psalmo ait, qui liberatum se esse cantauit: Humiliatus sum, inquit, et liberauit me . uideamus isti duo uersiculi qui supersunt, quo intendant. Qui dat escam omni carni.  Et confitemini Deo celi, quasi qui dicat: Celi, testes estis quia omnis caro alitum, hominum, pecudum, atque repentium a Deo pascitur: hoc confitemini uos, o celi, Dominum dare escam omni carni; aut uos homines, Deum celi credite creasse uniuersa, et pascere omnia, que anathemabilis Manicheus denegans, carnem omnem diabolo dicit auctore constare, et eius ministerio ad pinguedinem saginari. Nos autem confiteamur hunc Deum esse celi, qui dat escam omni carni; et sicut iste psalmus fecit, ita faciamus, ut per singula uerba confessionis nostre cantemus: Quoniam in seculum misericordia eius, id est, Dei nostri Patris, et Filii, qui regnat in unitate Deitatis, ante omnia, et nunc, et semper, et per omnia secula seculorum. Amen.



PSALMUS CXXXuI.



Alleluia psalmus Dauid.

Super flumina Babylonis, illic sedimus et fleuimus, dum recordaremur tui, Sion. In salicibus in medio eius suspendimus organa nostra. Quia illic interrogauerunt nos qui captiuos duxerunt nos, uerba cantionum. Et qui abduxerunt nos, hymnum cantate nobis de canticis Sion. Quomodo cantabimus canticum Domini in terra aliena? Si oblitus fuero tui, Ierusalem, obliuioni detur dextera mea. Adhereat lingua mea faucibus meis, si non meminero tui. Si non proposuero Ierusalem, in principio letitie mee. Memor esto, Domine, filiorum Edom, in die Ierusalem. Qui dicunt: Exinanite, exinanite,  usque ad fundamentum in ea. Filia Babylonis misera, beatus qui retribuet tibi retributionem tuam, quam retribuisti nobis. Beatus qui tenebit et allidet paruulos suos ad petram.



COMMENTARIUM.

Babylon confusio interpretatur, et prima confusio non fuit, nisi in parentibus nostris secundum carnem, id est, in Adam et in muliere eius. In ipsis nos sedimus et fleuimus, quousque ueniret qui nos de captiuitate diaboli et ministrorum eius auferret. Hec quidem cum dicimus, non facimus preiudicium prophete predicenti Assyriorum rabiem et barbaricam ferocitatem, qua captiui ducendi erant. Factum est et ducti in Babyloniam, et omnia que Ieremias uir sanctus scripsit. Nobis tamen quando captiuitas euenit  peccatorum, cessamus ab omni usu illo psallendi. Confusi enim sumus, et Babylonia obsidet nos, et non est nobis fiducia aperiendi os in laudibus Dei. Ibi suspendimus organa nostra super flumina Babylonis, super affluentias facinorum. Ibi sunt salices in medio fluminum, uirgulta que ad ligandum faciunt, unde ligantur uites fructifere. O Domine, disrumpe uincula nostra, ut possimus hostiam tibi laudis offerre, quia illic interrogauerunt nos, qui captiuos duxerunt nos, uerba cantionum, et qui abduxerunt nos, hymnum. Aperiamus oculos mentis, et uidebimus nobis demones insultantes post peccatum, et quasi in his uerbis insultationum suarum uoces adhibere: Cantate sicut solebatis, psallite sicut solitum uobis erat. His nos miseri uel si nobis delet flentes  oculos ostendamus, si uoces proferre non possumus. uideant nos plorantes, si non possunt nos audire cantantes: Illic, inquit, sedimus et fleuimus. Ploremus quantum possumus, ut fluminibus lacrymarum nostrarum flumina Babylonia superemus. Suspensa sunt enim organa nostra, defecit uox gaudii, et non possumus cantare canticum Domino in terra aliena positi. Aliena enim a Deo facta sunt corpora nostra, per eos qui captiuos duxerunt nos. uemat nobis in mentem mater nostra Ierusalem, dulcis in castitate, pura in simplicitate, lenis in correptione, munda in conuersatione. uideamus animo quid perdidimus, quid inuenimus, et inter lacrymas exclamemus, dicentes: Si oblitus fuero tui, Ierusalem, obliuioni detur dextera mea. Adhereat lingua mea  gutturi meo, si non meminero tui. Non habebit principium letitia mea, nisi ad te rediero. Et his dictis, mugitum imi cordis, gemitumque reddentes, clamemus ad Deum dicentes: Memento, Domine, filiorum Edom, id est, filiorum Esau. Inimici tui sunt, qui insurrexerunt super nos. Hec res nobis consolationem prebet, quia qui nos captiuos duxerunt, tu eos nunquam dilexisti. Iacob semper dilexisti, et Esau odio habuisti: id est, seruos tuos diligis in specie Iacob quem dilexisti, et filios Edom exhorres in specie Esau quem horruisti. Ecce ii quos odisti et odis, super eos quos dilexisti et diligis regnant. Exsurge, Domine, memor esto impietatis eorum, quibus dicunt sibi inuicem de Ierusalem tua, que in nobis  suam caritatem infuderat; ii inuicem secum agunt, dicentes: Exinanite, exinanite usque ad fundamentum, id est, usque ad fidem eorum pertingite, ne iterum edificent turres fortitudinis a facie inimici . ueni, beate; ueni, Domine Iesu Christe, ueni inuisibiliter contra inuisibiles, et retribue eis retributionem quam retribuerunt nobis; et tene, et allide, non solum ipsos bellatores gigantes, sed et paruulos eorum ad petram tuam, supra quam fundasti Ecclesiam, ita ut non solum crimina illa ingentia, sed etiam paruulum, et quod minus omnibus peccatis esse uidetur, etiam hoc mortifices in nobis: dans nobis consilia ne peccata, statim ubi nata fuerint, allidamus ad petram; et eadem crescere non sinamus, ne dum creuerint, iterato nobis barbaricum  generent. Faciemus hec, si ipse qui est uirtus nostra, suis ita ueris mentes figet definitionibus nostris, cuspidem crucis sue, ut quomodo ad nos peruenerint suggerentes, confundentes abscedant. Si enim ad statuas regum ereas confugientes persequentes euadunt , quanto magis ad crucem confugientes Domini Iesu Christi, a suis aduersariis teneri non possunt, sed per ipsum magis, qui uicit in cruce, et ipsi uictores existunt. Ipsi gloria in secula seculorum. Amen.



PSALMUS CXXXuII.



Psalmus ipsi Dauid.

Confitebor tibi, Domine, in toto corde meo, quoniam  audisti omnia uerba oris mei. In conspectu angelorum psallam tibi, adorabo ad templum sanctum tuum, et confitebor nomini tuo. Super misericordia tua et ueritate tua, quoniam magnificasti super omne nomen sanctum tuum. In quacunque die inuocauero te, uelociter exaudi me, multiplicabis in anima mea uirtutem. Confiteantur tibi, Domine, omnes reges terre, quia audierunt omnia uerba oris tui. Et cantent in uiis Domini, quoniam magna est gloria Domini. Quoniam excelsus Dominus et humilia respicit, et alta a longe cognoscit. Si ambulauero in medio tribulationis, uiuificabis me, et super iram inimicorum meorum extendisti manum tuam, et saluum me fecit dextera tua. Dominus retribuet pro me; Domine, misericordia tua in seculum, opera manuum tuarum ne despicias.



COMMENTARIUM.

Confiteri in toto corde ille se comprobat Christo, qui totas duodecim uncias cordis sui ipsi tradiderit, et superfluis ac labentibus rebus nullam sue mentis concesserit partem. Huius confessio peruenit ad diuinum auditum. Et qui pure in conspectu hominum Deo laudes obtulerat, incipit post depositionem corporis in conspectu psallere angelorum, et adorare templum sanctum, id est, Dominum Iesum Christum, in quo plenitudo Deitatis inhabitat. Confitetur nomini eius, quia in nomine Iesu omne genu flectitur, celestium, terrestrium et infernorum . Quid confitetur nomini sancto? Misericordiam, inquit,  tuam, et ueritatem tuam. Nihil aliud confitetur anima Deo in conspectu angelorum, nisi misericordiam qua redemptus est, et qua eruditus est ueritatem. Quam ueritatem? Hanc sine dubio, in qua magnificatum est super omnia nomen eius sanctum. Nomen enim est hoc quod est super omne nomen . uideamus nunc quo ordine ad hoc possit attingi. In quacunque, inquit, die inuocauero te, uelociter exaudi me. Et quia per infirmitatem suam diminuta est anima mea; tu multiplica eam in uirtute tua. Non enim poterit seipsam eruere anima de muscipulis occultatis, et de foueis cecis, in quibus regnant uitia super eos, qui inciderunt super eis. Ut ergo Domino uitiorum eripiamur, in uirtute Domini confidamus, ut ipse multiplicet animam nostram in uirtute sua. Confiteantur  tibi, Domine, omnes reges terre, id est, omnes apostoli: quia terrenis uoluptatibus imperant, reges terre hoc loco dicti sunt ipsi, qui audierunt uerba ex ore tuo, Domine Iesu Christe. Ipsi etiam cantant in canticis Domino canticum. Duas res canit, unius partis uictoriam, alterius perditionem. Cantent ergo, quia magna est gloria Domini, quando in altis crucis habitans, respexit humilia inferorum, et alta de longe cognouit. Postea enim uidit inferos et longe factus est, non solum a celis, sed ab ipsa terra: abyssi profunda descendens scidit, et quia inde reuerteretur ad superos, et quia a superbis remearet ad celos. Sic ergo alta de longe cognouit, quando ambulantes nos in medio tribulationis uiuificare dignatus est uisitando, et super iras inimicorum nostrorum  extendit manus suas, crucis patibulum perferendo, quando saluauit nos dextera eius. Ipsi dicimus, Domine, retribue propter me. Propter me enim et natus et passus es, Domine; misericordia tua in eternum. Non enim temporali nos beneficio redemisti, sed eterno auxilio tue misericordie liberasti. Opera manuum tuarum non omittas. Opera manuum tuarum sumus, quia factura tua sumus: et quia opera manuum tuarum per opera manuum nostrarum fuerant interempta, manus tue pro peccatis nostris cruci affixe sunt, ut opera sua que per lignum concupiscentie perierant, ipse manus que tunc creauerant, ipse nunc per crucis lignum iterum repararent in passione Domini nostri Iesu Christi, qui regnat cum. Patre et Spiritu sancto, per omnia secula seculorum.  Amen.



PSALMUS CXXXuIII.



In finem psalmus Dauid.

Domine, probasti me et cognouisti me, tu cognouisti sessionem meam et resurrectionem meam. Intellexisti cogitationes meas de longe, semitam meam et funiculum meum inuestigasti. Et omnes uias meas preuidisti, quia non est sermo in lingua mea. Ecce, Domine, tu cognouisti omnia nouissima et antiqua, tu formasti me, et posuisti super me manum tuam. Mirabilis facta est scientia tua ex me: confortata est et non potero ad eam. Quo ibo a spiritu tuo, et quo a facie tua fugiam? Si ascendero in celum, tu illic es; si descendero in infernum, ades. Si sumpsero pennas meas diluculo, et  habitauero in extremis maris. Etenim illuc manus tua deducet me, et tenebit me dextera tua. Et dixi: Forsitan tenebre conculcabunt me, et nox illuminatio mea in deliciis meis. Quia tenebre non obscurabuntur a te, et nox sicut dies illuminabitur, sicut tenebre eius, ita et lumen eius. Quia tu possedisti renes meos, suscepisti me de utero matris mee. Confitebor tibi quoniam terribiliter magnificatus es, mirabilia opera tua, et anima mea cognoscet nimis. Non est occultatum os meum a te quod fecisti in occulto, et substantia mea in inferioribus terre. Imperfectum meum uiderunt oculi tui, et in libro tuo omnes scribentur, dies formabuntur et nemo in eis. Mihi autem nimis honorificati sunt amici tui, Deus, nimis confortatus est principatus eorum. Dinumerabo eos, et super arenam multiplicabuntur,  exsurrexi et adhuc sum tecum. Si occideris, Deus, peccatores; uiri sanguinum, declinate a me. Quia dicitis in cogitatione: Accipiant in uanitate ciuitates suas. Nonne qui oderunt te, Domine, oderam, et super inimicos tuos tabescebam? Perfecto odio oderam illos, inimici facti sunt mihi. Proba me, Deus, et scito cor meum; interroga me et cognosce semitas meas. Et uide si uia iniquitatis in me est, et deduc me in uia eterna.



COMMENTARIUM.

Domine, probasti me, quando ad militiam tuam accessi: et cognouisti me militem tuum esse quando pugnaui. Quis autem sit miles Dei indicat beatissimus Paulus, cum illum approbat Dei esse militem, qui se a negotiis secularibus tollit. uerum quoniam de  moralibus pene omnibus psalmis instituimus mysticum, nunc in Petro apostolo declaremus effectum. Domine, probasti me; me quando uocasti, cognouisti; cognouisti, quando presumpsi et ausus fui dicere: Etiamsi me oporteat mori tecum, non te negabo . Tu autem cognouisti omnes cogitationes meas longe antequam eas cogitarem. Semitam meam et directionem meam inuestigasti, et omnes uias meas preuidisti et probasti, et quia non erat dolus in lingua mea cum dicerem: Etiamsi me oporteret mori tecum, non te negabo . Tu autem formasti me, et posuisti super me manum tuam. Firmasti me de tua prescientia quod essem negaturus, et posuisti manum tuam super me, ut peccatum lacryme sequerentur. Mirabilis facta est prescientia  tua, ex me confortata est, non potero ad eam, conatus sum non negare, promisi me etiam mori magis eligere, quam negantis crimen incurrere, sed prescientia tua ita confortata est, ut non potuissem ad eam. Quid nunc faciam? Negaui Dominum et magistrum; nec, ut quidam opinantur, hominem negaui; ego illum negaui cui dixi: Tu es Christus Filius Dei ; illum negaui quem pedibus ambulantem super undas expertus sum, illum quem uoce uidi sola uocantem mortuos de sepulcro, illum quem celis patentibus uidi cum Moyse et Elia, et uocem super eum Patris de celo: Hic est Filius meus, ipsum audite ; illum qui cecos tactu suo illuminauit, qui uerbo leprosos mundauit, qui iussu demonia  expulit, et multas uirtutes sue Deitatis ostendit. Quid nunc facimus, Nouatiane, perdimus apostolum Petrum, an recipimus reuertentem ad Christum? Ecce Christus eum recepit, tu eiicis. Sed clamat contra te Paulus: Si Deus iustificat, tu quare condemnas ? Dicis certe baptizatis non debere penitentibus subueniri. Ecce apostolo penitenti succurritur, qui est episcoporum episcopus; et maior gradus redditur ploranti, quam sublatus est deneganti. Quod ut doceam, illud ostendo, quod nullus apostolorum nomen pastoris accepit. Solus enim Dominus iehsu Christus dicebat: Ego sum pastor bonus; et iterum: Me, inquit, sequuntur oues mee . Hoc ergo nomen sanctum, et ipsius nominis potestatem post resurrectionem suam Petro  penitenti concessit, et negatus negatori suo hanc quam solus habuit, tribuit potestatem: ut non solum recuperasse quod amiserat, probaretur, uerum etiam et multo amplius penitendo, quam negando perdiderat, acquisisse. Hoc magister bonus in electo: discipulus Christi si integro animo peccet, oportet ut renuat; ita integro animo peniteat, si euenerit ut delinquat. Nec sibi noxam permittere debet ut crescat, et que tanto citius uincitur; quanto et citius repugnatur. Certe omnis sanctitas ad Deum ducit, et omne peccatum ad diabolum; et sub Domino bono positi, quomodo credimus nobis possibilitatem ad diabolum eundi concessam, et reuertendi ad Dominum denegatam? Addo aliud: certe hominem per peccatum a se recedere Deus non uult, et peccatorem  ad se uenire Deus uult. Si illud potuit fieri quod Deus non uult, quanto magis hoc poterit fieri quod Deus uult? Ideo denique cogitatio peccati non est a Deo prohibita per naturam, sed per imperium preceptorum, ut laboris ei pugna incumbente, premium de certamine proueniret. uoluit enim Deus homini operis fatigationem relinquere, ne in aliqua detrimenti parte premium impediret. Duos certe bonorum et malorum populos esse nemo est qui nesciat: bonos dicimus credentes, et pessimos non credentes; non credentes esse sub diabolo, et credentes esse sub Deo. Magna predicatio tua, o Nouatiane, qui seruum diaboli ad te uocas, et seruum Dei a te repellis: quasi qui uelis Deum lucrari quod non habet, et perdere quod habet. Huc adiicias et illud,  quod possit Deus mortuos suscitare, et infirmos saluare non possit. Nam increduli mortui sunt, et credentes, licet peccatores sint, uiuunt in infirmitate sua. Et si Saluator noster habet, immo quia habet peritiam mortuos suscitandi, quomodo non habet quecunque fuerint infirmitates curandi? Ex utroque latere blasphematur uobis, qui penitentibus negatis effectum. Si enim posse eum docetis infirmitates anime curare, sed nolle, impium arguitis; si uelle et non posse eum forsitan dixeritis, a Deitate excluditis: et manet uobis ex utroque latere condemnatio, cum negatis familie Dei pereunti posse succurri. Hactenus cum Nouatiano sim locutus. Reuertamur ad apostolum penitentem, et flentem amarissime  atque dicentem: Quo ibo a spiritu tuo, et quo a facie tua fugiam? Scio quia tu es Christus Filius Dei, quam scientiam non mihi reuelauit caro et sanguis, sed Pater tuus qui in celis est . Quo fugiam? qui te Deum noui et omnipotentem agnoui: si in celos ascendero tu illic es; si descendero in infernum, ades. Ibi enim per passionem specialiter descendisti? ubi per potentiam tuam, sicut ubique generaliter presto es. Si sumpsero pennas meas ante lucem. Pennas hoc loco pro cogitationibus posuit, que repentino uolatu ubique sunt, in celo, in terra, in abysso, et ubicunque finiunt maria. Si ergo, inquit, et in lucem resurrectionis tue uadam ubicunque inaccessibilitas solet fugitiuum abscondere: ut illuc ire possim, manus tua deducet me, et quasi fugitiuum  tenebit me dextera tua. Ante lucem hic, ante resurrectionem posuit Saluatoris. Quia in tenebris fuit omne seculum iacente Domino in sepulcro, in quo tempore penitentia Petri apostoli agebatur, in qua etiam dixi: Forsitan tenebre conculcabunt me. Et tribus negationibus suis tres fugarum partes clausas esse, si ibi fugeret, memorabat, in celo, in inferno et in postremis maris. Ergo tenebre negare sunt, et fugere conculcatio tenebrarum. Hoc timens, ne ab eis comprehensus, ab ipsis tenebris calcaretur, quasi tenebris subiectus, operibus esset deditus tenebrarum, habeas reatum perennem, iuges lacrymas, dolores eternos. Hoc enim modo conculcantur tenebre mortis huius, qua corporaliter morimur. Si uero moriens, inquit, non conculcabor a tenebris,  sed ad delicias sanctorum attingo, nox ipsa mortis illuminatio erit in deliciis meis. Ibi enim habebo lucem meam Christum meum, qui non patitur obscuritatem tenebrarum, in cuius conspectu nox sicut dies illuminabitur. Sicut tenebre eius, ita et lumen eius. Hoc contra Manicheum qui dicit, alterius principis sunt tenebre, alterius principis lux est. De nostro autem Deo et cantamus et credimus, quia sicut tenebre eius sunt, ita et lumen eius est. Tenebre enim non omnibus creaturis obscurum faciunt. Siquidem et fere pene omnes, sed et carte noctium nullum patiuntur obscurum; sed et aues multe sunt que in noctibus uolant. Unde docemur naturam oculos nostros a Creatore hanc esse sortitos, ut in tenebris uidere non possint; Deus enim ad requiem hominum  noctes instituit, ut generationis humane quieti possit esse consultum. Ipsius ergo sunt tenebre, cuius est lux, quod Manicheus negat. Ipse est etiam Creator corporum nostrorum, contra quod suscipit, cui in presenti penitens Petrus ait: Tu possedisti renes meos, qui suscepisti me ex utero matris mee. Sicut in ore dum loquimur et in opere aliquo dum operamur, cordis nostri cogitata ostendimus; ita quod in corde cogitamus, antequam dicendo uel operando pandatur, a renibus gignitur, secundum illud quod in alio psalmo dicimus Deo, quod non solum corda, sed et renes scrutetur. Cum ergo dicit penitens Deo: Quoniam tu possedisti renes meos, dicit ei: Quia ita tibi in me nichil occultum est, ut non solum  cogitata que sunt in corde consideres, sed et cogitanda que sunt in renibus cernas, tu, Domine, qui suscepisti me ex utero matris mee, ita ut quidquid ab ortu meo semisonis balbutientis infantie uerbis aliquid forte peccaui cognoscas. Etiam in hoc confiteor, quia terribiliter mihi mirificatus es: mira opera tua que oculis meis uidi, et te exercere, Domine Iesu Christe, cognoui, et anima mea nouit nimis. Intus in me est quod credidi, non in superficie uerborum, sed intus in uisceribus anime, quod ita esse tibi non est occultum. Siquidem tibi occultum non est, nec os meum, id est, ossum meum, quod fecisti in occulto. Si ergo nec os meum tibi occultum est quod esse naturaliter uoluisti, quid erit ante te occultum in corde quod manifestari iussisti? Ad altiora ducimur  cum de ossibus et substantia que in inferioribus est terre tractamus. Agitur enim hoc loco quod dies resurrectionis aduenerit: Ubicunque, inquit, fuerit os meum, et ubicunque in inferioribus terre fuerit substantia mea, imperfectum meum uidebunt oculi tui. Imperfectum meum carens neruos, carens cutem, spiritum non habens, hoc uidebunt oculi tui, quia solo aspectu oculorum tuorum exsurget. In libro enim resurrectionis omnes homines qui nati sunt, omnes scribuntur, quotquot ad diem formabuntur, et nemo in eis qui ibi scriptus non sit. In quo libro mihi non sunt in amore et in honore, nisi amici tui, Deus. Nimis enim confortati sunt principatus eorum. Siquidem participes eos tui esse eterni imperii repromittis, nec ut heretici dicunt, non debuit mundus subsistere  per eum qui prescius erat homines per peccata sua et scelera ad eternum gehenne incendium destinandos. Si ita putatis debuisse fieri, consultum magis reis iudicatis esse quam sanctis. Si enim mundus a suo fuisset transitu reuocatus, nullus fuisset sanctorum particeps regni. Et dum prouidebatur malis ne ad interitum deuenirent, impediebatur bonis ne ad gloriam peruenirent; et ut non perirent pro merito suo mali, hanc boni accipiebant sententiam, ne uel temporalem uitam susciperent, quibus debebatur eterna. Nos autem cum propheta gaudeamus in sanctis Dei, et cum Apostolo dignis honoribus amicos Domini recordemur, quorum tantus est numerus, ut super arenam multiplicati esse noscantur. Quid nunc si occidit Dominus peccatores? Occidit Neronem, et  post eum omnes uiros sanguinarios qui sanctos Domini occiderunt. Si uestrum, o heretici! Deus secutus esset consilium, ne perirent Nero aut Diocletianus, uel ceteri interfectores sanctorum, non fecisset nec apostolos, nec martyres nasci, essetque par iudicium in iniustis et iustis, et omnes una preueniens sententia, per quam simul omnes uiderentur ante puniti quam nati. Sed uos, o uiri sanguinum! declinate a nobis, qui dicitis quia in uanum acceperint homines ciuitates suas, hoc est, sine causa sunt mortales effecti, et omnia cum mundo pereunt, et ipsa perditio. Non ita est, omnes in libro scripti sunt. Omnes resurgunt, sed aliis dabitur odor uite in uitam eternam, aliis odor mortis in mortem  perpetuam, ubi  deueniunt hi de quibus dicitur: Nonne qui te oderunt, Deus, odio habui, et super inimicos tuos tabescebam? Hec Petrus in Ecclesia loquitur, et Ecclesia in Petro pronuntiat? Perfecto, inquit, odio oderam illos; inimici facti sunt mihi; et ideo, his anathematizatis: Proba me, inquit, Domine, et scito cor meum, quid de te sentiam, quid de te credam interroga me, et scito semitas meas, sit tibi sollicitudo de Ecclesia tua, et de ouibus tuis, et uide si uia iniquitatis diabolus est, qui se ad ambulandum in ea in incredulis et hereticis prebet: uide, inquit, in populum tuum, ne sit aliquis in quo uia iniquitatis iter erroribus prebeat; et excludens uiam iniquitatis, deduc me in uiam eternam, ut porte mortis et inferi non preualeant mihi, secundum uerbum tuum ,  Domine Iesu Christe, qui regnas cum Patre et Spiritu sancto in secula seculorum. Amen.



PSALMUS CXXXIX.



In finem psalmus Dauid.

Eripe me, Domine, ab homine malo; a uiro iniquo eripe me. Qui cogitauerunt iniquitates in corde, tota die constituebant prelia. Acuerunt linguas suas sicut serpentes, uenenum aspidum sub labiis eorum. Custodi me, Domine, de manu peccatoris, et ab hominibus iniquis eripe me. Qui cogitauerunt supplantare gressus meos, absconderunt superbi laqueum mihi. Et funes extenderunt in laqueum, iuxta iter scandalum posuerunt mihi. Dixi Domino: Deus meus es tu; exaudi, Domine, uocem deprecationis mee. Domine, Domine, uirtus salutis mee, obumbrasti super caput meum in die belli.  Non tradas me, Domine, a desiderio meo peccatori: cogitauerunt contra me, ne derelinquas me, ne forte exaltentur. Caput circuitus eorum, labor labiorum ipsorum operiet eos. Cadent super eos carbones; in ignem deiicies eos: in miseriis non subsistent. uir linguosus non dirigetur in terra, uirum iniustum mala capiant in interitu. Cognoui quia faciet Dominus iudicium inopis, et uindictam pauperum. uerumtamen iusti confitebuntur nomini tuo, et habitabunt recti cum uultu tuo.



COMMENTARIUM.

Cauendum est ne quando sensus noster illuc uadat, ubi genuino motu laus creature consistit. Malus enim per creaturam nec ipse est diabolus. Quod si per naturam nec diabolus malus est, quanto magis homo  malus agendo non nascendo probabitur? Nam omnis natura opus est Dei. Omne autem peccatum opus est contemptoris, quod et ipsum peccatum non sui natura malum est. Malum enim illud non facit sola operatio, sed preuaricatio. Quoniam prohibita dum geruntur, et eius qui prohibuit iudicio destinantur ire, increpata damnantur. Denique et ipsa prohibita et in bonis et in malis rebus reum faciunt perpetrantem. Nam homicidium summum malum in hominibus, et misericordia summum bonum obtinet locum, quod utrumque uocatur in crimen. Nam et Cain cur occiderit, a facie Dei proiicitur; et Saul cur non occiderit, a regno excluditur. Ista forte apud ueteres dicas potuisse constare; nunc uero in quauis persona misericordia  probatur esse uirtutis, cum e contra doceamus grauius puniri spiritali nunc iudicio, quam antea puniti sunt ferro: nam ferro tollitur uita ut multum quinquaginta annorum; anathematis autem cede et uita eterna eripitur, et mors perpetua irrogatur. Eum autem qui pepercerit heresiarchis aut predicatoribus falsitatis, et non eos gladio fidei sue iugulauerit, hoc ei euenire quod euenit Sauli quis ambigat? Aut qui misericordiam suam putauerit se in heresi permanentibus exhibere, quis neget simili modo a regno Dei excludi, sicut Saul a regno humano probatur exclusus? Quis autem dubitet Cain esse participem, qui iustum per inuidiam ausus fuerit condemnare? Siquidem auctoritas apostolici sermonis affirmet quod omnis qui odit fratrem suum homicida sit   Libra ergo iusti iudicii equali lance perpensa, et nocentem dum interficit, et liberat innocentem, ostendit et misericordiam iniustam in impio, et pio cedem crudeliter irrogatam. Cum ergo arguitur factum in impio, Deus contemptus ostenditur, in quo non pro qualitate humani operis, sed pro auctoritate diuini imperii, que sunt perpetrata, si sunt prohibita, iure damnantur; si iussa sunt, iure laudantur. Nam homicidium in Abel malum, in Goliath bonum est. Et mendacium in Iudith bonum, contra Susannam malum est. Et usus coniugii in coniugibus bonus est, in adulteris malus est. Et astutia serpentina contra malos bona est, contra bonos mala est. Et omne opus etiam sanctum presumptio crimen est, etiamsi mysteriis ipsis uideatur aptatum. Quid enim tam sanctum  quam communionem Christi percipere? Et quid tam iniquum quam si non baptizatus eamdem sumat? Aut quid tam magnificum, quam sacramenta diuina conficere? Et quid tam perniciosum quam si ea is conficiat qui nullum officii gradum accepit? Data ergo occasione sapienti, fecimus ex omni parte manifestum omne malum non esse, nisi quod fieri prohibet Deus: nec bonum, nisi quod fieri precepit Deus. Cum ergo uel prohibita perpetrauerit homo, uel iussa contempserit, actio eum efficit malum. Et ideo cum dixisset: Eripe me, Domine, ab homine malo; actiones eius militie exposuit, ut malos homines non nature qualitas, sed operationum nequitia manifestet. Ait enim: Domine, libera me ab his qui cogitauerunt malitias in corde. Cessat generationis accusatio, ubi cogitationis  prauitas increpatur. Tota, inquit, die constituerunt prelium. Cum audis prelium, pugnantes caue, siue quos uides, siue quos non uides. Nam et istos quos uides per illos scias, quos non uides excitatos. Quos enim uides, homines sunt. Quos autem non uides, spiritus nequam sunt. Age ergo et pugnantibus pugna. Et si auxilium poscis a rege, te repugnantem ostende. Lingue contra te pugnant, quas acuunt heretici, sicut serpentes. His et tu esto sicut serpens astutus, et te simplicem, ut columbam esse ciuibus tuis, id est, catholicis solis ostende. Ceterum hereticis et cunctis contra ueritatem uenientibus, ipsis serpentibus esto astutior. Noli timere, iussum tibi est a Domino tuo: tam bona est astutia contra malitiam,  quam benigna simplicitas circa iustitiam. Occide hereticos, et Domini tui spiritali gladio interfice inimicos. Quid enim faciunt inimici Dei, id est, immundi spiritus? uolunt excludere de templo suo Dominum, id est, Spiritum sanctum. Et ipsi ibi uolunt habitare, id est, in te. Templum Dei tu es. Et quid conantur heretici? uolunt excludere a te ueritatem, et in te intus fallaciam claudere. Occide utrosque, et assertiones falsas assertionibus ueris exsupera, atque suggestiones demonum diuine legis sententiis uince. uerum quia demonia ieiuniis et orationibus superari posse didicisti, tene ordinem belli, sicut te presens psalmus edocet. Absconderunt enim superbi laqueos mihi. Quare superbi? Quia contemptores Dei. Quomodo absconderunt? Faciunt dulce uideri quod amarum est,  et estimari bonum quod malum est. Et funes tetenderunt in muscipula pedibus meis. De pedibus mentis euidenter instrueris, quibus funes sunt tense assertiones hereticorum, cum syllogismis uincula conantur innectere gressibus sanctis, ut uideantur tibi uera esse que falsa sunt. Funes etiam sunt suggestiones demonum, quibus qui consenserit ligabitur ab eis: Iuxta semitam, inquit, scandalum posuerunt mihi. Semitam ambulanti castitatis occurrit fornicationis stimulus. Semitam ueritatis eunti occurrit assertio falsitatis. Quid ad hec? Clama: Obumbra, Domine, super caput meum in die belli, tu mihi esto galea tegens caput, ut non tradar in desiderio peccatorum. Cogitauerunt enim aduersum me. Non tradas me, ne unquam exaltentur. Caput cicuitus eorum, sed labor  labiorum eorum operiat eos, ut de suis sibimet assertionibus conuincantur: uerbi gratia, dicunt demonia suggestionibus suis: Dulcis amplexus, suaue osculum, delectabilis fornicatio. Ego dicam eis: Unius hore, immo unius puncti delectamentum est, sed est eterne mortis interitus. Dicunt, uerbi causa, heretici assertionibus suis: Pater maior est, Filius minor. Ego respondeam: Qui maior est senescit et deficit: qui minor est iuuenescit et similiter grandescit ut desinat. Deus autem, nec minor nec maior est, quia sicut finem non habet, nec initium habuit. Semper fuit immutabilis Pater, et semper fuit cuius esset Pater, nec unquam fuit sine Spiritu sancto. Ac per hoc Pater nunquam fuit sine bonitate, que est Filius; nunquam fuit sine sanctitate, que est Spiritus sanctus.  His itaque assertionibus tuis, labor labiorum eorum operiet eos, et cadent super eos carbones ignis, in spiritibus immundis, ut exurantur in hereticis et schismaticis, ut ad suum Dominum reuertantur. Quod si permanserit in assertionibus suis peruersus assertor, et uir linguosus non directus fuerit super terram, id est, dum est in corpore non direxerit uir linguosus ab assertionibus prauis linguam suam, iniustus effectus iniustitie sue eum sententia comitabitur talis, ut eum mala cooperiant ad interitum sempiternum. Cognoui enim quoniam faciet Dominus iudicium inopum, eorum sine dubio qui simpliciter incurrunt, qui, inopia sensus fatigati, uenenosos cibos hereseos in esca percipiunt. Quid ergo putamus quod iudicium futurum  istos solos percutiat qui uenenosas escas esurientibus tradunt? Ego estimo ad illos magis tendere sententiam, qui eos cibo salubri non reficiunt. Si enim catholici doctores reficerent, heretici subripere non ualerent. Unde iste sermo comminantis iudicium plus ad nos quam ad illos attingit. Nos enim, nos inquam, isto comminationis stimulo excitamur, quo facturus legitur Deus iudicium inopis, et uindictam pauperis. Siquidem, ut propheta testatur, dicturus est: Ecce lac comedistis, et lanis cooperiebamini , et oues mee a lupis inuase sunt; et dum non procurastis pascua salubria, ab inimicis meis eis sunt herbe morbide procurate. Caueant ergo omnes, qui possunt escas utiles esurientibus dare. Caueant, inquam, quia si ab ipsis uitales non  acceperint cibos, ab hostibus mortales accipient, et iudicabimur in iudicio, quod erit iudicium inopum, et uindicta pauperum. Tunc sine dubio, quando iusti confitebuntur nomini sancto, et habitabunt recti cum Christo, qui regnat cum Patre et Spiritu sancto, per omnia secula seculorum. Amen.



PSALMUS CXL.



Psalmus Dauid.

Domine, clamaui ad te, exaudi me; intende uoci mee cum clamauero ad te. Dirigatur oratio mea sicut incensum in conspectu tuo, eleuatio manuum mearum sacrificium uespertinum. Pone, Domine, custodiam ori meo, et ostium circumstantie labiis meis. Non declines cor meum in uerba malitie, ad excusandas excusationes in  peccatis. Cum hominibus operantibus iniquitatem, et non communicabo cum electis eorum. Corripiet me iustus in misericordia, et increpabit me; oleum autem peccatoris non impinguet caput meum. Quoniam adhuc et oratio mea in beneplacitis eorum, absorpti sunt iuncti petre iudices eorum. Audient uerba mea quoniam potuerunt, sicut crassitudo terre erupta est super terram. Dissipata sunt ossa nostra secus infernum, quia ad te, Domine, oculi mei; in te speraui, non auferas animam meam. Custodi me a laqueo quem absconderunt mihi, et a scandalis operantium iniquitatem. Cadent in retiaculo eius peccatores; singulariter sum ego donec transeam.



COMMENTARIUM.

Ordo psalmi qui fidem accepit in presentis psalmi  extenditur textum. Ibi enim dixit: Eripe me, Domine, ab homine malo, etc. Hic, Domine, clamaui ad te, exaudi me. Et ut ostenderet se de hereticis dixisse, qui cogitant malitias in corde, hic dicit: Non declines cor meum in uerba malitie, sed pone custodiam ori meo, et ostium circumstantie labiis meis: ne forte dum studio defendende ueritatis conor multos proferre sermones, offendam et habeam partem cum hominibus operantibus iniquitatem. Sed quia hoc rogo, ut non communicer cum electis eorum, presta mihi correptionem tuam, ut sit iustus mihi imperans, cuius meus error corrigatur exemplo. Incomparabile donum Dei est, quando nobis quicunque super faciem terre iustus ostenditur. Habet Deus diues in omnibus,  habet, inquam, habet seruos, et benignos, et iustos, sed non sumus digni notitie eorum. Beatus cui conceditur Dei famulum nosse, qui corripiat in misericordia, et increpet in amore Dei. ue autem mihi et meis similibus, quia in uicem nobis oleo capita impinguamus, et adulantes nobis inuicem in presenti positi, sanctos nos uocamus et non nos. Absentes uero nos ita mordemus, atque percutimus, ut recte canibus comparemur. Horum, inquit, oleum, id est, horum adulatio, non impinguet caput meum. At magis oratio mea in beneplacitis eorum, id est, oro ne placeant mihi que beneplacita sunt eis, qui absorpti sunt iuncti petre. Iudices eorum iuxta petram sunt heretici, non super petram: nam si super petram erant, absorberi non poterant. Nunc autem fundamentum  petre solide relinquentes, iuxta ipsam petram fabricant in arena, ubi nidos suos construentes, cum suis paruulis absorbentur. Non se, inquit, excusent, sermo propheticus, sed audiant uerba mea, quoniam potuerunt; habent sensum, ingenium, intelligentiam. Audiant uerba mea, tollant sua uerba. Audiant, aperiant auditum suum uerbis meis. Sicut crassitudo terre eructuat super terram, ubicunque macra terra est, et sabulo areneque permixta, non excrepit. Pinguis autem terra ita se aperit, ut quasi os suum celo apertum ostendat, ut quidquid e celis fuerit missum, sitienter excipiat: ita, inquit, isti audiant uerba mea sicut crassitudo terre eructuat in fruge, frumenti, uini et olei, et quam pinguis sit infra se, super se eructuat. Dissipata sunt ossa nostra  secus infernum. Grecus dicit, ossa eorum. Siue ergo nostra, siue eorum ossa secus infernum posita dissipantur. Sicut cera secus focum posita mollescit, in foco autem massa liquescit, et deperit; ita ossa nostra secus infernum posita mollescunt, in inferno autem masse liquescunt. Nam iuxta infernum sunt, quando iuxta illos sumus, qui nobis fomitem tribuunt delinquendi, siue quando illis cogitationibus non resistimus que se ingerunt turpiter menti; siue quando societatem nostram diuersitas sexus inquietat; siue quando talibus iungimur, quibus Christiane regule non placet cursus, siue quando iungimur hereticis, et quasi sub specie amicitie, cum his uidemur inire conflictum, et non aperta fronte, ut Romani contra barbaros repugnamus. Ibi dissipantur  ossa nostra iuxta posita, et secus ipsum infernum collocata. Si uero uni horum per ipsam uicinitatem fuerimus adiuncti, non solum ossa, sed et ipsa anima dissipatur. Dicamus ergo cum clamore: Ad te, Domine, Domine, oculi mei, in te speraui, non auferas animam meam, non eam auferas de libro uite, ubi sunt catholici, et in libro mortis inseras, ubi hereticorum conuenticula condemnantur, sed custodi me a laqueo quem statuerunt mihi, et a scandalis operantium iniquitatem. Ibi enim retiaculum tetenderunt, ut in uno de quibus supra diximus capiant ibi, ubi cadunt peccatores, a quibus his alienus effectus, singulariter uiuam donec exeam, siue transeam. Melius est enim mihi solitaria conuersatio habens  uitam, quam ut in multitudine conuersatus, mortem incurram. Singulariter uiuendum est, ubi societas uite presentis eterne uite commodis aduersatur, cuius retiaculo oremus instanter, ut dirigatur oratio nostra in conspectu Dei, sicut thymiamatis incensum. Sic enim in Greco psallitur: Dirigatur oratio nostra in conspectu Dei sicut thymiama, id est, ut in odorem suauitatis sacrificium nostre orationis accipiat. Sacrificium nostrum uespertinum sit, id est, iuxta finem lucis huius, qua hora ab hac luce migramus. Tunc enim in sacrificio uespertino sumus, ibi est tota nostre cogitationis ponenda intentio, ut leuantes manus nostras in signo crucis, dum ad Dominum pergimus, gratulemur in Christo Iesu Domino nostro, qui in unitate Deitatis uiuit et  regnat cum Patre et Spiritu sancto, per omnia secula seculorum. Amen.



PSALMUS CXLI.



Intellectus Dauid, cum esset in speiunca oratio.

uoce mea ad Dominum clamaui, uoce mea ad Dominum deprecatus sum. Effundo in conspectu eius orationem meam, et tribulationem meam ante ipsum pronuntio. In deficiendo ex me spiritum meum, et tu cognouisti semitas meas. In uia hac qua ambulabam, absconderunt superbi laqueum meum. Considerabam ad dexteram et uidebam, et non erat qui cognosceret me. Periit fuga a me, et non est qui requirat animam meam. Clamaui ad te, Domine; dixi: Tu es spes mea, portio mea in terra uiuentium. Intende ad deprecationem meam, quia humiliatus sum nimis. Libera me  a persequentibus me, quoniam confortati sunt super me. Educ de custodia animam meam ad confitendum nomini tuo; me exspectant iusti, donec retribuas mihi.



COMMENTARIUM.

Cum a facie Saulis lateret in spelunca Dauid profugus, istum psalmum legitur cecinisse. uoce, inquit, mea ad Dominum clamaui, et uoce mea Dominum deprecatus sum. Effundo in conspectu eius orationem meam et tribulationem meam ante ipsum pronuntio. In defectu enim, ait, spiritus mei, ibi cognouisti semitas meas. Ibi clama, o Christiane, ibi effunde in conspectu Dei orationem tuam, ibi tribulationem tuam pronuntia, non perditis rebus, non facultatibus, non agrorum finibus, uel his que nobis  deposito corpore necessaria penitus non sunt, sed in defectu spiritus tui, ibi esto sollicitus. Ibi enim cognoscuntur semite tue. Defectus spiritus nostri est, quando nos carnalium rerum necessitates aut delectationes inuadunt. Ibi enim absconditi sunt laquei nobis a diabolo et ministris eius. Tunc consideramus ad dexteram, id est, ad lectionem, ad orationem, ad psalmum, et non delectamur, sed sic redimus mesti, ut uix nosipsos agnoscere ualeamus. Extranei nobis fiunt ipsi apices sancti, et quasi in extero positi, nosmetipsos agnoscere non ualemus. Tunc periit fuga a nobis, et illud quod nobis clamat Apostolus: Fugite fornicationem , non surda aure transimus. Intus est enim malum, intus est hostis.  Tunc quando perit ista fuga a nobis, et non est cogitatus, non compunctio ex affectu aliquo qui requirat animam; nec redit ad sensum meum ut requiram animam meam, et dicam illi: Age, actus meos noli perdere, quod tanto tempore laborasti. Hec nunc dico. Quare? Quia defecit in me spiritus meus, tempore quando in uia qua ambulabam absconderunt laqueos mihi. Et quia periit fuga a me, aliud quo possim euadere penitus non habebo, nisi totis uiribus clamem ad te, Domine: Pereant omnia que in mundo sunt, tu spes mea; tu portio mea in terra uiuentium. Intende in orationem meam, quoniam humiliatus sum nimis. Tenent me peccata mea, et iugum suum posuerunt super me, per peccata mea principes uitiorum et criminum. Tu, libera me a persequentibus  me, quoniam confortati sunt super me, et educ de carcere animam meam. Tunc enim carcerem patitur anima nostra, dum hinc inde nobis clausum ad lectionem, uel orationem, uel ad bonum cursum, siue mundi occupationes, siue corporee delectationes efficiunt. Nec, ut quidam putant, corpus humanum carcerem audemus dicere, quod templum Dei Paulus apostolus esse testatur : sed carcerem patimur, quando orare non delectat, quando fastidimur in spiritalibus cibis, et tunc necessitatum terrenarum claustris, nunc delectationum ostiis conclusi deficimus. uerus carcer anime in te est, pro quo totis uiribus est clamandum ad Christum, ut educat de carcere hoc animas nostras ad confitendum nomini suo, ut incipiat eam delectatio confessionis  excolere, que deserta facta est orationis et lectionis, et spiritalis exercitii cultura cessante. Cum ergo ex hoc carcere eduxeris animam meam, et cepero recto tenore confiteri nomini tuo, tunc me exspectant iusti donec mihi retribuas in Christo Iesu Domino nostro, qui regnat cum Patre et Spiritu sancto in secula seculorum. Amen.



PSALMUS CXLII.



Psalmus Dauid, quando persequebatur eum filius suus Absalon.

Domine, exaudi orationem meam, auribus percipe obsecrationem meam in ueritate tua, exaudi me in tua iustitia. Et non intres in iudicio cum seruo tuo, quia non iustificabitur in conspectu tuo omnis uiuens. Quia persecutus est inimicus animam meam, humiliauit in  terra uitam meam. Collocauit me in obscuris sicut mortuos seculi, et anxiatus est super me spiritus meus; in me turbatum est cor meum. Memor fui dierum antiquorum, meditatus sum in omnibus operibus tuis, et in factis manuum tuarum meditabar. Expandi manus meas ad te: anima mea sicut terra sine aqua tibi. uelociter exaudi me, Domine, defecit spiritus meus. Non auertas faciem tuam a me, et similis ero descendentibus in lacum. Auditam fac mihi mane misericordiam tuam, quia in te speraui. Notam fac mihi uiam in qua ambulem, quia ad te leuaui animam meam. Eripe me de inimicis meis, Domine, quia ad te confugi; doce me facere uoluntatem tuam, quia Deus meus es tu. Spirituus bonus deducet me in terram rectam; propter nomen  tuum, Domine, uiuificabis me in equitate tua. Educes de tribulatione animam meam, et in misericordia tua disperdes omnes inimicos meos. Et perdes omnes qui tribulant animam meam, quoniam ego seruus tuus sum.



COMMENTARIUM.

Sic inchoauit Psalmista, ut in terrorem mitteret omne humanum genus. Quis enim audeat Deo dicere: Exaudi me in ueritate tua, et in tua iustitia? uerum enim et iustum est ut qui peccauerit puniatur acerrime. Cepisti, propheta, principio tali, aliquid iungendo subsequere, ut psallentes respirare possimus. Non intres, inquit, in iudicio cum seruo tuo. Hoc ergo uoluisti dicere: Iustitia tua est, ut Dominus in iudicio intrare cum seruo contemnas. Quis  enim ad comparationem tuam iustificabitur homo, quamuis sanctum, electum, et mundum, et laudabilem in conspectu tuo, id est, ad comparationem tuam, siue diuina iudicia, siue humana probare non possunt. Omnis enim pulchritudo te presente deformis est. Omnis fortitudo te presente infirma. Omnes diuitie te presente mendicitas. Omnis iustitia humana te presente iniustitia. Et ut uicinam iustitie tue iustitiam humanam exquirere desinas, queso, quoniam persecutus est inimicus animam meam, humiliauit in terra, id est, in corpore uitam meam, collocauit me in obscuro sicut mortuum seculi. Tanta me obscuritate sue circumdedit fraudis, ut mortuum me apud Deum credens, putarem me nullum recuperationis apud iustitiam tuam auditum inuenire:  ideo anxiatus est in me spiritus meus, et in me turbatum est cor meum. Cepi recordari dierum antiquorum, quantis pro misericordia subuenire dignatus es. Et meditatus sum in omnibus operibus, quibus didici omnibus te deprecantibus subuenire. Et ideo ego expandi manus meas ad te, quia anima mea sicut terra sine aqua, sic in peccatis sicca facta est, quasi que non habeat aquam baptismatis. uelociter exaudi me, Domine, defecit spiritus meus, id est, spiritalis in me uita defecit. Non auertas faciem tuam a me, et ero similis descendentibus in lacum, id est, similis ero in morte damnatis. Non tamen particeps, sed similis: similis, quia peccaui; et non particeps, quia ad tuam misericordiam conuolaui. Fac ergo auditam mihi mane misericordiam  tuam, quoniam in te speraui, Domine. Ideo mane posuit, quia tandiu noctem et tenebras patimur, quandiu pietas diuina compungat, clementia pietatis indulgeat. At ubi uox ceperit penitentis audiri, et lux indulgentis ostendi, nox omnis abscedit, et initium lucis accedit, in qua luce non erramus, sed quasi in die positi, honesti ambulamus. Notam enim nobis faciet uiam qua ambulemus in lucem, si ad ipsum leuauerimus animas nostras. Sicut enim in tenebris positi lucem indigent, ita in luce positi ducem qui liberet ab errore. Et ideo dicendum est ab his qui in luce sunt: Notam fac mihi uiam in qua ambulem, quoniam ad te leuaui animam meam. Eripe me de inimicis meis, quoniam ad te confugi. Qui  ad patronum uadit, sic se ab eo liberari postulat, si ut eius agnoscat uoluntatem exorat. Dubius est enim de patrono susceptus, si non et suam indicauerit uoluntatem. Et ideo postea quam dixit Deo: Ad te confugi, adiecit: Doce me facere uoluntatem tuam. uis ergo, o homo, habere patronum Dominum, disce uoluntatem eius. Fac quod uult, et faciet quod uis. Diximus ergo patrono: Eripe me de inimicis meis. Inimici nobis sunt spiritus immundi, qui tunc a nobis fugiunt, quando in nobis sentiunt Spiritum sanctum. Et ideo rogandus est Spiritus sanctus, ut ipse deducat nos in terram. Terra enim corporis nostri tunc recta est, cum in ea est Spiritus sanctus. Et quotiescunque suam uiam nobis spiritus nequam ad ambulandum ingesserit, toties deducet nos in terram  rectam; et si nostra merita desunt, immo quia desunt: ipse tamen propter nomen suum uiuificat nos in equitate sua. Hoc equitatis sue iudicio statuens, ut perdat omnes inimicos nostros, qui ideo nobis inimici sunt, quia nos serui esse Domini studemus. Hanc, inquit, ob causam perdes omnes inimicos meos. Quoniam seruus tuus sum. Non ergo aliunde inimicos habentes, nec pro quibuscunque terrenis actibus aduersarios, sed ideo inimicitiis demonum aut hominum laboramus, quoniam serui Domini esse studemus. Non timeamus inimicitias eorum, quia illis pereuntibus nos liberabimur a Christo Domino nostro, qui regnat cum Patre et Spiritu sancto nunc et semper, et in omnia secula seculorum. Amen.



PSALMUS CXLIII.



Psalmus Dauid aduersus Goliath.

Benedictus Dominus Deus meus qui docet manus meas ad prelium, et digitos meos ad bellum. Misericordia mea et refugium meum, susceptor meus et liberator meus. Protector meus, et in ipso speraui, qui subdit populum meum sub me. Domine, quid est homo, quia innotuisti ei, aut filius hominis quia reputas eum? Homo uanitati similis factus est, dies eius sicut umbra pretereunt. Domine, inclina celos tuos et descende; tange montes, et fumigabunt. Fulgura coruscationem, et dissipabis eos; emitte sagittas tuas, et conturbabis eos. Emitte manum tuam de alto, eripe me et libera me de aquis multis, et de manu filiorum alienorum. Quorum os locutum est uanitatem, et dextera  eorum, dextera iniquitatis, Deus, canticum nouum cantabo tibi, in psalterio decachordo psallam tibi. Qui das salutem regibus, qui redemisti Dauid seruum tuum, de gladio maligno eripe me, et erue me de manu filiorum alienorum, quorum os locutum est uanitatem, et dextera eorum dextera iniquitatis. Quorum filii sicut nouelle plantationes in iuuentute sua. Filie eorum composite, circumornate ut similitudo templi. Promptuaria eorum plena, eructantia ex hoc in illud. Oues eorum fetose abundantes in egressibus suis, boues eorum crasse. Non est ruina macerie, neque transitus neque clamor in plateis eorum. Beatum dixerunt populum cui hec sunt. beatus populus cuius Dominus Deus eius.



COMMENTARIUM.

Benedictus Dominus Deus meus qui docuit manus meas in prelio. Tempore quo Moyses leuabat manus ad Deum, et uincebatur Allophylorum turba pugnantium; cumque eas deposuisset, uicti uincebant. Docuit ergo manus nostras in prelio, non armis, sed precibus pugnaturas. Docuit etiam digitos nostros ad bellum, ut dum bellum siue uisibilium, siue inuisibilium senserimus hostium, nos digitis armemus frontem triumpho crucis, et securi animo dimicemus, dicentes Domino: Tu misericordia mea, tu refugium meum, tu susceptor meus, tu liberator meus, tu enim subdes populos subtus me. Infestum populum cogitationum malarum insurgentem super me subdes subtus me. Ut quid autem memoratur pugnam?  quid prelium? quid bellum? quid autem Deus eternus innotescere uoluerit homini, si homo uanitati similis factus est? Moritur enim, et dies eius sicut umbra pretereunt. Quid ergo lex, quid comminatio peccatoribus, quid terror incredulis, si paucorum dierum uita finem accipiens, effectum sui ulterius non habebit? Hec audiens apostolus Paulus increpat dicens: Si in hac uita tantum sperantes sumus, miserabiliores sumus omnibus hominibus . Et ideo psalmus presens audi quid sentiat. Quasi dicat: Quoniam uitam eternam esse homines prophetis tuis predicatoribusque non credunt, tu ipse per te inclina celos tuos, et descende. Inclinauit autem celos, quando? Cum in forma Dei esset, essetque equalis Deo Patri, exinaniuit seipsum, formam serui suscipiens : inclinauit celos, ut si dicas, uerbi causa, imperatori: Dum te tu humilias, inclinas omne palatium. Inclinauit ergo celos, et descendit, ut tangeret montes, ut fumigarent. Montium fumus nubes creat, quas producens Deus de thesauris suis fundit in terram, ut terra proferat omne fructuum genus, quo esurientium corpora nutriantur. Cum descenderet Deus in Christo, ut mundum conciliaret sibi , tetigit montes et fumigati sunt; id est, tetigit apostolos suos, et fumum nubium reddiderunt, quorum tanta fuit imbrium pluuia, ut in toto orbe terrarum uene fontium replerentur, quibus omne ablueretur facinus, et lauaretur omne peccatum. uerum qui ad eum peruenire nos prohibet princeps huius mundi, cum spiritibus suis et hominibus qui  colunt eum, tu mitte sagittas tuas contra eum, et libera me de aquis multis, ut uno fonte baptismatis fruar. Libera me de manu Allophylorum, quorum os loquitur uanitatem, et dextera eorum non est dextera pietatis, que uestitum exspoliat, et siue temporalibus, siue, quod est acerbius, eternis opibus nudat. Quibus dum me liberaueris, inquit, Domine, in cantico nouo cantabo tibi, id est, in nouitate uite ambulans. In psalterio decem chordarum psallam tibi, decem precepta legis suscipiens, et decem plagis Aegyptum percussam fugiens: psallam tibi, tibi psallam, qui das salutem regibus, id est, qui das eternam uitam uictoribus uitiorum. Quia ii uere reges sunt, qui participes regni Dei creduntur. Quis  autem eos alius liberat, nisi idem Deus, qui liberauit Dauid seruum suum? Hunc enim eumdemque Deum Marcion negat, similiter Apelles, et ualentinus, et Manicheus. Infideles et miseri, dum nolunt ab ipso Domino liberari, in eternum damnari non metuunt, a quibus nos ipse qui liberauit Dauid ipse liberet. Quia os eorum loquitur uanitatem, et, ut supra diximus, dextera eorum dextera iniquitatis. Hos sane asserit loqui uanitatem in hoc Ioco, qui seruientiun. Deo paupertatem ridicule abutuntur, dicentes: Ut quid inedia laborant colentes Dominum? Et quid opibus affluunt contemnentes? Ignorant medicum his parcimoniam imperare et continentiam precipere, in quibus salutem uenarum motibus deprehendunt. Quos uero morituros agnoscunt, sinunt suis omnibus  delectationibus consentire. Quale est ut de his dicas quia leti sunt in filiis fortibus, et filiabus ornatis, ac de promptuariis plenis, de fetosis ouibus, de bobus crassis. Qui cum omnia temporalia habeant, Dominum tamen qui est eternus non mereantur habere propitium. Quique cum acceperint finem temporalis letitie, eterne tristitie penas assumunt. Econtra hi quos uides lugentes et flentes, et in Dei timore constitutos egentes, cum finem fecerint flendi, eterni eos gaudii suscipit fructus. Dicant ergo increduli beatum populum habentem copiose que mundi sunt; nos autem hunc solum populum beatum dicamus, cuius est Dominus Deus eius in secula seculorum. Amen.



PSALMUS CXLIu.



Laudatio ipsi Dauid.

Exaltabo te, Deus meus rex, et benedicam nomini tuo in seculum, et in seculum seculi. Per singulos dies benedicam tibi, et laudabo nomen tuum in seculum et in seculum seculi. Magnus Dominus et laudabilis nimis, et magnitudinis eius non est finis. Generatio et generatio laudabit opera tua, et potentiam tuam pronuntiabunt. Magnificentiam glorie sanctitatis tue loquentur, et mirabilia tua narrabunt. Et uirtutem terribilium tuorum dicent, et magnitudinem tuam narrabunt. Memoriam abundantie suauitatis tue eructabunt, et iudicia tua exsultabunt. Miserator et misericors Dominus, patiens et multum misericors. Suauis Dominus uniuersis et miserationes eius super omnia opera eius. Confiteantur tibi, Domine, omnia opera tua, et sancti  tui benedicant tibi. Gloriam regni tui dicent, et potentiam tuam loquentur. Ut notam faciant filiis hominum potentiam tuam, et gloriam magnificentie regni tui. Regnum tuum regnum omnium seculorum, et dominatio tua in omni generatione et generatione. Fidelis Dominus in omnibus uerbis suis, et sanctus in omnibus operibus suis. Alleuat Dominus omnes qui corruunt, et erigit omnes elisos. Oculi omnium in te sperant, Domine, et tu das escam illorum in tempore opportuno. Aperis tu manum tuam, et imples omne animal benedictione. Iustus Dominus in omnibus uiis suis, et sanctus in omnibus operibus suis. Prope est Dominus omnibus inuocantibus eum, omnibus inuocantibus eum in ueritate. uoluntatem timentium se faciet, et deprecationem  eorum exaudiet et saluos faciet eos. Custodit Dominus omnes diligentes se, et omnes peccatores disperdet. Laudationem Domini loquetur os meum, et benedicat omnis caro nomini sancto eius in seculum et in seculum seculi.



COMMENTARIUM.

Exaltatur Deus ab homine, quando Spiritum sanctum, quem in se per consecrationem baptismatis sacri suscepit non terrenis et humillimis cogitationibus humiliat; sed eum celestibus desideriis et excelsis exaltat, ita ut per singulos dies benedicat Dominum, et quasi qui nuper inchoauerit, sine fastidio seruiat illi, cui generatio et generatio confitetur, generatio Iudeorum et generatio gentium. In lege Moysi et prophetarum illa, ista in Euangeliorum et  apostolorum doctrina uirtutem terribilium tuorum dicent, ut notam faciant filiis hominum potentiam tuam: ostendentes quia regnum tuum, Domine, regnum sit omnium seculorum; et ita sit dominatio in omni generatione et progenie, ut non sit gens neque regnum, in quo non tuus filius predicetur. Fidelis es enim, Domine, in uerbis tuis quibus promisisti daturum te nobis qui alleuaret omnes qui ruunt in hoc mundo, et qui erigeret omnes quos alliserat inimicus. Oculi enim omnium credentium sperant in te, Domine. Spe enim salui facti sunt , quibus dedisti escam in tempore opportuno, quando aperuisti manus tuas in cruce. Tu suscepisti maledictiones nostras, et nobis dedisti benedictiones tuas, proximus es enim omnibus. Omnibus, inquam, te inuocantibus  in ueritate, id est, qui te in Domino nostro Iesu-Christo inuocant. Ipse est enim ueritas, et uoluntatem non contemnentium te facies, et orationem eorum exaudies, in quibus te pro rebus eternis exorant. Custodit Dominus, inquit, omnes qui diligunt eum. uideamus qui sunt qui diligunt eum; ipsum interrogemus, ipse dicat qui sint diligentes eum. Audiamus eum dicentem: Qui audit uerba mea, et facit ea, hic est qui diligit me ; qui autem non faciunt ea, omnes peccatores hos a se reiiciet atque disperdet. Laudem ergo Domini loquatur os nostrum, discedant ab eo uniuerse detractiones. Ea que nouimus in fratribus laudanda memoremus. Alios sibi testes inueniant aliena peccata: nos nostri accusatores, nostrique tantum uituperatores effecti, semper  in Dei laudibus atque in Dei benedictionibus occupemur, agentes ei gratias in secula seculorum. Amen.



PSALMUS CXLu.



Alleluia.

Lauda, anima mea, Dominum; laudabo Dominum in uita mea; psallam Deo meo quandiu fuero. Nolite confidere in principibus, neque in filiis hominum in quibus non est salus. Exibit spiritus eius et reuertetur in terram suam, in illa die peribunt omnes cogitationes eorum. Beatus cuius Deus Iacob adiutor eius, spes eius in Domino Deo ipsius, qui fecit celum et terram, mare et omnia que in eis sunt. Qui custodit ueritatem in seculum, facit iudicium iniuriam patientibus, dat escam  esurientibus. Dominus soluit compeditos, Dominus illuminat cecos, Dominus erigit elisos, Dominus diligit iustos, Dominus custodit aduenas, pupillum et uiduam suscipiet, et uias peccatorum disperdet. Regnauit Dominus in secula, Deus tuus, Sion, in generatione et generationem.



COMMENTARIUM.

Laudat anima nostra Dominum, quando opera nostra in Dei laudibus exercentur. Et laudamus Dominum in uita nostra, id est, in moribus nostris. Psallamus ergo Deo nostro quandiu in isto corpore sumus, non confidentes in hominibus qui hodie dominantur, et cras sepeliuntur, quia exiet ab eis spiritus, et hi reuertentur in terram de qua assumpti sunt, ex ipsa die pereunt cogitationes eorum. Ille utique, que eos  non sinebant quiescere, emamus, uendamus, fabricemus, pugnemus. Hec et his similia cogitationum genera, subito momento uno pereunt. Beatus ergo est, qui sibi spem ponit in Domino Deo qui fecit celum et terram, mare et omnia que in eis sunt. Custodit enim ueritatem in secula; tempore quo se putant fallaces uincere per mendacium, ille ueritatem custodit, ut faciat iudicium quibus non in isto seculo nec in futuro perit ueritas a Deo. Ideo enim et iudicem eum credimus esse uenturum, quia custodit ueritatem, ut faciat tunc iudicium iniuriam patientibus. Qui nunc dat escam esurientibus, ipse erigit per se elisos per Adam, et per eumdem compeditos exsoluit. Ipse cecos illuminat, ipse dirigit iustos, ipse custodit aduenas. Hos utique qui se peregrinos in hoc exhibent  mundo, et propter quam sunt renati patriam concupiscunt. Orphanum enim custodiet, qui pro nomine Dei parentes sue deserit carnis. Et ipsum diabolum, qui est uia peccatorum, exterminabit ipse qui est Deus tuus, Sion. Deus utique Ecclesie catholice, unus in Trinitate, trinus in unitate, qui regnat in secula seculorum. Amen.



PSALMUS CXLuI.



Alleluia.

Laudate Dominum, quoniam bonus est psalmus; Deo nostro sit iucunda decoraque laudatio. Aedificans Ierusalem Dominus, dispersiones Isrel congregabit. Qui sanat contritos corde, et alligat contritiones eorum. Qui numerat multitudinem stellarum, et omnibus eis nomina uocans. Magnus Dominus noster, et magna uirtus eius,  et sapientie eius non est numerus. Suscipiens mansuetos Dominus, humilians autem peccatores usque ad terram. Precinite Domino in confessione, psallite Deo nostro in cithara. Qui operit celum nubibus et parat terre pluuiam. Qui producit in montibus fenum, et herbam seruituti hominum. Qui dat iumentis escam ipsorum et pullis coruorum inuocantibus eum. Non in fortitudine equi uoluntatem habebit, neque in tibiis uiri beneplacitum erit ei. Beneplacitum est Domino super timentes eum, et in eis qui sperant super misericordia eius.



COMMENTARIUM.

Laudemus Dominum quoniam bonus est psalmus. Psalmus bonus est in quo Deo nostro sit iucundatio.  Aedificat enim Ierusalem Dominus, et dispersiones Isrel congregat. Quotidie eam edificat Dominus, quotidie Ecclesiam suam per credentes edificat: et eos qui ab ea dispersi sunt, ad eam reuocans, iterum congregationi associat. Sanat penitentes contritos corde, et alligat contritiones eorum, qui numerat multitudinem stellarum et omnium earum nomina uocat. Licet potestas uirtutis eius his uirtutibus sit parata, et hoc eum posse facere non ambigat, nisi qui omnipotentem esse non credit; tamen numerare multitudinem stellarum eum credamus in sanctis, his qui in tenebris mundi positi, per celum suos dirigunt cursus, dantes solatium luminosi aspectus sui his qui celum aspiciunt: que stelle pro merito actuum suorum amplius minusue resplendent, in quibus  magnus Dominus noster, et magna eius ostenditur uirtus. Per hominem enim magnificatur ab hominibus, per hominem ab hominibus blasphematur. Et sicut his ue per quos nomen Domini blasphematur, ita hi benedicti sunt, per quos magna eius uirtus ostenditur, et innumerabilis eius sapientia declaratur, per quam superbos proiicit, et mansuetos suscipit, et humiliat peccatores ad terram, ut a terra eos exaltet ad celos. Omnis enim qui se humiliat exaltabitur , id est, qui agens penitentiam, sua peccata Domino confitetur. Incipite ergo in confessionibus Domino, et psallite ei in cithara. Cithara habet lignum crucis, habet chordas ex interioribus ouium, habet ex Euangeliis plectrum; sonet ista cithara, et imbrem de celo uenientem annuntiet. Operuit enim  celos nubibus, id est apostolis suis tradidit faciem celorum suorum et precepit eis ut dent terre pluuiam, et omnes gentes terrenas, in nomine Patris, et Filii, et Spiritus sancti, celesti nimbo perfundant. Hec pluuia producit in montibus fenum quo alantur simpliciores, quippe ex quibus pars maxima in Dei populo comprobatur. Non enim possunt spiritualium cibo refici hi qui terrenis actibus occupati, membra tamen uidentur Ecclesie. Hi montes, id est, apostoli, non ut ipsi uerticibus mentium suarum altitudines rerum celestium in cibo offerunt. Perfectorum enim est solidus cibus . Quis enim cum eis disputet de ieiuniorum perseuerantia, de diurna et nocturna occupatione, eruditioni diuine coniuncta? quis de minutis suggestionum? quis de contemptu omnium  rerum labentium? quis de contemptu omnium uitiorum? Quis cum eis agat de inuisibilibus profectibus, ut si quis episcopus Deo, si quis pontifex Christo, per inuisibiles conatus et gradus quos in corde suo disposuit, ut quandiu de isto corpore exeat, ascendat et nunquam descendat, offerens corpus suum Deo hostiam uiuam; quotidie seipsum ita corpori Christi associans, ut corpus eius corpori Christi admixtum unum corpus secundum Apostolum  fiat? Hec et his similia dantur in cibo, qui cum Paulo possunt dicere: Mihi mundus crucifixus est et ego mundo . Sicut ergo ostendimus spiritualium cibum solidum uirorum perfectorum, ostendamus nunc iumentorum fenum, quod producunt hi quos supra diximus  montes. Omne, inquit, quod in macello uenun datur emite [manducate], nichil interrogantes . Item: Tu quis es, qui contristas fratrem tuum in manducando? Item: Qui se non continet, nubat . Item: Qui dat nuptum filiam, bene facit . Item: uolo adolescentulas uiduas nubere . Hoc fenum montes uicini celis, qui in terra positi dicunt: Nostra autem conuersatio in celis est , iumentis producunt, quibus consuetudo carnalis imperat sola; et ipsi consuetudini carnali lex ponitur: quam sequens coniux coniugi placeat, seruus Domino, filii carnales parentibus carnalibus, parentes carnales filiis carnalibus. His herba seruitute offertur datur ut iumentis esca, et ut pullis coruorum inuocantibus eum. Corui enim fuerunt patres nostri, qui  in nigredine idololatrie permanentes, ad arcam nunquam reuersi sunt. Nos uero pulli eorum sumus, qui inuocamus Dominum. Qui non in uiribus equi uoluntatem habebit. Non enim uirtute terrena uinci potest, qui contra nos terrena uirtute non pugnat. uires ergo equi terrene uires sunt, quas Deus non in sua uoluit extollentia gloriari, sed de sua pietate sperare permisit. Nec in uiribus, inquit, equi, nec in tabernaculis uiri beneplacitum est ei, id est, in confidentia habitationis sue. Unde et Grecus non dicit in tabernaculis, sed in tibiis. Siue ergo, inquit, in cursu equi confidentem, siue in suis tibiis presumentem contemnet Dominus. Quod nos latius dicimus: Qui confidit in libertate arbitrii sui, quod per hanc fugiat, persequentem incurrit. Qui confidit in uirtute cursus sui  spiritalis, quod possit in tibiis suis stans immobilis permanere, non permanet. Nec ista dicens excludo, ne coneris stare; sed moneo ne te putes per liberum solum arbitrium fugere. Currat equus, sit paratus ad bellum. Sic enim scriptum est: Equus paratur ad diem belli, Dominus autem salutem tribuit . Tamen dum curris dicito: Deus uirtutem tribuit equo meo, ut curreret. Deus dedit tibiis meis perseuerantiam ut starem. Non ergo putes quod te libertas arbitrii tui ita habeat, quasi nauem per quam uis euadere barbaros de littore, per quam uis euadere fluctibus pelagi, per quam uis ad patriam quam desideras peruenire; sed si Dominus imperauerit uentis prosperis, et aduersis flatibus silentium dederit, si latentes uados demonstrauerit, et somnum tulerit  gubernantibus nautis, et absque lesione portum ingredi fecerit, ages post hec gratias Deo, non naui; gratias Deo, non naute . Nec ista dicentes excludimus nauem et nautas, sed magis et nauem ornamus et nautas, quibus Deum presulem confitemur. Si enim nauis non fuisset, utique quod Dominus gubernaret non esset. Si naute non essent, quos Dominus excitaret non essent. Si uela non essent, non essent quibus daret prospera flabra uentorum. Ita ergo dicamus: Si arbitrium in te non fuerit bone uoluntatis, non erit tecum pax Dei. In terra enim pax Dei cum hominibus bone uoluntatis. Obiicitur huic loco nos hoc ita dicere, ut uideamur hominis uoluntatem ostendere, quod Dei gratiam antecedat. uigilanter  age, et non calumniose, et uide gratiam Dei generalem super omne hominum effusam genus. Omnes antecedit gratia multiplici largitate diffusa. Descendit de celo Deus homine non uolente. Docuit exemplo et uerbo, homine non rogante. Signa multa et uirtutes ad se manifestandum exercuit, homine etiam prohibente. Mortalitatem nostram suscepit, homine ignorante; irrisus, crucifixus, inter homicidas mortuus, sepultus, resurrexit, et in celos ascendit. Hec omnia ad hominis salutem, ad hominis liberationem, ad hominis redemptionem, ad hominis coronam, ad hominis gloriam exercuit Christus. Nota tibi, calumniose, quod dico ad hominis salutem, non uolentis neque currentis. Quid est ergo quod legimus? Ostendimus tibi antecedentem  gratiam Dei generalem omnium hominum bonam uoluntatem. Nota tibi, predestinate, quod loquor, omnium generaliter bonam uoluntatem Christi gratia hoc ordine quo diximus antecedit, si tamen pro omnibus natus, si tamen pro omnibus passus. Si non negas pro omnibus mortuum, si cum Apostolo asseris quod omnes homines uult saluos fieri ; age nunc, tolle te a generali gratia, ad specialem accede, et similiter cum Apostolo clama: Non omnis generaliter homo saluus erit, sed omnis homo, quicunque inuocauerit nomen Domini, hic saluus erit. uade ergo ad officinam medici, qui ultro uenit ad ciuitatem nostram. Non utique nobis rogantibus, omnibus nobis medicus superuenit, officinam aperuit et uocem emisit, qua ac si preco exclamans dixit: uenite  ad me omnes . Iam modo post hanc uocem antecedit uoluntas gratiam. Si enim uolueritis, inquit, et audieritis me, que bona sunt terre edetis. Si autem nolueritis, gladius uos comedet . Sicut ergo antecessit gratia uoluntatem hominis, in ostensione sui, et in adapertione ueritatis; ita antecedit uoluntas hominis gratiam Dei. Non enim prius baptizaris, et sic uelle incipis credere; sed prius uoluntatem tuam perfectam exhibes sacerdoti, et confessionem tuam tuis labiis pandis, et ita demum ad Dei gratiam ut consequaris attingis. Quam consecutus confiteberis, quia omnia Dei dona credendo et desiderando consecutus es. Et ita demum ultimum huius psalmi cantabis: Quia beneplacitum est Domino super timentes eum, et in eos qui sperant in misericordia  eius, excludere uolens extollentiam humanitatis, uoluntatem Diuinitatis expressit. Scit enim Deus hostem nostrum tunc nobis posse subrepere, cum nos sine timore diuino repererit. Et ideo ad remedium nostrum pronuntiauit hoc dictum, quasi qui diceret: Beneplacitum est Deo super eos qui a diabolo liberantur. Non enim Deus affectu ducitur, ut ab hominibus timeatur, sed misericordia totus misereri dum studet homini, uult ex imperio timoris fieri quod profuturum ipsi homini pro certo cognoscit. Sicut qui litteras docent, timorem discentibus et terrorem inducunt, non utique necessarium magistris, sed ualde discipulis profuturum. Et sicut illos exhorrent qui sine timore et sine spe sunt, sciunt enim eos ad eruditionem peruenire  non posse; ita in eos dilectionem se habere commemorant, qui timent eos, et in eos qui sperant in eruditione eorum. Et hoc de hominibus tantum longe est a comparatione Dei, quantum longe est a diuinitate humanitas. Humana enim natura imbecilla cum sit, minime sane absque diuini nutus subsidio prestare quidquam boni potest. Sed comparatio ad apertionem rei dicte ad spem nos et misericordiam diuinam impellat, ut eorum participes faciat, super quos est beneplacitum Domino, qui regnat in secula seculorum. Amen.



PSALMUS CXLuII.



Alleluia Aggei et Zacarie.

Lauda, Ierusalem, Dominum, lauda Deum tuum, Sion. Quoniam confortauit seras portarum tuarum, be  nedixit filiis tuis in te. Qui posuit fines tuos pacem, et adipe frumenti satiat te. Qui emittit eloquium suum terre, uelociter currit sermo eius. Qui dat niuem sicut lanam, nebulam sicut cinerem spargit. Mittit crystallum suam sicut buccellas, ante faciem frigoris eius quis sustinebit. Emittet uerbum suum et liquefaciet ea, flabit spiritus eius, et fluent aque. Qui annuntiat uerbum suum Iacob, iustitias et iudicia sua Isrel. Non fecit taliter omni nationi, et iudicia sua non manifestauit eis.



COMMENTARIUM.

Lauda, Ierusalem, Dominum. Non pro una re laudatur a ciuitate sancta Dominus. Causas ergo laudis eius, ac si interrogaret ipsa ciuitas eum qui eam hortaretur ad laudes, audit sibi ab exhortante expositas.  Inquit: Eum lauda, quia confortauit seras portarum tuarum. uides ergo quia, ut supra diximus, nostrum est serare portas, hostibus impetum facientibus, sed Domini est confortare seras portarum Ierusalem; ergo est ciuitas Ierusalem in qua prophete habitant, in qua Christus predicat, et uirtutes diuersas exercet, in qua patitur crucem, in qua omnium sunt genera peracta uirtutum. Qui ergo hec omnia intus in anima sua die noctuque meditatur, habens intra se prophetas, Christum et apostolos, ciuitas Ierusalem factus, claudit portas inimico et angelis eius, et necesse est ut seras fidei clausis ingressibus mittat. Nam fides, spes, caritas, tres sere sunt misse contra diabolum; sed et fides deficit, et spes mollescit, et caritas refrigescit, nisi dono fuerint sancti Spiritus  confortate. Cum ergo confortate fuerint sere portarum tuarum, benedicentur filii tui in te. Filii tui sunt, qui tuo informantur exemplo, siue in bono, siue in malo. Hi ergo, inquit, in te benedicentur, si sere portarum tuarum in te fuerint confortate: ponitur finis tuus in pace dum dies aduenerit ut exeas de mundo, et actibus tuis omnibus finem imponas Pax erit cum Deo finis tuus, in quo cum exire ceperis, adipe frumenti satiat te. Ipse hoc facit qui emittit eloquium suum terre, id est, qui uerbum suum misit in Mariam. Et tam uelociter currit sermo eius, ut cum per tot millia annorum in sola Iudea notus fuerit Deus, nunc intra paucos annos, nec ipsos Indos lateat a parte Orientis, nec ipsos Britones a parte  Occidentis, ubique currit uelociter sermo eius, qui dat niuem sicut lanam. Lanam uoluit pro tegmine memorare. Si fuerint, inquit, peccata uestra sicut coccinum, uelut lanam efficiam . Docens ergo eos qui adipe frumenti satiantur, quod candidi una die in albis uestibus per totum orbem procedant, his Dominus nebulam sicut cinerem spargit. Nebula que sicut cinis spargitur, pruina que fruges uniuersas intra terre uiscera clausas impinguat, que quanto plus incubuerit satis, tanto uberius proficit in aristis. Pruinam ergo nos in istis quos adipe frumenti satiat Dominus, ponimus tentationum afflictiones, quibus eo amplius proficiunt in futuro, quanto plus fuerint in presenti perpessi. Dehinc mittitur crystallum tanquam frusta panis. Crystallum hoc grandinis memorat  Dei lapidationem, quam panibus fractis et buccellis assimilat. Ceduntur enim credentes ut metalli cuiuscunque materia, non ut moriantur, sed ut ad statum a quo ceciderant reuocentur. Additur quod ante faciem frigoris eius nullus subsistat. uerum quia fidelis est, et non patietur eos tentari supra quam possunt , mittit uerbum suum et liquefaciet ea, id est, renatis flauit Spiritus sanctus, et fluunt aque ex oculis, ut iste aque lauent sordes omnes, et maculas abluant peccatorum. Et quis est qui hec facit? quis utique alius, nisi is qui pronuntiat uerbum suum Iacob, iustitias et iudicia sua Isrel? Ubicunque Isrel est, qui uidet Deum, ibi iustitiam Deus ostendet suam. Deus enim sicut ad indulgendum flentibus et penitentibus pius est, ita ad reddendum pro iustitia  laborantibus iustus. Non fecit taliter omni nationi sicut isti, utique nationi que die noctuque spem suam Deo et caritatem ostendit. Et nulli iudicia sua manifestat, nisi his qui Domini mandata respiciunt credentes quod ipse nos in suo iudicio censeat adiuuandos, cui gloria in secula seculorum. Amen.



PSALMUS CXLuIII.



Alleluia Aggei et Zacarie.

Laudate Dominum de celis, laudate eum in excelsis. Laudate eum, omnes angeli eius; laudate eum omnes uirtutes eius. Laudate eum, sol et luna; laudate eum, omnes stelle et lumen. Laudate eum, celi celorum, et aque que super celos sunt laudent nomen Domini. Quia ipse dixit et facta sunt, ipse mandauit et creata sunt. Statuit ea in seculum et in seculum seculi: preceptum  posuit et non preteribit. Laudate Dominum de terra, et dracones et omnes abyssi. Ignis, grando, nix, glacies, spiritus procellarum, que faciunt uerbum eius. Montes et omnes colles, ligna fructifera et omnes cedri. Bestie et uniuersa pecora, serpentes et uolucres pennate. Reges terre et omnes populi, principes et omnes iudices terre. Iuuenes et uirgines, senes cum iunioribus laudent nomen Domini, quia exaltatum est nomen eius solius. Confessio eius super celum et terram, et exaltauit cornu populi sui. Hymnus omnibus sanctis eius, filiis Isrel, populo appropinquanti sibi.



COMMENTARIUM.

Consuetudo, immo uis quedam naturaliter imperat  pullis ut suo cantu a nocte diuidant noctem. Qui clamant quidem ut alios excitent, ipsi uero cunctis uigilantibus dormiunt. Quod ergo ad ruborem dixerim nostrum, qui excitamus ad laudem Dei eos qui in celo sunt, dicentes: Laudate Dominum uos qui estis in celis, laudate eum et uos qui estis in excelsis. Sed et soli, et lune, et stellis, et lumini, et celis celorum, et aquis que sunt super celos, ut laudent Dominum imperamus. Ipsi uero dormimus, cum talia opera non facimus, in quibus laudetur Deus et benedicatur nomen eius. Sed, quod peius est, et quod sine gemitu dicendum non est, per nos nomen Domini blasphematur, cum in iudicio personas accipimus, cum ad uestimentum, et ad annulos, et ad glorias hominum attendentes, personas pauperum refutamus. Ille quem  tu tacere putas, gemet contemptus, abiectus, et pro nichilo habitus, nomen beatum lacessit blasphemiis; quid ergo ad laudes Dei, et de celis angelos et omnia que in eis sunt excitamus; et de terra etiam ipsos dracones, et serpentes, et uolucres, et ignem, et grandinem, et spiritum tempestatis uocamus; inuitamus montes et colles, ligna fructifera uniuersa, reges ipsos et principes, et omnes iudices, omnem iuuentutem et omnem senectutem, uirgines, iuuenes, et omnia que sub celo sunt? Omnes ad laudem Domini excitamus, prouocamus, hortamur et infelices ipsi dormimus. At utinam dormiremus somno carnis et non inconsiderationis nostre soporaremur grauedine! Ecce omnia in unum que excitauimus conuenerunt, ipsi dracones nos et serpentes et bestie et uniuersa  pecora increpabunt, dicentes: Quid nos excitatis ad laudes Dei? conuenimus ut uobiscum Deum laudaremus, et inuenimus uestro uitio uiduas blasphemantes nomen sanctum. Pauperes, orphanos, et omnes qui sibi adesse contra potentes non poterant, quorum uos personas despicientes, diuitum iniustitiis fauebatis, erectisque oculis ad sublimitates mundi, his tantum uestros hilares atque affabiles tradentes aspectus, pauperes quasi quosdam quos Deus abuti preceperit, renuistis. Hec ad nos omnium uerba sunt; ad nos, inquam, qui quotidie huius psalmi tuba, per totum mundum, mox ut ceperit aurora diei inchoare principium, uniuersa que in celo et que in terra sunt ad laudandum et benedicendum Deum prouocamus. uerum sicut medicinam euacuat medici incontinentia  egrotantis, et non permittit profectum eius ostendere medicine, sue defectum ingerens continentie; ita nos ista omnia utimur, que etiam si placeant nobis dum leguntur, dum contemnuntur non placere ostendimus. Nescio quo enim modo non potest nobis omnino suaderi, ne personam cuiusuis peccatoris, etiam si iustus sit, negligentissime abutamur; quod uitium ut amputetur a nobis Dominum exoremus. Ipse enim correctionem morum postulantibus annuit, qui in tantum liberalitatibus his affluit, ut ipse imperet quod petatur: Petite, inquit, et dabitur uobis; querite et inuenietis, pulsate et aperietur uobis . Antecedit gratia Dei uoluntatem hominis, et uult ut uoluntas hominis Dei gratiam  antecedat petitura. Cum autem petenti donat, sequitur uoluntatem: Omnis enim, inquit, qui petierit accipit. Petamus ergo, ut et nos cum angelis omnibus, et cum uniuersis uirtutibus eius in diuinis laudibus participium capiamus, et sicut de illis dicitur: Preceptum posuit quod non preteribit, ita et nos preceptum Domini conseruemus. De omni uero creatura dicitur quia ipse dixit et facta sunt, hoc est, per uerbum Dei facta sunt, Patre loquente, Filio creante, sancto Spiritu animante, statuta sunt in eternum et in seculum seculi, id est, quandiu est hoc seculum, in seculum seculi manent, in quo sunt omnia ista que faciunt uerbum eius, id est, elementa ignis, grandinis, niuis et spiritus tempestatis. Hec omnia seruiunt uoluntati Dei, et hec faciunt quod uerbum  eius preceperit. Denique imperauit procellis et quieuerunt; imperauit uentis flantibus et siluerunt, ostendentes hunc esse cuius nomen solius ita exaltatum est, ut sit confessio eius super celum et terram, et in nomine eius omne genu flectatur celestium, terrestrium et infernorum . Et ipse exaltauit cornu populi sui, ita ut hymni canantur in toto orbe terrarum omnibus sanctis eius, et filiis Isrel populo appropinquanti ei. Filii siue in bono exemplo, siue in malo, imitatores in sacris uoluminibus appellantur. Denique dum constat quod filii Abrahe essent hi qui Dominum nostrum Iesum Christum arte se putabant et dolo circumuenire, dicit eis: uos ex patre diabolo estis . Cumque illi dicerent se patrem Abraham habere, ille respondit: Si filii Abrahe essetis, opera  Abrahe faceretis. Ergo hi nunc filii hymnum accipiunt, qui Isrelis sectantur exemplum. Et sicut ille, patientia et fide proficiens, meruit facie ad faciem Dominum Deum uidere, unde Isrel appellatus est, id est, uidens Deum ; Deum autem desiderantes audiunt sibi monita dari: Beati mundo corde, quia ipsi Deum uidebunt ; ita his qui filii eius per imitationem eius facti sunt, hymnum precipit cani, quia per munditiam cordis merentur ut uideant Deum appropinquantem ei qui regnat in secula seculorum. Amen.



PSALMUS CXLIX.



Alleluia.

Cantate Domino canticum nouum, laus eius in ecclesia sanctorum. Letetur Isrel in eo qui fecit eum,  et filie Sion exsultent in rege suo. Landent nomen eius in choro; in tympano et psalterio psallant ei. Quia beneplacitum est Domino in populo suo, et exaltabit mansuetos in salutem. Exsultabunt sancti in gloria, letabuntur in cubilibus suis. Exsultationes Dei in gutture eorum, et gladii ancipites in manibus eorum. Ad faciendum uindictam in nationibus, increpationes in populis. Ad alligandos reges eorum in compedibus, et nobiles eorum in manicis ferreis. Ut faciant in eis iudicium conscriptum, gloria hec est omnibus sanctis eius.



COMMENTARIUM.

Canticum nouum cantamus Domino quando in nouitate uite ambulamus in ecclesia sanctorum et  exemplo uite ac morum nostrorum edificationem Dominice congregationi exhibemus; letantes non in gloria mundi, neque in diuitiis seculi, sed in eo qui nos fecit, dum nasceremur; quia in eo apparet filios Sion esse, id est, Ecclesie, si in rege nostro et Domino exsultemus, laudantes nomen eius in choro, id est, cum omni populo, in tympano, id est, in extensione follis nostri corporei. Bene enim sonat, cum est sobrium, mundum et castum. Nec solum in tympano, sed et in psalterio psallamus ei. Non enim castitas et abstinentia nos perducunt ad Deum, si nos deseruerit integritas fidei, que in decem chordis psalterii declaratur. Tunc enim cognoscimus quia beneplacitum est Domino in populum suum, cum superbos humiliauerit in condemnationem, et exaltauerit mansuetos  in salutem. Tunc, inquam, agnoscimus quod nunc credimus, cum exsultant sancti in gloria, qui nunc letantur in cubilibus suis, exspectantes diem retributionis. Nam qui habuerunt nunc exaltationes Dei in faucibus suis, tempore quo confessi sunt gloriam Christi qui est exaltatus in cruce, qui est exaltatus in resurrectione, qui est exaltatus in celo. Has qui habuerunt exaltationes Dei in faucibus suis, quicunque habuit interibit perfidia hominum impiorum. Hi ergo non metu carnificis, non uerberum terrore perculsi, has exaltationes Domini siluerunt. Quin immo, quanto plus passi fuerint affligentes, tanto plus confitentes existunt. Hi habebunt gladios ancipites in manibus suis, id est, sententias mortis eterne et pene perpetue ad faciendam uindictam in gentibus,  et increpationes in populis, ad alligandos reges eorum in compedibus, et nobiles eorum in uinculis ferreis. Quibus nunc dicitur a Domino: Sedebitis super duodecim thronos, iudicantes duodecim tribus Isrel . Hi ergo faciunt in eis iudicium conscriptum. Ipsi enim iudicabunt mundum pro operibus impiis, qui sunt a mundo afflicti pro operibus suis. Cumque iudicauerint sancti eos reges, a quibus iudicati sunt, tunc erit gloria omnibus sanctis eius. Modo unicuique dicitur: Si credis uidere bona Domini in terra uiuentium, exspecta Dominum et age uiriliter ; si credis, non desinas spectare, et si te pro certo quod credis desiderare cognoscis. Hanc enim gloriam omnibus sanctis tunc gratulabimur euenisse, si in quacunque necessitate  positi animum penitus non mutemus, sed exspectantes Dominum quotidie, ipsi per patientiam gratias referamus qui regnat in secula seculorum. Amen.



PSALMUS CL.



Alleluia.

Laudate Dominum in sanctis eius; laudate eum in firmamento uirtutis eius. Laudate eum in uirtutibus eius; laudate eum secundum multitudinem magnitudinis eius. Laudate eum in sono tube; laudate eum in psalterio et cithara. Laudate eum in tympano et choro; laudate eum in chordis et organo. Laudate eum in cymbalis bene sonantibus; laudate eum in cymbalis iubilationis: omnis spiritus laudet Dominum.



COMMENTARIUM.

Laudamus Dominum in sanctis suis, quando eorum imitamur exempla, sequimur monita, regulam obtinemus. Laudamus eum in firmamento uirtutis eius cum firmum fidei nostre agonem ostendimus, et sicut sancti contempserunt penas, hostes uisibiles, ita nos inuisibilis hostis delectationes ingestas abiicimus. Laudamus eum in sono tube, cum quod in aure audiuimus, si tempus exegerit, super tecta positi exclamemus, non timentes eos qui occidunt corpus . Laudamus eum in psalterio et cithara, si in cithara lignum crucis amplectamur, et in psalterio confessionem catholicam teneamus. Raucum enim sonat quod catholicum non probatur. Laudamus eum in tympano et choro, quando in conuersatione reddendi  positi, tympanum corporis nostri optimis decoramus exemplis. Laudamus eum in chordis et organo, quando chordarum que sunt in cithara nostra fila integra exercemus. Etiam pudicitiam quam continentie calamellis ab omni rubigine peccati mundantes, Deo sonos mellifluos exhibemus. Laudamus eum in cymbalis bene sonantibus, et bene tinnientibus, quando labia nostra ad bonam persuasionem, et spiritalem explanationem aptamus. Inuitamus autem ut omnis spiritus laudet Dominum, quando spiritalia spiritalibus comparantes, nichil concedimus carni, sed omne quidquid ei libuerit, totum spiritui mancipantes, spiritualium imitamur exempla, per quorum euntes uestigia, credamus nos ad Domini misericordiam peruenire, cui gloria et imperium per omnia secula seculorum. Amen.



ANNOTATIONES AD QUAEDAM EuANGELIORUM LOCA.





TESTIMONIUM GILB. COGNATI, Qui male has annotationes tribuit Arnobio Afro.

Commendabunt hoc opusculum archetypi ex quo desumpte he Annotationes Arnobii in euangelistarum loca, uetustas, deinde fides optima in describendo magna difficultate libro obsoletis characteribus scripto, ad hoc ita inter se coherentibus, ut non dicam sententiam a sententia, sed uerbum a uerbo dirimere nisi assueto operosum sit. Eiusdem Arnobii Commentarii in Psalmos Dauidicos editi iam pridem exstant; alterius uero laudati libri septem aduersus Gentes, quorum in catalogo illustrium scriptorum meminit B. Hieronymus.





[ANNOTATIONES AD QUAEDAM EuANGELIORUM LOCA.]



EX IOANNE.



CAPUT I.

In principio erat uerbum, et uerbum erat apud Deum, et Deus erat uerbum: hoc erat in principio apud  Deum. Omnia per ipsum facta sunt, et sine illo factum est nichil, quod factum est.

Principium Deus est, qui principator esse omnium uoluit. In hoc itaque principe erat uerbum, hoc est Christus: de quo dicit, uerbum erat apud Deum, et Deus erat uerbum. Ostendit Christum ex Deo processisse, de quo et in psalm. XLIu uOX paterna dixit: Eructauit cor meum uerbum bonum: hoc est Christum, per quem omnia facta sunt, preter idola, que sine arbitrio Christi facta sunt, de quibus Apostolus dicit: Scimus quia nichil est idolum.



CAP. II. De nuptiis.

Die tertio nuptie fiebant in Cana Galilee; et erat mater Iesu ibi. uocatus est autem et iehsu, et discipuli  eius ad nuptias; et uinum non habebant, etc.

Facta sunt ista omnia; sed habent spiritualem intellectum. Nuptie, scilicet, coniunctio Christi est et Ecclesie, hoc est, noue legis traditionis. Hydrie autem septem lapidee Ecclesias septem super petra fundatas demonstrant. Aqua, inquit, plene: hoc est, baptismi gratia. Quod autem dicit: Capientes metretas  binas: hi sunt qui matrimoniis iunguntur. Ternas autem capientes, sunt spiritales et continentes, qui Trinitatis uirtutibus implentur. Architriclinus autem Moyses est, sponsus nouus Christus est, aqua in uinum conuersa passionis cruorem demonstrat.



CAP. III. De ceco.

Et egressus iehsu de templo, dum ambulat uidit hominem cecum a natiuitate sua. Et interrogauerunt eum discipuli eius, dicentes: Rabbi, quis peccauit, hic an parentes eius, quia cecus natus est? Respondens iehsu dixit illis: Neque peccauit, neque parentes eius, sed ut manifestarentur opera Dei in illo. Hec dicens, exspuit in terra, et fecit lutum de sputo, et liniuit oculos eius luto, dixitque ei: uade ad piscinam Sile, et laua oculos tuos. Abiit ergo, et lauit, et uenit accepta uisione.


Cecum quod dixit, genus hominum gentilium demonstrat, quique a natiuitate in cecitudine errabamus. Siloam autem, fontem luminis interpretantur: quod est baptisma, unde cordis oculos illuminamus.



CAP. Iu. De Lazaro.

Fuit autem quidam infirmus, nomine Lazarus, de castello Marie et Marthe sororis eius. Hec est autem Maria que unxerat Dominum unguento, et exterserat pedem eius capillis suis, cuius frater infirmus erat, etc.

Facta sunt ista omnia, sed habent spiritalem intellectum; nam Lazarus genus humanum demonstrat, qui in morte condormiebat priusquam Christus ueniret. Martha autem et Maria, Ecclesia et fides intelliguntur,  rogantes Christum ut Lazarum suscitaret. Lapide autem deuoluto de monumento, hoc est duritia hominum de corde remota. Quartum autem diem excitatum, Euangeliorum demonstrat figuram que nobis duritiam cordis repellent. Quod autem dixit, Lacrymatus est iehsu, de infidelitate scilicet Iudeorum.



CAP. u.

Ambulate dum lucem habetis, ne tenebre uos comprehendant; qui enim ambulat in tenebris, nescit quo uadat. Cum ergo lucem habetis, credite in lucem, ut filii lucis fieri possitis.

Lucem quod dicit, lex Dei est, in qua ambulare debemus. Tenebras autem quod dixit ignorantia est. Christus lux est, tenebre autem antichristus.



CAP. uI. De uite et palmite.

Ego sum, inquit, uitis uera, et Pater meus agricola est: omnem palmitem in me non ferentem fructum excidet, et in ignem mittet.

Merito Christus uitis est, qui uitam nobis attulit; recte et Pater eius agricultor, quia mundi gubernator  est, qui pluuias et tempora quasi bonus cultor administrat. Palmitem uero quod dixit fructiferum, nostrum populum significat. Infructuosum autem, hereticorum figura est, quam ignis exspectat.



CAP. uII. De Abraham.

Abraham pater uester exspectauit ut uideret diem meum, et uidit, et gauisus est.

Priusquam Christus uenerit, ante duo millia annorum Abraham defunctus; quomodo ergo Dominus dixit, Abraham uidit diem meum, et gauisus est? Tunc scilicet, cum Isaac ad uictimam lignum portabat, et arietem uictime dignum dedit, et gaudens filium recepit, tunc exsultauit, quia crucis lignum uidit, et Christum passurum cognouit.



CAP. uIII. De gladio Petri.

Simon igitur Petrus habens gladium, eduxit et percussit seruum principis sacerdotum, et amputauit illi auriculam dextram, et cetera que sequuntur.

Cum antea Dominus preceperit discipulis suis ne quidem uirgam in uia ferrent, quomodo ergo Petrus exemit gladium, et amputauit auriculam puero sacerdotis; et Dominus ei dixit: Reconde gladium tuum in thecam suam. Gladius scilicet Spiritus sanctus est, sicut apostolus Paulus ad Ephesios meminit; auricula autem amputata auditus Iudeorum est, sicut Isaias dixit: Domine, quis credidit auditui nostro? Theca uero Petrus erat, in quo Spiritus Dei latebat.



EX MATTHAEO.



CAPUT I.

Aperientes, inquit, thesauros suos, obtulerunt ei munera, aurum, thus et myrrham; et responso moniti sunt in somnis, ne reuerterentur ad Herodem, sed per aliam uiam regressi sunt.

Tunc scilicet magi presagio spiritus Christo munera afferebant: aurum, scilicet, quasi regi; thus autem quasi Deo, siue quia passionis immolationem demonstrabant; myrrha autem sepulture signum ostendebat. Magi autem ipsi typus credentium erant. Herodes autem diaboli significat figuram. Quod autem magis dictum est, ne reuerterentur ad Herodem, hoc est, qui ex gentibus ad Christum ueniunt, ne rursus ad diabolum reuertantur.



CAP. II.

uox clamantis in deserto: Parate uiam Domini, rectas facite semitas Dei nostri; omnis uallis implebitur, et omnis mons et collis humiliabitur, et erunt praua in directa.

uallem quod dixit, mundum istum demonstrat, repletum Christi doctrina. Montes autem et colles humiliati perfidia scilicet diaboli, et idolorum cultura, que in aduentum Christi humiliata sunt atque depressa. Quod autem dixit: Erunt praua in directa, hoc de gentilium prauitate dicebat, qui nunc recta itinera gradiuntur.



CAP. III. De cibo Ioannis.

Cibus autem Ioannis erant locuste, et mel siluestre.

Locustas quas dixit, populorum multorum demonstrant  figuram, qui ad Ioannem ueniebant. Mel autem fructum dulcedinis eorum demonstrat, quorum credulitate et fide Ioannes saturabatur.



CAP. Iu. De pala et area.

Habens, inquit, palam in manu sua, purgabit aream suam, et colliget frumentum in horrea, paleas autem comburet igni inexstinguibili.

Aream quod dixit, mundum istum intelligit. Frumentum uero quod dixit, sancti et fideles intelliguntur. Palea uero, crucem demonstrat. Horreum autem paradisus est, ubi sancti colliguntur; palee autem, leues et perditi homines, qui in gehennam mittuntur, et igni exuruntur.



CAP. u. De ieiunio et templo.

Et cum ieiunasset iehsu, postea esuriit, et dixit ad eum is qui tentat: Si Filius Dei es, dic ut lapides isti panes fiant. Ille autem dixit ei: Non in solo pane uiuit homo, sed in omni uerbo Dei. Tunc assumpsit eum diabolus, et statuit eum super pinnam templi, et dixit illi: Si Filius Dei es, mitte te hinc deorsum, et excipient te angeli, ne forte offendas ad lapidem pedem tuum.

Christus ieiunans nos esuriebat, quos iustitia saturabit: lapides autem nos fuimus, qui duritiam cordis habuimus. Templum autem Christianos homines demonstrat, Paulo apostolo dicente: uos estis templum Dei. Fastigium autem templi caritas est, per quam Christus in Christianis ascendit; quod autem diabolus  Christo dixit, Mitte te de templo hinc deorsum, hoc est: suadebat Christo ut de nostra caritate descenderet. Ne forte, inquit, offendas ad lapidem pedem tuum; hoc est, quasi qui increduli essemus, ueluti duritiam lapidum haberemus. Ita offensionem nostram Christo obiiciebat.



CAP. uI.

Esto benignus aduersario tuo cito, dum es cum illo in uia, ne forte aduersarius tradat te iudici, et iudex ministris, et in carcerem mittaris.

Aduersarium quod dixit, exteriorem hominem demonstrat, hoc est carnalem, cum quo iter facimus. uia autem transitum huius seculi demonstrat. Huic ergo aduersario benigni simus, hoc est, caste cum  illo uiuamus, ne forte ob admissa illicita tradat nos iudici, hoc est Christo. Et iudex  ministris, id est angelis; et angeli in carcerem nos tradant, hoc est in gehennam.



CAP. uII.

Nesciat, inquit, sinistra tua quid faciat dextra tua, ut sit eleemosyna tua in absconso.

Dextra nos sumus, quia Christum colimus, qui in dextra Patris sedet. Sinistra autem Iudei sunt, atque heretici. Proinde nesciat sinistra pars quid faciat dextra.



CAP. uIII.

Nolite uobis condere thesauros super terra, ubi tinea et comestura exterminant, et ubi fures effodiunt et furantur. Thesaurizate autem uobis thesauros in celo,  ubi fures non effodiunt, neque furantur, etc.

Terram quam dixit, habitaculum corporis nostri significat. Thesaurus uero fides est. Quod ergo: Nolite uobis condere thesauros in terra, hoc est, nolite thesaurizare in carne, ubi tinea  comedit, hoc est auaritia, siue libido; et fures effodiunt, hoc est, diabolus, qui fidem furatur; sed: Condite, inquit, thesauros in celo, hoc est, in spiritu, qui celum intelligitur; sicut apostolus Paulus dixit: Qui seminauerit in carne, de carne metet corruptionem; qui autem seminauerit de spiritu, de spiritu metet uitam eternam.



CAP. IX.

Qui uides festucam in oculo fratris tui, trabem autem in oculo tuo non consideras.


Hoc ad hereticos dixit, qui audent cum Iudeis altercari, de quorum oculis eximere se putant festucam, hoc est corone illius spinee festucas, ut in oculis suis trabem non sentiant, hoc est crucis offensionem.



CAP. X.

Nunquid colligunt de spinis uuas, aut de tribulis ficus? Sic omnis arbor bona bonos fructus facit; mala autem arbor malos fructus facit.

Spinas quas dixit et tribulos, hereses intelliguntur, de quibus fructum iustitie nemo colligit, hoc est, martyres ex hereticis nemo meminit. Arbor autem mala uetus homo est, qui malos fructus facit, hoc est, peccata, libidines et auaritiam; arbor autem bona, crux est, que fructum uite credentibus attulit.



CAP. XI.

Omnis qui audit uerba mea hec, et facit ea similabo eum uiro sapienti, qui edificauit domum suam super petram. Descendit pluuia, aduenerunt flumina, flauerunt uenti, et impegerunt in domum illam, et non cecidit; fundata enim fuit super petram. Et omnis qui audit uerba mea, et non facit ea, similabo eum uiro stulto, qui edificauit domum suam super arenam. Descendit pluuia, flauerunt uenti, impegerunt in domum illam, et cecidit, et facta est ruina eius magna.

Petra scilicet Christus est, auctor apostolorum. Domum autem quam dixit, habitaculum corporis nostri est. In hac igitur petra, hoc est Christo, domum  nostram edificemus, hoc est, corpus nostrum sanctificemus, ut cum flumina et uentus uenerint, hoc est, impetus persecutionis et procelle, impulsi non cadamus. Arena autem non aliud quam hereses intelliguntur, que omni tempestate uoluuntur. Super igitur hanc arenam, hoc est, heresim, quicunque domum suam edificauerit, stultus est. Mox enim aduenerint flumina et uenti, hoc est impetus persecutionis, et illico cadet.



CAP. XII.

Non possunt, inquit, filii sponsi ieiunare, quandiu cum illis est sponsus. uenient autem dies, auferetur ab eis sponsus, et tunc ieiunabunt illis diebus. Nemo autem immittit commissuram panni rudis in uestimentum uetus, tollit enim plenitudinem eius a uestimento,  et maior scissura fit; neque immittunt uinum nouum in utres ueteres, alioquin rumpit uinum utres, et uinum perit et utres. Sed mittunt uinum nouum in utres nouos, et utraque seruantur.

Sponsus, Christus est; filii autem sponsi, nos sumus. Proinde si qui lectioni persistit, non ieiunat, quia sponsus eum illo est, qui est Christus, qui dixit: Ego sum panis uite; et tunc incipient ieiunare. Indumentum autem nouum hominem nouum demonstrat, uetus autem indumentum ueterem hominem significat. Si quis ergo hominem interiorem, hoc est, spiritalem, coniunxerit cum exteriore, id est, carnali, maiorem scissuram facit. uinum scilicet nouum, sacramentum est. Utres autem ueteres, Iudei sunt. Utres uero noui nos sumus, qui de hoc musto potamus.



CAP. XIII.

Ecce mulier sanguinis profluuium habebat per annos duodecim, et accessit retro, et tetigit uestimentum eius; dicebat enim intra se: Si tetigero tantum uestimentum eius, salua ero. Ille autem dixit ad discipulos suos: Quis me tetigit? sensi enim a me exisse uirtutem. At ubi uidit mulier illa que tetigerat uestimentum eius, non posse celari, procidit ad pedes eius, dicens: Ego, Domine, tetigi, quia profluuio uexabar. Ille autem dixit ei, Filia, fides tua te saluam fecit.

Facta sunt ista omnia, sed habent spiritualem intellectum. Nam mulier in profluuium sanguinis conuersa, Ecclesia; in cuius imaginem iam tunc Machabea iugulabatur, cuius sanguis in imagine Ecclesie  profluebat. ueniens autem Christus, sanguis eius iam non in profluuium mortis, sed in martyrium glorie translatus est. uestimentum autem eius quod tetigit, corpus Christi est: quod et nos attingimus, et sanamur; duodecim autem annos apostolorum numerum demonstrat.



CAP. XIu.

Ecce ego, inquit, mitto uos sicut oues in medio luporum. Estote, inquit, prudentes sicut serpentes, et simplices sicut columbe.

Lupos quos dixit, persecutores nostri sunt. Oues autem nos sumus, qui tempore persecutionis a lupis cercemur. Sed estote, inquit, astuti sicut serpentes, et simplices sicut columbe: hoc est, sicut serpens in  necessitate mortis caput suum celat, corpus autem suum morti tradit; ita et nos caput nostrum, hoc est, Christum, colamus confitendo; corpus autem nostrum lupis tradamus. Columba autem Ecclesia est, cuius filii, quoties ob nomen Christi occiduntur, gaudent et exsultant.



CAP. Xu.

Nonne duo passeres asse ueneunt? et unus ex illis non cadet in terra sine uoluntate Patris uestri qui in celis est.

Duos passeres quos dixit, spiritus et anima intelliguntur; sicut in psalmo dixit: Anima nostra sicut passer erepta est de laqueo uenantium. Asse autem quod dixit, denarium fidei est, a quo eum uenimus. Terra autem homo ipse est, qui sine Patris uoluntate  nec animam, nec spiritum potest accipere.



CAP. XuI.

uenit, inquit, iehsu in synagogam, et inuenit ibi hominem habentem manum aridam, et dixit illi iehsu: Extende manum tuam, et extendit manum, et facta est sana sicut altera.

Facta sunt ista omnia, sed habent spiritualem intellectum. Nam aridam eodem dixit manum, infructuosi hominis ostendit personam. Proinde Dominus dixit ad eum: Extende manum tuam, ut eleemosynam, cum misericordia, extensa manu pauperis porrigamus.



CAP. XuII.

Simile est, inquit, regnum celorum thesauro absconso  in agro, quem qui inuenerit homo absconsum, uadet et uendet omnia que habet, et emet agrum illum.

Ager hic, mundus est; thesaurus autem in agro absconsus, Christus, qui latuit triduana illa passione, siue qui ager paradisus est: thesaurus autem uita eterna est. Proinde uendamus quidquid in hoc seculo habemus, ut ad illum agrum perueniamus.



CAP. XuIII.

Et cegit discipulos ut ascenderent nauem, et procederent trans mare, donec remitteret turbas. Nauis autem iam erat in medio mari fluctibus turbata, fuit enim contrarius uentus. Quarta autem uigilia noctis abiit ad illos ambulans in mari et cum uiderent eum, turbati sunt. Dixit autem Simon Petrus: Domine, si  tu es, iube me uenire ad te super aquas. At ille ait: ueni; et descendens Petrus super aquam ambulabat, ut ueniret ad Iesum. uidens autem Petrus fluctum ualidum uenientem ad se, timuit, et cum cepisset mergi, clamauit dicens: Domine, saluum me fac, etc.

Mare scilicet seculum est; nauis autem in quam apostoli ascenderunt, Ecclesia est. Quod autem dixit, fluctibus turbata est, hoc est, quod Ecclesia persecutione pulsatur. uentus autem contrarius, diabolus est, qui Ecclesie contrarius est. Quod autem dixit, quarta uigilia noctis uenit ad eos, ambulans super mare, hoc est, quod lucem Euangelii nobis attulit, qui in noctis ignorantia iacebamus. Quod autem dixit, turbatus est Petrus uisa tempestate, hoc est,  quod in passione Christi turbatus est, ut etiam negando fides eius submergeretur.



CAP. XIX.

iehsu autem dixit discipulis suis: Amen, dico uobis, quia difficile diues intrabit in regnum celorum. Iterum dico uobis: facilius est camelum per foramen acus transire, quam diuitem in regnum Dei.

Diuitem populum Iudaicum dixit, qui cum diuitiis de Aegypto exierunt, de quo in psalmo dixit, Diuites eguerunt et esurierunt. Camelus autem nos fuimus, qui nichil rectum in nobis habuimus, qui nunc sarcinam peccatorum exposuimus, et per foramen acus introiuimus, hoc est, per arctam et angustam uiam, que duxit ad uitam. Nam Iudas Iscariotes diues fuit, de pretio quo Christum tradidit, sed in regnum celorum  non intrauit.



CAP. XX.

Simile est regnum celorum homini patrifamilias qui prodiit mane in foro conducere operarios in uineam suam, et placuit illi cum operariis singulis denariis diurnis. Et egressus circa horam sextam et nonam, et idem fecit; sed et circa horam undecimam egressus est, et inuenit alios stantes, et ait illis: Quid hic statis otiosi? Et illi responderunt, Quia nemo nos conduxit; et ait illis: Ite et uos in uineam. uespere autem facto, dixit Dominus procuratori suo, Operarios uoca, et redde illis mercedem, incipiens a nouissimis usque ad primos. Cum ergo uenissent qui circa undecimam fuerant uocati, acceperunt singulos denarios. uenerunt autem et priores, sperantes se amplius accepturos, et  cum accepissent singulos denarios, ceperunt murmurare aduersus patremfamilias dicentes: Hi nouissimi una hora operati sunt, et pares illos nobis fecisti, qui sustinuimus laborem totius diei.

Paterfamilias Christus est, qui operarios conducit, hoc est, qui credentes colligit ut mercedem accipiant. uinea autem, cultura legis est. Denarius autem, uita eterna est. Quos autem dixit ad horam primam operatos, uirgines sunt, qui se laborem corporis et calorem carnis sustinuisse dicunt. Forum autem mundus iste intelligitur; qui autem sero ad opus accesserunt, abstinentes sunt. Quod autem dixit, uespere mercedem acceperunt, hoc est, quod in aduentu Christi recipient casti mercedem laboris sui.



CAP. XXI.

Et adduxerunt asine pullum, et sedit super eum; et deponentes uestimenta sua in uia, alii autem cedebant ramos de arboribus, et proiiciebant ante eum. Et turbe antecedebant eum, dicentes: Hosanna Filio Dauid.

Asine quem dixit pullum, populum nouellum demonstrat; hoc est, nostrum, qui et presepium Domini sui cognouit, hoc est, altare, ubi cibaria colligimus. Turba autem quam dixit uestimenta sua iactantes, hoc est, quod credentium multitudo ueterem hominem exspoliantes, se proiicient. Arbores autem iidem homines sunt. Ramos uero de arboribus abscindentes, peccata sunt que in nobis uirescebant.



CAP. XXII.

Aliam, inquit, parabolam audite. Erat quidam paterfamilias qui plantauit uineam, et sepem ille circumdedit, et fodit in ea lacum, et edificauit turrem, et locauit eam colonis, et ipse peregre profectus est. Cum autem appropinquasset tempus fructuum, misit seruos suos ad cultores illos, ut acciperent de fructibus suis. Coloni autem apprehensos seruos, alium ceciderunt, alium uero lapidauerunt, alium decollauerunt. Item misit alios seruos, plures prioribus, et fecerunt illis similiter. Nouissime autem misit illis filium suum unicum, dicens: Forsitan filium meum uerebuntur, quem et ipsum apprehensum ceciderunt.

Paterfamilias quem dixit, Patris similitudinem demonstrat. uinea quam dixit nouellasse, lex noua est.  Turris autem, Ecclesia est. Lacus baptismus est. Coloni autem Iudei sunt. Sepes uero, fides est; serui quos dixit occisos, prophete intelliguntur. Posteriores quos dixit missos, apostoli sunt, ex quibus unus decollatus, Ioannes est. Nouissime autem Filium occiderunt, scilicet Christum.



CAP. XXIII.

Reddite, inquit, que Cesaris sunt Cesari, et que Dei sunt Deo.

Iubemur in persecutione reddere que Cesaris sunt Cesari, hoc est, corpus in quo habet potestatem; reddere que Dei sunt, Deo, spiritum scilicet et fidem.



CAP. XXIu.

Fuerunt, inquit, apud nos septem fratres. Primus  eorum, uxore ducta, non relictis filiis mortuus est, et reliquit uxorem suam fratri suo. Similiter et secundus, et tertius, et quartus, usque ad septimum; nouissime autem omnium et mulier defuncta est. In resurrectione ergo cuius eorum erit uxor? nam omnes septem habuerunt illam uxorem.

Septem quos dixit fratres, patriarchas septem demonstrant, qui sunt septem libri Moysi. Uxor autem eorum Synagoga est. Cumque ea septem patriarche ceuntes, semen nominis Christi infuderunt, et fidem nunquam concepit.



CAP. XXu.

Insurget autem regnum super regnum, et gens super gentem, et erunt fames et terremotus per loca singula. Sed hec omnia initia erunt gemitus et doloris.  Tunc tradent uos in mortem. Tunc autem multi scandalizabuntur, et tradent se alterutrum ad mortem, et multi pseudoprophete exsurgent, et seducent multos, et propter scelerum abundantiam refrigescet caritas multorum; qui autem perseuerauerit usque in finem, hic saluus erit.

Regnum super regnum quod dicitur, hoc est, quod super regnum Christi audet diabolus hereses suscitare. Fames autem et terremotus, hoc est, quod aliquanti homines, qui terra intelliguntur, famem patiuntur, hoc est, nec Spiritum Dei nec intellectum habentes, ad hereses submouentur, et tradent se, inquit, in mortem; et pseudoprophete, inquit, exsurgent, ut pote Amapobius, qui multos decepit.



CAP. XXuI.

Tunc, inquit, qui in Iudea sunt, fugiant ad montes; et qui in agro est, non reuertatur retro ad uestimentum suum. ue autem pregnantibus et lactantibus in illis diebus. Orate autem ut non fiat fuga uestra hieme, uel sabbato.

Iudea scilicet terra sancta est, hoc est castos homines, qui carnem suam sanctificarunt. Fugiant, inquit, ad montes, hoc est, ad apostolorum doctrinam. Et qui in agro est, non reuertatur ad uestimentum suum; hoc est: qui in seculo est, non reuertatur ad ueterem hominem. ue autem pregnantibus et lactantibus, hoc est, fratrum quique sacerdotum auaritiam, uelut pregnans, conceperit, ue illius erit. Lactans is erit, qui mandata Christi non recte docuerit;  hic non cibo, sed lacte potauit. Hieme autem quod dixit, tempus capiendi homines ostendit; item ut Iudeis sabbato fugere non licet. Sed iam de ciuitate recedere non permittit. Ita et nos oremus ut seculum fugere possimus, ne ab antichristo, ueluti ab hieme aut sabbato preoccupemur.



CAP. XXuII.

Tunc, inquit, simile estimabitur regnum celorum decem uirginibus, que acceperunt lampades suas, et exierunt obuiam sponso et sponse. Quinque autem ex illis fatue erant, et quinque prudentes: fatue autem, acceptis lampadibus suis, non tulerunt oleum secum in uasis suis. Prudentes autem tulerunt in uasis, cum lampadibus suis.

Decem uirgines quas dixit, quinque sapientium nomina  dicimus, id est, spes, fides, caritas, castitas, et eleemosyna. uasa autem habitationis eorum sunt, hoc est, homines in quibus inhabitant. Oleo, inquit, plenas, hoc est spiritualem gratiam. Lampades uero uigilantia Spiritus sunt. Obuiam euntes sponso, hoc est, Christo. Fatue autem sunt istis contraria, qui quod uident sperant. Alia infidelitas, tertia sine caritate, quarta autem carnalis, quinta uero infructuosa: horum etiam lampades exstinguuntur, quia oleum non habent, hoc est, spiritualem gratiam.



EX LUCA.



CAPUT I.

Ideoque nascetur tibi filius; uocabis nomen eius Ioannem; et multi super eius natiuitate gaudebunt; et  uinum et siceram non bibet.

uinum quod Ioannes bibere prohibetur, luxuria intelligitur. Sicera autem, dactili succus est; qua non aliud quam carnis dulcedinem intelligit. Proinde hoc genus poculi spirituales effugiant.



CAP. II.

Ne dixeritis, Patrem habemus Abraham. Dico autem uobis quoniam potens est Deus de lapidibus istis suscitare filios Abrahe. Iam quidem securis ad radices arborum posita est. Omnis ergo arbor non faciens fructum bonum, excidetur, et in ignem mittetur.

Lapides quos dixit, Iudei intelliguntur, propter duritiam et incredulitatem suam: de quibus filios  Abrahe resuscitauit, hoc est, apostolos; siue gentilium duritiam, de quibus martyres coronauit. Arbores autem, homines intelliguntur, quibus securis posita est, hoc est, utriusque Testamenti acumen, cuius manubrium crux intelligitur.



CAP. III.

Nemo, inquit, lucernam accendet, et ponet sub modio, aut sub uaso. Sed super candelabrum ponet eam, ut omnes qui ingrediuntur uideant.

Lucerna Christus est, qui dixit, Ego sum lumen huius mundi; siue mandata eius, que illuminant corda nostra. uasum autem, mundus iste intelligitur. Modium, scilicet, hereses. Candelabrum autem, ueritas que lumen demonstrat. Proinde hanc lucernam,  hoc est, mandata Christi, non seculo abscondamus, sed super candelabrum ponamus, ut luceat  omnibus intreuntibus in domum, hoc est in Ecclesiam.



CAP. Iu.

Et ascendit iehsu in montem ut oraret; et dum orat, factus est aspectus uultus eius immutatus: et uestimentum eius factum est album, refulgens sicut nix. Et ecce uiri duo colloquebantur cum eo: erat autem Moses et Elias, apparentes in gloria. Et dicebant excessum eius, quem completurus erat in Ierusalem. Petrus uero, et qui cum illo erant, grauati erant a somno, et uigilantes  uiderunt gloriam eius, et duos uiros qui cum ipso stabant, et dixerunt ad Iesum: Magister, bonum est nobis hic esse, et faciamus tabernacula tria, tibi unum, et Mosi unum, et Elie unum, nescientes quid dicerent.

Christus in monte excelso sapientie, per exercitationem uerborum spiritualium, Deus uerbum intelligitur, et creditur, et colitur, secundum Dei formam. uestimentum eius, quod factum est fulgens sicut nix, est sermones et littere Euangeliorum, quibus iehsu est indutus. Moyses, id est, lex, et Elias, id est, prophete, colloquentes cum Iesu. Si quis autem intelligit spiritalem legem conuenientem sermonibus Iesu, et in prophetis absconditam in mysterio sapientiam, ille uidet Moysen et Eliam in gloria, quando  uiderit eos unum cum Iesu. Nam si in unum sint Christus, et lex, et prophete, tunc et Christus Dei Filius comprobatur; et lex et prophete uera prophetasse inueniuntur, quoniam lex et prophete testimonium dederunt de Christo, predicentes ea que futura erant de Christo; et Christus testimonium dedit legi et prophetis, quoniam uera prophetauerunt, prophetiam eorum ipsis rebus adimplens. Bonum est nobis hic esse, et faciamus tria, etc., id est, adhereamus his tribus coniunctis, uidelicet, Christo, Moysi, et prophetis. Nam in ore horum trium stat omne iudicium. Quos qui separare studebunt, erunt nescientes quid dicerent.



ANONYMUS AUCTOR PRAEDESTINATI.





PROLEGOMENA. GALLANDII PROLEGOMENON DE ANONYMO AUCTORE PRAEDESTINATI.



I. Quisnam fuerit auctor Predestinati, complures feruntur eruditorum coniecture quas multis referre singillatim instituti nostri ratio haud sinit. uerum ne officio nostro prorsus deesse uideamur, ea tantum in medium adducemus que quid de auctore ipso quidue de illius opere censendum sit satis prodant. Sirmonius qui nostrum anonymum scriptorem primus in lucem extulit, cum codex uetus, optime ceteroqui note, auctoris nomen haud exploratum haberet, ne inscriptione captus omnino liber prodiret, adscititium fingens titulum, Predestinati nomine opus prenotauit. Deinde coniecturis indulgens, libri auctorem Arnobium Iuniorem cuius exstant in Psalmos Commentarii, ob styli sententiarumque affinitatem auguratus  est. Quapropter ad Predestinati calcem Arnobiana excerpta subiecit; que deinceps Sirmondianorum editor aliis uiginti circiter locis ex iisdem Arnobii Commentariis, sibi ab Harduino indicatis, auxit. Sirmondi coniectationem probatam quoque Petauio nouimus. Postquam enim animaduertit  , Predestinati auctorem Fausto Reiensi antiquiorem uideri; eumque dum S. Augustini partes contra Predestinatos ac Pelagianos tueri uelle preseferebat, manifeste preuaricatum fuisse, quippe qui multa intexuerit que Pelagianismum redoleant, tandem concludit  : »Non dissimilis note ac genii est Arnobius Iunior in Commentario ad psalmum CXLuII..... ut ab eodem auctore utraque profecta uideri possint: quod merito uiri docti  suspicantur.« Atque hec eadem sententia tum Tillemontio  , tum uero in primis Historie litterarie Gallice auctoribus arrisisse comperitur  .

II. In aliam sententiam abiit Holstenius. Is namque, ut refert Baunius  , Roma Sirmondo nuntiauit, in bibliothece Barberine ueteri codice Predestinati opus Primasio ascribi; cuius codicis auctoritatem testimonio quoque Isidori presulis Hispalensis confirmari existimauit, qui tradit  Primasium Africanum episcopum composuisse sermone scholastico de heresibus libros tres directos ad Fortunatum episcopum. Neque aliter censuit Rigaltius, qui semel iterumque Predestinati librum sub Primasii nomine laudat  . Quin et Mabillonius in Augiensi bibliotheca se inspexisse testatur  Sirmondi Predestinatum  cum hoc titulo qui dilutiori tantisper atramento scriptus est, sed antiqua manu: Opus sancti Primasii discipuli Augustini de heresibus num. XC. uerum tum ex Isidori uerbis probe intellectis, tum etiam ex litteris quas ad Holstenium Sirmondus rescripsit, ab editore Sirmondianorum in aditu Predestinati appositis, alios prorsus anonymi nostri libros ab iis fuisse quos a Primasio conscriptos memorat Isidorus, satis constat. Preterea de Predestinati opere questionem historico-theologicam accuratam euulgauit Piccinardus, simulque putauit illius auctorem fuisse aut uincentium quemdam presbyterum natione Gallum, cuius meminit Gennadius  , aut potius uincentium uictorem contra quem libros de Anima et eius Origine scripsit S. Augustinus. uerum quid de illius placitis  sentiendum sit uiri eruditi prodidere  . Aliorum porro coniectationes de huiusce operis auctore nichil moror, siue Harduini qui a Reginbaldo monacho Benedictino ante annos 850 fuisse librum exaratum, nullo teste in medium prolato, fidenter affirmat  , siue Oudini qui eiusdem scriptorem fuisse uincentium Lerinensem sibi persuadet  : quem propterea Historie litterarie Gallice auctores solide pre ceteris refutarunt  . Sed hac de re tantilla satis multa.

III. Iam uero ad opus ipsum quod attinet, uirorum doctorum uerbis utimur  , quibus illud penitius lectores agnoscant. »Auctor itaque, quisquis demum is fuerit, opus suum in tres libros dispertiuit. Et in primo quidem nonaginta heresum catalogum contexuit, quas ex Hygino, Polycrate Africano et Heliodoro,  quos heresum scriptores nominauit ante hunc nemo, dicit excerptas; nec Augustinum memorat, ex cuius libro de Heresibus exscribit quidquid recitat quod sit bonum; reliqua enim uel ex ingenio uidentur  conficta, et toti antiquitati sunt prorsus ignota; uel si ad uiuum resecentur, dubia esse aut falsa inueniuntur. Secundo libro opusculum exhibet, quod Predestinatianorum errores complectitur. Hoc Augustino a Predestinatianis scribit attributum, ut tanti doctoris nomine sue sententie patrocinarentur: quod tamen, inquit, cum Celestinus legisset, ita exhorruit, ut illud iuberet perpetuo damnari silentio. Pater Piccinardus Euodium Uzalensem huius libelli suspicatur auctorem  ; hunc enim Predestinatianam heresim quam in Adrumetino monasterio exortam cum Sirmondo censet, coluisse coniicit. Porro huic Euodii libro in Gallias delato Augustini nomen inscriptum, et ex eo uincentianas obiectiones, quibus satisfecit S. Prosper, sumptas autumat: aliaque eius  generis non pauca deducit, que neque nobis neque cuiquam probatum iri existimamus. Nam monachos Adrumetinos a Predestinatianorum heresis suspicione satis purgat Norisius  ; Euodius autem qui Augustini doctrinam probe tenuit, in eam reprehensionem adduci infirmissimis coniecturis non debet; cetera uero que his fundamentis nituntur, non minus sunt imbecilla, ut ne sit opus refellere. Hunc librum a Semipelagianis suppositum credimus: qui si diabolicum errorum indiculum, teste Prospero, confinxerunt, eosque ascripserunt Augustino quidni hunc librum erroribus redundantem eosdem scripsisse, et Augustini nomine edidisse suspicemur? Auctor uero Predestinati, cum hunc librum Celestino oblatum et ab eo damnatum narrat, non minus uidetur finxisse;  quippe S. Celestinus hac de re nichil attigit in epistola quam sub uite finem in Prosperi Hilariique defensionem exarauit. Preterea nec S. Prosperum, nec reliquos S. Augustini discipulos fideique catholice uindices, eum librum qui tantam Augustino calumniam, tantum fidei periculum inferebat, nunquam, ut Augustini fideique doctrinam uindicarent, refellisse incredibile est  . Tandem tertius liber dum predictum opus reiicit, plures Pelagianorum ac Semipelagianorum errores inculcat. Eamdem cum Pelagio gratiam predicat; fidem ac bone uoluntatis initium cum Semipelagianis uoluntati tribuit; concupiscentiam, non secus ac Iulianus, appellat bonam; iisdemque pene uerbis utitur, que in Iuliani fragmentis leguntur. Ex quo patet auctorem Pelagianis ac Semipelagianis  hereticis coaptandum.« Huc usque uiri eruditi. Neque omittendus hac de re Tillemontius  .

Iu. Predestinatum edidit Sirmondus Parisiis anno 1643. Insequente autem anno 1644, ibidem prodiit  Gallice peracris huiusce operis censura sic inscripta: Censure du Predestinatus du P. Sirmond, par le sieur Auuray: que deinceps, Latine reddita in Hollandia una cum Predestinato anno 1645, prelo commissa perhibetur. Sub eo nomine Dn. Auuray alii Arnaldum, alii uero Blondellum, ut Grotio uisum  , latere existimarunt. Sed uerum censure auctorem fuisse comperimus  Dn. de Barcos, Ioannis uergerii famosi abbatis San-Cyrani nepotem. Hinc causa et occasio Sirmondo Historie Predestinatiane scribende, quam libris Predestinati subiecimus. Quo de opere uaria circumferuntur uirorum doctorum iudicia. Eos qui eamdem Historiam suis suffragiis comprobarunt, recenset Sirmondianorum editor  . uerum aliter censuit eminentissimus scriptor, qui de hacce Historia huiusmodi  iudicium tulit  : »Que de heresi Predestinatiana edisseruit Sirmondus, ea scripsit effeta etate, octogenario maior. In quibus tam longe a ueritate deflexit, ut eiusdem Historia a Gilberto Maguino u. C. Galliarum regi a consiliis, et in sacra ac profana historia uersatissimo, fabula ignominie causa fuerit nuncupata. Hic autem scriptor adeo solide ac neruose tria priora capita Historie Sirmondiane de Predestinatianis confutat, ut Ludouicus Cellotius in historia Gotteschalcana in qua Maguinum refellendum suscepit, libro II, cap. 2, ubi de Predestinatianis agit, ne uerbum quidem pro suo Sirmondo eidem Maguino reponere potuerit.« Hactenus u. C. In eamdem porro sententiam Tillemontius  .





SIRMONDI PRAEFATIO IN PRAEDESTINATUM.


Quotiescunque ad te, o amator Dei, uerba doctorum attingunt, illico sunt Domini precepta memoranda, quibus iubere dignatur ut attendamus ab his qui ueniunt ad nos in uestitu ouium, ne sub hoc tegmine luporum rabies occultata ouilem simplicitatem inuadat. Utinam mihi uerbis ista dixisse sufficeret, et non, quod est cum suspirio memorandum, manifestum sit miscuisse belluas gregi Dominico: qui tanta subtilitate clandestino hiatu sese catholicis immerserunt, ut ipsi magis ciues sanctorum et domestici fidei estimentur, qui inimici Ecclesie et hostes dolosissimi comprobantur! Dicentes iam homines ita predestinatos ad mortem per Dei prescientiam, ut illis nec passio Christi, nec baptismatis redemptio, nec fides, nec spes possit, nec caritas subuenire. Orent, et  ieiuniis ac eleemosynis occupentur; nulla, inquiunt, poterunt ratione liberari, quia non sunt predestinati ad uitam. Econtra, hi quos predestinatio prescia futurorum dispunxit, negligant, contemnant, et iustitiam fugiant. Sic isti etiam nolentes trahuntur ad uitam, sicut illi uolentes ad uitam pertingere expelluntur in mortem. Sic istis non petentibus datur, sicut illis petentibus denegatur. Et isti quidem non querentes inuenient, illi autem querentes inuenire non possunt. Istis pietatis ianua non pulsantibus reseratur; illis autem nulla ratione poterit, etiam pulsantibus, etiam clamantibus aperiri. Quis hanc fidem habens sacerdotum benedictionibus caput inclinare desideret, et eorum sibi precibus et sacrificiis credat posse succurri? Si enim hec nec prodesse uolentibus,  nec obesse nolentibus incipiant credi, cessabunt omnia Dei sacerdotum studia, et uniuersa monitorum adminicula uana uidebuntur esse figmenta: atque ita unusquisque suis erit uitiis occupatus, ut criminum suorum delectationem Dei predestinationem existimet, et ad bonum a malo transitum, nec  per sacerdotum Dei, nec per conuersionem suam, nec per legem Dominicam se posse inuenire confidat. Silerem, fateor, et nequaquam stylo percurrente ista detegerem, si toties ut tacerent admoniti, saltem mediocriter contentionis sue impetum temperassent; non etiam audacter sub Augustini nomine libros ederent, et scriptorum suorum iaculis membra immaculate matris nostre Ecclesie uulnerarent. Quis filius matrem suam cedi non doleat? quis genitricem suam uulnerari non plangat? An tacebimus illa laborante? Sed silentium nostrum reatus docebitur, et taciturnitas uidebitur esse consensus. Quam enim tu patientiam taciturnitatis putas, hanc alius conscientiam peruersitatis existimat: presertim si et ipse taceas, et eum qui loqui uoluerit pro defensione matris communis  forsitan silere compellas. Cum tempus tacendi et tempus loquendi in id sapientia diuina instituerit, ut et modestia in silentio, et ratio esset in uerbo, ne ultra honestatis terminum unusquisque linguam uel promeret uel teneret, essetque loquacitas importuna, aut taciturnitas obstinata, cum utrumque ueniret in uitium, loqui uelle cum non debeas, et nolle cum debeas; istud igitur in alterutrum custodisse habita ratione perdoceo, cum contra librum matri Ecclesie tendentem insidias diuini oris arma corripio, et, ut Golie, ex suo sibimet gladio, confidens in Domino, eius ceruicem abscido. Qui tristis fuerit, suo quasi mus prodetur iudicio, cum sui murmure Philisteum se esse detexerit: mecum autem gratulabitur omnis qui allophylus non est. Igitur cum sollicite celatur, et  occulte legitur, et caute conscribitur, tandem aliquando, non tam editus quam deprehensus, ad manus nostras peruenit liber, qui Augustinum mentitur in titulo, cum se hereticum ostendat in textu. Quis enim nesciat Augustinum orthodoxum semper fuisse doctorem, et tam scribendo quam disputando omnibus  hereticis obuiasse? uolentes ergo inimicum fidei nostre inter fratres dogma inducere, catholicum supraliminare libri sui titulum posuerunt. Qui liber, uelut sepulcrum fetens, a foris quidem Augustini nomine dealbatur, intus uero scaturit uermibus mortuorum. Hunc librum aliquando sibi oblatum beatissime memorie summus pontifex Celestinus ita exsecrationi habuit, ut eum perpetuo iuberet damnari silentio. Eo magis hereticorum animus inflammatus, clanculo eum per diuersas domos tradidit lectitandum: quique quanto legi publice uetabatur, tanto ab eis asserebatur insuperabili equitate conscriptus. Sicque perfidum iniere consilium, ut in modum symboli non discutiendus traderetur aliquibus, sed credendus. Ita contra hunc suscepimus, ut aduersum singula blasphemiorum  eius dicta, tam rationabili ueritate quam legali auctoritate pugnemus. Quem librum non discerpentes, sed integrum eum ab initio usque ad finem prescribentes, nonagesime hereseos proiecimus silue, arborem eum nequissimam detegentes, ad cuius radicem securis est posita, ad hoc ut excidatur et in ignem mittatur. Ubicunque autem eiusdem libri sunt dicta, lineis a tergo uersuum iacentibus deteguntur. Que licet pro ipsa sui peruersitate ultro se legentibus prodant, tamen egimus ut ueritas a mendacio non solum uerbis rationabilibus, sed etiam alogiis increpantibus discernatur. Sane Grecorum nos legis  catholicorum scripta contra hereticorum sectas dimicantia idcirco memoramus, et omnes hereses singillatim per ordinem, licet strictim, perscribimus, ut sciant noue huius heresis inuentores omnium nos hereticorum definitionibus aduersari, et nullius eorum contra se uti consensu. Cesset omnis tergiuersatio, et calliditas oblatrantium in modum canis uomitus suos ipsa iterum sorbeat. Omnes a Simone ceptas hereses detegimus, arguimus, condemnamus, et tam ratione quam auctoritate superatas ostendimus. In detectione igitur falsitatis et in defensione ueritatis catholicorum sumus secuti uestigia; et id gessimus, ut in primo libro ueterata hereseos superstitio perpatescat; in secundo uero noue adinuentionis uenena non lateant; tertius uero liber hereseos deuicte tumulum  fideique tropeum cunctis Ecclesiis tradat. Clemens itaque Romanus episcopus, Petri discipulus, Christi dignissimus martyr, Simonis heresim a Petro apostolo cum ipso Simone superatam edocuit. Hunc secuti sunt sancti quique orthodoxi uiri; et suo quisque tempore uniuscuiusque heresis ortum et certamen et exitum, per plurimos libros, et multa millia uersuum conscripserunt: que nos epitomantes, iuuante Domino, hoc uno libello conclusimus. Orabunt pro nobis sancta studia, que ad requiem curarum suarum per hunc nostrum laborem attingunt.





uETERUM TESTIMONIA DE PRAEDESTINATORUM HAERESI.


TIRO PROSPER, in Chronico, ex bibliotheca S. uictoris.

Predestinatorum heresis, que [a 1Kb] ab Augustino accepisse dicitur initium, his temporibus serpere exorsa.


ARNOBIUS iunior in psalmum centesimum octauum.

Dilexit maledictionem Ade, que per Christum aufertur, et ueniet ei: et noluit benedictionem que per Christum affertur, et utique elongabitur ab eo. Nota ex arbitrio euenisse ut nollet, propter heresim que dicit Deum alios predestinasse ad benedictionem, alios ad maledictionem. Sic enim ex dilectione sua maledictionem habere probatur, et nolle suum benedictionis premium non habere.


FAUSTUS Reiensis episcopus ad Leontium Arelatensem.

Quod pro sollicitudine pastorali, beate papa Leonti, in condemnando predestinationis errore concilium summorum antistitum congregastis, uniuersis Galliarum Ecclesiis prestitistis.


GENNADIUS Massiliensis in libro de Heresibus.

Predestinatiani sunt qui dicunt quod Deus non omnes ad hoc creet ut omnes saluentur, sed ut multitudine hominum ornetur mundus. Quod et si generali predicatione dicat: uenite ad me, omnes qui laboratis et onerati estis, et ego reficiam uos ; non tamen omnes ea uoluntate uocet, ut omnes sequantur uocantem. Sed nec omnes qui ipso inspirante obediunt uocationi dicuntur accipere exsequendi in bono opere perseuerantiam sed post  multos labores et iustitie fructus, si non sunt de saluandorum numero, subtrahendas eis uires agendi, ne perdurent in bono; et e contrario illos qui predestinati sunt ad uitam eternam, etiamsi in perfidia uel omni genere peccati longo tempore uolutentur, accepturos occasionem qua et credant in Deum, et secundum Dei preceptum uiuant, ut possideant societatem sanctorum. Tali definitione id docere student, quod Deus personas hominum accipiat, quod alios etiam inuitos post multa mala opera attrahat ad salutem, alios post bona reiiciat et compellat in malum, quo pereant in eternum.


IOANNES ERIGENA contra Gotteschalcum, lib. I, cap. 4.

Hec igitur heresis Gotteschalcana, si tali nomine potest uocari, inter duas alias hereses sibi inuicem  aduersantes medietatis loco constituta est: inter illam plane que dicitur Pelagiana, et illam que ei repugnat. Quarum una dono diuine gratie derogat, altera libertatem arbitrii condemnat. Pelagiana siquidem secta libertatem arbitrii rationalis nature tantum commendat, ut sine dono gratie ad perficiendam hominis iustitiam sufficiat. Eius uero secta contraria gratuite gratie donum confirmat, ut ea sola in homine  operante, omni conatu liberi arbitrii contempto, omnis fidelis fastigium iustitie contingat.


SIGEBERTUS Gemblacensis, in Chronico, anno Christi 414.

Predestinatorum heresis in hoc tempore cepit serpere: qui ideo Predestinati uocantur, quia de predestinatione et diuina gratia disputantes, asserebant  quod nec pie uiuentibus prosit bonorum operum labor, si a Deo ad mortem predestinati fuerint; nec impiis obsit quod improbe uiuant, si a Deo predestinati fuerint ad uitam. Que assertio et bonos a bonis auocabat, et malos ad mala prouocabat. Hec heresis ex libris Augustini male intellectis initium sumpsisse dicitur.





ELENCHUS HAERESUM 


Que in primo libro commemorantur.
I. 	Simon.
II. 	Menandriani.
III. 	Basilidiani.
Iu. 	Nicolaite.
u. 	Saturniniani.
uI. 	Gnostici.
uII. 	Carpocratiani.
uIII. 	Cerenthiani.
IX. 	Nazareni.
X. 	Ebionei.
XI. 	ualentiniani.
XII. 	Secundiani.
XIII. 	Ptolemeite.
XIu. 	Marcosii.
Xu. 	Colorbasiani.
XuI. 	Heracleonite.
XuII. 	Ophite.
XuIII. 	Cainiani.
XIX. 	Sethiani.
XX. 	Archontici.
XXI. 	Marcionite.
XXII. 	Apellite.
XXIII. 	Cerdoniani.
XXIu. 	Seueriani.
XXu. 	Tatiani.
XXuI. 	Cataphryges.
XXuII. 	Pepuziani.
XXuIII. 	Artotyrite.
XXIX. 	Thessarescedecatite.
XXX. 	Alogii.
XXXI. 	Adamiani.
XXXII. 	Helcesei.
XXXIII. 	Theodotiani.
XXXIu. 	Melchisedechiani.
XXXu. 	Bardesanite.
XXXuI. 	Netiani.
XXXuII. 	ualesii.
XXXuIII. 	Cathari.
XXXIX. 	Angelici.
XL. 	Apostolici.
XLI. 	Sabelliani.
XLII. 	Origeniani.
XLIII. 	Origeniani alii.
XLIu. 	Pauliani.
XLu. 	Photiniani.
XLuI. 	Manichei.
XLuII. 	Hieracite.
XLuIII. 	Meletiani.
XLIX. 	Ariani.
L. 	Audiani.
LI. 	Eunomiani.
LII. 	Macedoniani.
LIII. 	Aeriani.
LIu. 	Aetiani.
Lu. 	Apollinariste.
LuI. 	Antidicomarite.
LuII. 	Messaliani.
LuIII. 	Metangismonite.
LIX. 	Seleuciani.
LX. 	Proclinianiste.
LXI. 	Patriciani.
LXII. 	Ascite.
LXIII. 	Passalorynchite.
LXIu. 	Aquarii.
LXu. 	Coluthiani.
LXuI. 	Floriani.
LXuII. 	Satanniani.
LXuIII. 	Gymnopode.
LXIX. 	Donatiste.
LXX. 	Prisciliani.
LXXI. 	Adilophagi.
LXXII. 	Rhetoriani.
LXXIII. 	Theoponite.
LXXIu. 	Triscilide.
LXXu. 	Hydrotheite.
LXXuI. 	Homuncionite.
LXXuII. 	Ametrite.
LXXuIII. 	Psychopneumones.
LXXIX. 	Adecerdite.
LXXX. 	Metagenete.
LXXXI. 	Luciferiani.
LXXXII. 	Iouiniani.
LXXXIII. 	Arabici.
LXXXIu. 	Heluidiani.
LXXXu. 	Paterniani.
LXXXuI. 	Tertullianiste.
LXXXuII. 	Abeloite.
LXXXuIII. 	Pelagiani.
LXXXIX. 	Nestoriani.
XC. 	Predestinati.






PRAEDESTINATUS, SIuE PRAEDESTINATORUM HAERESIS, ET LIBRI S. AUGUSTINO TEMERE ASCRIPTI REFUTATIO, TRES IN LIBROS DISTRIBUTA.





LIBER PRIMUS.


Epitome Ecdicesios Hygini contra heresiarchas, et Categoricorum Epiphanii contra sectas, et Expositionum Philastri, qui hos transferens in Latinum sermonem de Greco, cum Ariani damnarentur, edidit. Prior Hyginus, post hunc Polycrates, Africanus, Hesiodus, Epiphanius, Philaster; hi diuersis temporibus diuersas hereses pertexuerunt.

I. Prima heresis a Simone sumpsit exordium, qui dicebat castitatem ad Deum non pertinere, Deum  mundum non fecisse, et his similia. Hic a beato et sancto apostolo Petro ita est publice superatus, ut ante pedes eius cadens ultra surgere minime potuisset.

II. Secunda heresis a Menandro Menandrianorum, qui mundum non a Deo, sed ab angelis factum esse testantur. Hos sanctus Linus episcopus, secundus apostoli Petri, a consortio conuersationis nostre eiectos,  eterna damnatione mulctauit: docens rationabiliter, secundum sanctas Scripturas ueteris Testamenti, Deum qui cum Moyse locutus est, hunc esse omnium creatorem, et nichil in creaturis omnibus esse quod possit pro sui natura esse uituperabile. Omnia enim que culpabilia iudicantur, actu, non conditione culpantur.

III. Tertia heresis a Basilide Basilidianorum. Hi trecentos sexaginta et quinque celos esse dicentes, contra Moysem suscipiunt, et Deum horum celorum Abrasax commemorant. Quod nomen [a 1Kb] Greca ratio litterarum in hanc summam supputando pertingit. , id est, , unum, et , duo, et , centum, et , unum, et , ducenta, et , unum, et , sexaginta,  fiunt in summa 365. Hos Ecclesia ut energumenos computans, non altercando, sed proiiciendo damnauit.

Iu. Quarta Nicolaitarum [b 1Kb] a Nicolao heresis est adinuenta, qui unus ex septem diaconibus ab apostolis ordinatus est. Iste cum de zelo pulcherrime coniugis culparetur, docere cepit indifferenter debere uti coniugibus, non solum laicis, sed etiam his qui sacerdotii fungerentur officio. Hos damnauit sanctus Ioannes apostolus et euangelista, et iussit ut quicunque cum eis uel sermonem colloquii miscuissent, ex hoc ipso communione priuarentur: docens rationabiliter a mundi origine Deo castitatem plurimum placuisse; nunc autem etiam in seipso Christum  Dei Filium castitatis gloriam dedicasse, cum uirginem possidens matrem, uirgo mansurus, nullum discipulorum suorum commixtionem etiam legitimi coniugii uti permisit, dicens: Si quis uult uenire post me, abneget seipsum sibi, et tollat crucem suam, et sequatur me .

u. Quinta heresis Saturninianorum est, a Saturnino. Hic docuit septem angelos mundum fecisse, quibus cordi fuit libidines inserere, ut dum sese concupiscit ex alterutro diuersitas sexus, mundus a sui fine refrenatus possit esse perpetuus. Hos anathematizauit beatus Thomas Christi apostolus, docens rationabiliter mundum initium habuisse, et quia initium habuit, ad finem esse uenturum. Angelos autem  omnipotentiam habere non posse, et ideo mundum eos non potuisse constituere. Conditorem autem mundi unum esse Deum, quem Moyses predicauit fecisse celum et terram, et mare et omnia que in eis sunt.

uI. Sexta heresis Gnosticorum, qui Gnosticos se [c 1Kb] appellare  uoluerunt, quasi propter scientiam excellentem, cum miseriores superioribus esse, quos memorauimus, haberentur. Docens eos rationabiliter beatus Paulus apostolus non Deo seruire, sed suo uentri et libidini, inflatos esse, et nichil scire, et egrotare circa questiones et uerborum pugnas.

uII. Carpocratianorum septima est heresis, a Carpocrate inuenta, qui docebat potestates tenebrarum transire non posse, nisi solos eos qui omni se turpitudini miscuissent. Hi Dominum nostrum Iesum de utroque sexu genitum asserebant, sed talem animam accepisse que superna celorum sciret. Resurrectionem corporis denegantes, prophetas Testamenti ueteris condemnabant. Habebant autem Marcellinam  quamdam, que imagines Iesu et Pauli et Pythagore philosophi ponebat in medio populi quem decipiebat, et faciebat eos his imaginibus honorem Deitatis exhibere et incensum ponere. Hos damnauit apud Cyprum beatus Barnabas Christi discipulus, docens eos ministros esse Satane, et non debere constituit Christianum penitus cum his habere sermonem.

uIII. Octaua heresis Cerinthianorum, a Cerintho. Dicebant mundum ab angelis factum, [d 1Kb] carne circumcidi debere, ueteris Testamenti secundum litteram debere precepta seruari. Iesum hominem tantummodo fuisse, non resurrexisse, sed adhuc resurrecturum esse memorabant. Hos in Galatia eterno  anathemate beatus apostolus Paulus condemnauit. Hos denique tangit in sua Epistola quam ad Galatas misit.

[e 1Kb] IX. Nona heresis Nazarenorum. Filium quidem Dei confitentur, omnem autem ritum ueteris Testamenti Iudaico more conseruant. Hos docuit beatus apostolus Paulus debere spiritaliter Scripturas aduertere; et hos in Ecclesiis [f 1Kb] Galatia deprehendit, atque non consentientes doctrine sue anathemati esse constituit.

[g 1Kb] X. Decima heresis Ebionei. Hominem solum fuisse Dominum Iesum Christum asserunt, et legis mandata more Iudaico custodienda constituunt. Hos  Lucas euangelista apud Antiochenam ecclesiam inueniens condemnauit, docens angelum dixisse ad Mariam: Spiritus sanctus superueniet in te, et uirtus Altissimi obumbrabit te. Ideo et id quod ex te nascetur sanctum, uocabitur Filius Dei .

XI. Undecima heresis ualentinianorum, a ualentino.  Hi per Orientem dispersi grauiter Dei Ecclesiam uulnerarunt, dicentes profundum et altum secum commixta. Ex quibus duobus, uelut ex coniugio, mundum processisse: altum dicentes Patrem, profundum Filium, eumque nichil assumpsisse de Maria uirgine; sed illum, tanquam aquam per riuum aut fistulam, sine ulla carnis assumptione transisse. Carnis autem resurrectionem omnimodis denegantes. Hos anathematizauit beatus Zaccheus Cesariensis episcopus, docens Dominum nostrum Iesum Christum, Deum uerum uerumque hominem, per uirginea secreta transisse, ex semine Dauid secundum carnem, sed hominem [a 1Kb] uere natum, uere passum, uere mortuum, uere resurrexisse a mortuis, et uere ascendisse in celis.

XII. Duodecima heresis [b 1Kb] Secundianorum. Hoc solum a ualentinianis distant, quia addunt huic secte etiam turpitudinem corporis, quam quasi illi pseudocasti declinare se simulant. Hos damnauit Diodorus episcopus Cretensis.

XIII. Tertia decima heresis [c 1Kb] Ptolemeite, a Ptolemeo ualentini discipulo, qui hanc eamdem heresim acrius disputando dispersit; qui eodem tempore a sancto Zaccheo supra memorato episcopo Cesariensi damnatus est. Heresim tamen pessimam per multa spatia Orientis dispersit.

XIu. Quarta decima heresis a Marco quodam est adinuenta: qui negans resurrectionem carnis, Christum  non uere passum, sed putatiue conabatur astruere. Hunc sanctus Clemens, episcopus Romanus et Christi dignissimus martyr, fixis et integris assertionibus confutans, et coram omni plebe in ecclesia detegens, eterna damnatione puniuit: docens uere natum et passum Dominum nostrum Iesum Christum, nichil ab eo in phantasia factum commemorans, et euidenter ostendens quod ueritas inimica falsitatis falsum in se nichil habere potuerit: sicut nec lux in se tenebras habere potest, nec benedictio maledictionem, nec dulcedo amaritudinem; et si ista commisceri possent, Deum tamen docuit mendacio impossibile esse misceri.

Xu. Quinta decima heresis [d 1Kb] Colorbasiana a [e 1Kb] Colorbasio adinuenta. uitam omnem hominum in septem stellis esse positam, et has septem Ecclesias, et septem candelabra aurea conabatur astruere. Hunc sanctus Theodotus de Pergamo episcopus, habita synodo septem episcoporum, anathematizauit: docens septem Ecclesias in septiformi spiritu consecratas. Una forma est, inquit, cum in forma quam  primus homo amiserat, reuocatur. Secunda, cum immaculatus qui erat peccator efficitur. Tertia, cum ex terra corpus mortuum suscitabitur. Quarta, cum anima de inferni claustris eruitur. Quinta, quod anima paradisi habitatione letatur, quousque corpus suum incorruptibile recipiat. Sexta quod filios [f 1Kb] Deo facit qui erant filii Ade. Septima, quod facit hominem regni celorum esse participem. Has esse sancti Spiritus formas in septem ecclesiis, in septem oculis et in septem candelabris aureis collocatas.

XuI. Sexta decima heresis Heracleonitarum ab Heracleone adinuenta est; que baptizatum hominem, siue iustum, siue peccatorem, loco sancti computari docebat: nichilque obesse baptizatis peccata memorabat,  dicens, sicut non in se recipit natura ignis gelu, ita baptizatus non in se recipit peccatum. Sicut enim ignis resoluit aspectu suo niues, quantecunque iuxta sint, sic semel baptizatus non recipit peccatorum reatum, etiam quantauis fuerint operibus eius peccata permixta. Hic in partibus Sicilie inchoauit docere. Contra hunc susceperunt episcopi Siculorum, [g 1Kb] Eustachius Lilybeorum et Panormeorum Theodorus. Quique omnium qui [h 1Kb] per Siciliam erant episcoporum synodum exorantes, gestis eum audire decreuerunt, et uniuersas assertiones eius dirigentes ad sanctum Alexandrum Urbis episcopum, rogauerunt ut ad eum confutandum aliquid ordinaret. Tunc sanctus Alexander, ad singula queque capita hydri singulos gladios Dei uerbi de uagina diuine  legis eiiciens, librum contra Heracleonem ordinans, feruentissimum ingenio Sabinianum presbyterum destinauit; qui et scriptis [i 1Kb] episcopi, et assertione sua ita eum confutaret, ut nocte media nauis presidio fugeret et ultra ubinam deuenisset penitus nullus sciret.

XuII. Septima decima heresis Ophitarum. Hi a colubro nominati sunt. Coluber enim, Grece ophis dicitur. Habent ergo colubrum assuetum eorum panes lingua lambere, atque ita ex se uelut Eucaristiam sanctificare. Quem colubrum suum Christum appellant. Contra hos susceperunt Bithynie prouincie sacerdotes, id est ciuitatis Chalcedonie et Nicomedie episcopi Theocritus et Euander, et confutantes eos  publice superarunt, atque superuentum facientes eis per collegia eorum, in Bithynie, ut dixi, partibus per possessiones clanculo ubi hec ipsa perpetrabant, et sacerdotes eorum eliminarunt, et serpentes eorum occiderunt, ac rationem reddentes omni populo, maximam partem plebis ab hoc periculo liberarunt.

XuIII. Octaua decima heresis, [i 1Kb] Cainiani. Propterea sic  appellati sunt, quoniam Cain honorant, dicentes eum fortissime esse uirtutis. Simul et Iudam traditorem diuinum aliquid putant esse, et scelus eius beneficium deputant, asserentes eum prescisse quantum esset generi humano. Christi passio profutura, et occidendum Iudeis propterea tradidisse. Hos ortos esse [a 1Kb] Mesopotamiani Ecclesiarum Syrie sacerdotes ad ceteros suos cepiscopos conscripserunt. Quos triginta et duo episcopi apud Antiochiam residentes, cum eiusdem urbis episcopo Theodoro, in presenti confutatos damnarunt, dicentes eis illud quod sanctus Spiritus locutus est per prophetam: ue his qui dicunt de bono malum, et de malo bonum; qui ponunt tenebras lucem, et pro luce tenebras . Constat ergo uos a uobis ipsis esse damnatos, qui eos  uultis magnos et iustos ascribi, quos pro facti sui qualitate Deus perpetue gehenne incendio destinauit.

XIX. Nona decima heresis Sethianorum. Hi nomen acceperunt a filio Ade qui uocatus est Seth; de superna matre eum natum esse iactantes, quam conuenisse dicunt cum superno patre, unde diuinum semen aliud nasceretur, ex quo semine sibi Deus iustos eligeret, et suos filios appellaret. Hi orti sunt in partibus Achaie. Contra quos suscepit sanctus Perigenes Argus ciuitatis antistes, ostendens eis, de uno sancto uero et iusto Isaac duos natos geminos, uno pariter utero editos: unum ad superiora diuine gratie penetrasse, alium ad inferiora inferi deuenisse. Unum itaque e duobus, inquit, aut nature male sunt filii,  et ambo [b 1Kb] pro id quod sunt nati [c 1Kb] damnandi sunt; aut nature bone sunt, et pro facti sui qualitate, iuste alium benedictio coronauit, alium maledictio condemnauit. Hec et his similia asserente sancto Perigene, aliquanti credentes conuersi sunt ab errore hoc pessimo: non credentes autem, nec conuertentes, gladio sunt anathematis amputati.

XX. Heresis uicesima apud Cretam Archonticorum a principibus nomen accepit. Principes enim se colere iactant, quos dicunt condidisse hunc mundum. Hos sanctus Dioscorus Cretensis episcopus condemnauit, docens unum et uerum Deum in partes substantiales penitus diuidi omnino non posse: hunc esse Deum, qui se et prophetis ostendit, et in se credentes ab  omnibus periculis liberauit, sicut Ne, sicut Abraham, Isaac, Iacob, filiosque Isrel, Ionam, Susannam, tres pueros; et innumerabilia erga credentes in se que ostendit Deus signa uirtutum, quibus se solum Deum ostenderet. Acquiescentes ueritati recepit, dissentientes uero eterna abominatione puniuit.

XXI. Prima et uicesima heresis a Marcione orta est. Duo  principia fuisse confirmat, boni et mali. Quem Epiphanius tria dicebat principia docuisse, boni, iusti et praui; sed Eusebius [d 1Kb] Syrinum quemdam, non Marcionem, trium principiorum atque naturarum scribit auctorem. [e 1Kb] Marcionite, cum uniuersalem Orientis Ecclesiam macularent, ab Origene superati, confutati, et per singulas sunt ciuitates damnati. Item post aliquantos annos, iam deuicti atque detecti, in Africanis partibus pullulabant, quos Tertullianus modis omnibus ita obtinuit, ut ipsos faceret contra sectam suam publice predicare.

XXII. uicesima secunda heresis Apellitarum est, quorum est princeps Apelles, qui duos quidem introducit deos, sed unum fatetur principium, hoc est, ab  ipso uno principio alterum factum est. Quod cum malignum esset inuentum, a bono abiectum est; abiectum uero a bono principio hoc principium, quod malignabatur contra boni principii uoluntatem, in sua malignitate mundum fecit. Inde est quod ad malum nos promptiores quam ad bonum natura consequitur, et plus in uitiis, inquit, quam in uirtutibus delectatur. Dominum nostrum Iesum Christum asserunt carnem ex elementis suscepisse, quam eri reddidit dum ascenderet, et sine ea intrauit in celum. Hos Origenes ita perfecte superauit, ut eorum causa periodeutes fieret, et per singulas quasque urbes per Orientem eundo predicaret. Et quia innumerabilia sunt tractatorum eius uolumina, heretici superati libros ad suos libitus callidissima argumentatione mutarunt,  ut quos uellent decipere, dicerent ita Origenem suis expositionibus definisse. Unde quicunque usque hodie Origenem legit, si prudenti eum nouit recitatione distinguere, deprehendit loca ab hereticis maculata; quod ita esse [f 1Kb] sanctus Pamphilus martyr in suo Apologetico declarauit.

XXIII. uicesima tertia heresis Cerdonianorum a Cerdone cepit exordium, qui duo principia sibi aduersantia dogmatizauit, Deumque legis ac prophetarum non esse patrem Christi, nec bonum esse Deum, sed iustum, patrem uero Christi bonum; Christumque ipsum nec natum ex femina, neque habuisse carnem, nec uere mortuum uel quidquam passum, sed simulasse  passionem. Contra hunc suscepit sanctus Apollonius episcopus Corinthiorum, eumque omni cum synodo [g 1Kb] Orientali damnauit, reddens rationem hunc esse Deum patrem Domini nostri Iesu Christi, de quo Moyses in capite libri sui dicit: In principio fecit Deus celum ac terram . Omnes ueteris Testamenti irreprehensibiles secundum Apostolum approbauit, dicens: Quis accusabit aduersus electos Dei?  Deus qui iustificat; quis est qui condemnet ? Hec autem et his similia hac de causa condemnatis hereticis, rationabili sermone uidebantur satisfacere sacerdotes, siue ut a precipitio reuocarent, siue ut se ostenderent sectas damnare, non homines; homines autem seipsos damnare, qui damnatas sectas amplectentes a ueritate discedunt.

XXIu. uicesima et quarta est heresis Seuerianorum, qui sunt a [a 1Kb] Seuero exorti. uinum non bibunt, eo quod fabulosa uanitate de semine Satane terram germinasse asserunt uitem. Carnis quoque resurrectionem cum ueteri respuunt Testamento. Hos damnauit S. Euphranon episcopus Rhodius; apud Rhodum enim horum superstitio orta est. Quos conuicit Scripturarum  ratione sanctarum, in quibus legitur Deus educere de terra panem ad confirmandum cor hominis, et uinum ad letificandum . uini autem non usus necessarius, sed nimietas inimica saluti culpanda est. Carnis uero resurrectionem ab illo promissam esse qui in presenti mortuos suscitabat; qui si mentitus fuisset, mortuos utique suscitare non potuisset. Sanctos esse apices Testamenti ueteris, sicut fundamenta domus, preclare docuit dicens: Fundamenta domus circa squalida loca sunt posita, ut ea que sunt superius nullam contumeliam stercorum patiantur. Superiora ergo domus laquearibus auratis, parietibus pictis, et uario marmorum metallo sunt edita. Inferiora uero, humori terreno uicina, digesta etiam superiorum uniuersa suscipiunt.  Quid ergo nunc faciemus? si auferimus inferiora, superiora corruunt. Tamen si destruenda erant inferiora, non hoc alius poterat nisi Dei Filius facere. uideamus ergo utrumnam ipse destruxerit hoc quod nos dicimus permanere: Putatis, inquit, quia ueni legem destruere, aut prophetas? Non ueni legem soluere, sed adimplere . Hec et his similia dicens sanctus Euphranon episcopus, multos conuertit; in errore uero perseuerantes perpetua sanctione a communione priuauit.

XXu. uicesima et quinta heresis est Tatianorum, a Tatiano quodam instituta, qui et Encratite appellati sunt. Hi nuptias damnant, atque omnino pares eas fornicationibus aliisque corruptionibus faciunt, nec  recipiunt in suo numero coniugio utentem, marem uel feminam. Non uescuntur carnibus, easque omnino abominantur. Contra hos suscepit sanctus Epiphanius Ancyre Galatie episcopus, obiiciens eis Pauli apostoli epistolam ad Timotheum primam, eo quod habeant cauteriatam conscientiam, prohibentes nubere, et abstinere docentes a cibis quos Deus creauit ad percipiendum cum gratiarum actione, fidelibus et his qui cognouerunt ueritatem: quia omnis creatura Dei bona est, et nichil abiiciendum quod cum gratiarum  actione percipitur; sanctificatur enim per uerbum Dei et orationem . Abstinentes autem nostros catholicos idcirco laudamus, quia [b 1Kb] quando non accipiunt cibos, quasi qui dicant malum esse accipere, sed bonum dicunt et optimum, quod se asserunt esse ad percipiendum indignos. Sic fit ut et illud statutum Apostoli conseruetur, quod ait: Non manducans manducantem non iudicet, et manducans non manducantem non spernat . Non enim creaturam accusat, sed se esse talem pronuntiat, [c 1Kb] quo se dicat huius epulis refici non mereri.

XXuI. uicesima et sexta heresis Cataphryges orti sunt, qui hoc nomen a prouincia, non a dogmate assumpserunt;  quorum auctores fuerunt Montanus, Prisca et Maximilla. Hi itaque aduentum Spiritus sancti a Domino promissum in se potius quam in apostolis fuisse asserunt redditum. Secundas nuptias pro fornicationibus habent, et ideo dicunt eas permisisse apostolum Paulum, quia ex parte sciebat, et ex parte prophetabat. Nondum enim uenerat quod perfectum est. Hoc autem perfectum in Montanum et in eius prophetissas quas supra diximus, uenisse delirant. Hactenus dixerim de Cataphrygis. Cetera que dicuntur quasi incerta pretereo. De infantis sanguine eos accipere, quod ideo dicimus, ne uideamur ignorare omnia que de eis dicuntur: hi enim qui contra eos scripserunt nichil hinc penitus memorarunt. [d 1Kb] Scripsit contra eos librum sanctus Soter papa Urbis, et Apollonius  Ephesiorum antistes. Contra quos scripsit Tertullianus presbyter Carthaginiensis. Qui cum omnia bene et prime et incomparabiliter scripserit, in hoc solum se reprehensibilem fecit, quod Montanum defendit, agens contra Soterem supra dictum Urbis papam, asserens falsa esse de sanguine infantis, Trinitatem in unitate Deitatis, penitentiam lapsis, mysteriis eisdem unum pascha nobiscum. Hoc solum discrepamus, inquit, quod secundas nuptias non recipimus, et prophetiam Montani de futuro iudicio non recusamus. Obiiciunt quidam Tertulliano, quod animam ex traduce, id est animam dixerit ita gigni ex anima, sicut ex corporibus corpus; quod catholica fides uehementer exsecratur.

XXuII. uicesima septima heresis Pepuzianorum, qui a loco quodam nominati sunt. Quam desertam ciuitatem dicit Epiphanius: hanc autem isti diuinum aliquid esse arbitrantes, Hierusalem uocant. Tantum dantes mulieribus principatum, ut sacerdotio quoque apud eos honorentur. Dicunt enim duas ecclesias, Quintille et Priscille, in eadem ciuitate Pepuza. Unum sunt cum Cataphrygis. Contemptui autem eos habent, quod se isti Pepuziani ceteris estiment meliores. Dicunt enim hanc Pepuzam uillam fuisse Montani,  Prisce et Maximille, et quia ibi ceperunt predicare et ibi uixerunt, ideo locum appellarunt Hierusalem. Et quia habitatores loci sunt. ideo ceteris se esse meliores ascribunt. Hos Apollonius superauit Ephesiorum episcopus.

XXuIII. uicesima octaua heresis Artotyritas suos uocat, quibus hoc nomen oblatio dedit. Offerunt enim panem et caseum, dicentes a primis hominibus oblationes Deo de fructibus terre et ouium fuisse celebratas. Hos Pepuzianis iungit Epiphanius, contra quos nullus dignatus est nec loqui.

XXIX. uicesima nona heresis Tessarescedecatite dicuntur, eo quod quarta decima luna Pascha celebrant,  quilibet septimane occurrerit dies; et si dies Dominicus incurrerit, ipso die ieiunant et uigilant. Hoc tantum a nobis discrepant, nichil aliud. Hos sanctus Ioannes Constantinopolites episcopus tali ratione in multis ciuitatibus obtinuit. Abiit cum clero suo, et cum eis Pascha celebrauit dicens: Sicut nos uobiscum celebrauimus Pascha, uenite et uos nobiscum suscipite; a quibus cum hoc impetrauit, ceperunt unum sapere et nobiscum celebrare diem. Probauerunt enim totam fidei regulam sic nos sicut se tenere, sic illos sicut nos credere.

XXX. Tricesima heresis Alogiorum. Propterea sic uocantur, quia uerbum Dei esse Filium accipere nolunt; in tantum ut Euangelium sancti Ioannis dicant ipsius non esse; nec Apocalypsim accipiunt eiusdem  Ioannis. Quid multa? [a 1Kb] Omnia nobiscum sapiunt, Dei uerbum Dei Filium penitus quasi blasphemiam exsecrantur. Hos Philo episcopus sepe superauit.

XXXI. Tricesima prima heresis Adamianorum, qui ex Adam nomen acceperunt, cuius imitantur in paradiso nuditatem, qualis fuit ante peccatum. Unde et nuptias auersantur, quia nec prius quam dimissus esset de paradiso cognouit uxorem. Credunt ergo quod nuptie future non fuissent, si nemo peccasset. Nudi itaque mares femineque conueniunt, nudi lectiones audiunt, nudi orant, nudi celebrant sacramenta. Et ex hoc paradisum suam arbitrantur ecclesiam. Hos  sanctus presbyter Polycarpus detexit, obtinuit, eliminauit.

XXXII. Tricesima et secunda heresis Helceseorum. Hos quidam Helchi nomine pseudopropheta decepit; ex cuius genere duas mulieres tanquam deas ab eis perhibetur adoratas. Cetera Hebioneis similia tenere ab Epiphanio asseruntur. Hos Papias presbyter Achaie obtinuit.


XXXIII. Tricesimum et tertium locum heresis tenent Theodotiani, a quodam [b 1Kb] Theodoto instituti, hominem tantummodo Christum Dei Filium asserentes: quod dicitur idem [c 1Kb] Theodotus propterea docuisse, quia in persecutione lapsus isto modo se casus sui deuitare putabat opprobrium, si non Deum negasse, sed hominem uideretur. Hos obtinuit Craton episcopus Syrorum.

XXXIu. Tricesimam quartam heresem Melchisedechiani inuenerunt. Melchisedech, sacerdotem Dei excelsi, non hominem fuisse, sed uirtutem Dei esse arbitrantur, illum locum sequentes Apostoli ad Hebreos quo ait, sine patre, sine matre, sine genealogia . His occurrit Dionysius Hierosolymorum episcopus, dicens hunc et patrem habuisse et matrem; et hoc ideo dixisse Apostolum, quia et genealogia ipsius, et materna paternaue prosapia, non haberetur in eo ordine in quo lex Hebreorum ascripta est, cum Deo utique placuerit generatio Hebreorum.

XXXu. Tricesima quinta heresis sunt Bardesanite, a quodam Bardesane peruersi. Qui [d 1Kb] Bardesan dicitur perfectus fuisse catholicus, sed postea in id per ualentini discipulum incurrisse, ut malam diceret carnis humane creaturam, anime bonam. Hunc in Cappadocia damnauit Theocritus episcopus, docens Deum bonum utraque fecisse, utraque copulasse, et carnis humane non naturam, sed preuaricationem esse culpandam.

XXXuI. Heresis tricesima et sexta [e 1Kb] Netianorum est, qui dicunt [f 1Kb] Christum eumdem ipsum esse Patrem et Spiritum sanctum: non per substantiam, sicut nos, sed per personam, ut putatiue dicatur Spiritus sanctus, non ueraciter. Hic damnatus est a Tranquillo episcopo Chalcedoniorum Syrie. Ostendit enim Patrem uerum, Filium uerum, Spiritum sanctum uerum: unum quidem Deum per unam substantiam, sed tres per distinctionem personas credi debere confirmans.

XXXuII. In tricesimam et septimam heresim ualesii incurrunt, qui infelices et seipsos castrant et hospites suos. Hoc modo dicunt illud impleri: Qui se castrauerunt  propter regnum celorum . Alia quoque heretica docere dicuntur et turpia, sed que illa sint nec ipse Epiphanius commemorat, nec uspiam potui reperire. Hi a synodo sunt damnati Achaie.

XXXuIII. Tricesima octaua heresis est Catharorum, qui seipsos isto nomine quasi propter munditiam superbissime appellarunt. Secundas nuptias non admittunt.  Penitentiam denegant. Nouatum sectantes hereticum: unde etiam Nouatiani appellantur. Contra hunc beatus Xystus martyr et episcopus, et uenerabilis Cyprianus martyr Christi, tunc Carthaginiensis pontifex, scripsit contra Nouatum librum de Lapsis, quod possint per penitentiam recuperare gratiam quam labendo perdiderant, quod Nouatus asserebat fieri omnino non posse.

XXXIX. Tricesima et nona heresis Angelicorum est. Hi Angelicos se uocari uoluerunt. Dicunt enim angelos debere adorari et excoli animo, et ipsis preces effundi, ut ipsi quem sciunt posse plus a se, ipsi faciant uotis hominum et petitionibus subuenire. Hos Epiphanius iam omnino defecisse testatur uictos a Theophilo  Apameo episcopo.

XL. Quadragesimo loco apparuerunt Apostolici; qui se hoc nomine arroganter appellari uoluerunt, eo quod in suam communionem non recipiunt utentes coniugibus, et res proprias possidentes, quales habet catholica, et monachos et clericos plurimos. Ideo ergo isti heretici sunt, quia se ab Ecclesia separantes, nullam spem eos putant habere qui utuntur his rebus, quibus ipsi carent. His in eo testimonio occurrit Ecclesia, in quo dicit Apostolus: Etiamsi corpus meum non solum abstinentiis macerem, sed etiam tradam eum igni ut ardeat, caritatem autem non habeam, nichil prodest .


XLI. In quadragesimam et primam heresim Sabelliani a Sabellio incurrerunt, ipsum sibi Patrem, ipsum sibi Filium, ipsum sibi sanctum Spiritum confitentes. Hi sunt qui et Praxeani dicuntur, qui habuerunt inter initia Praxeam quemdam doctorem. Dicuntur et Hermogeniani, quia Hermogenem habuerunt in Sabellii contubernio. His occurrit Dositheus episcopus Seleucie, docens eum totam Trinitatem negare, dum se estimat unitatem defendere. Pater enim ingenitus, Filius genitus, Spiritus sanctus procedens ex Patre, cequalis per omnia Patri et Filio. Deitas enim sic recipit unitatem substantie, ut distinctionem persone non perdat.


XLII. Quadragesimam et secundam heresim Origeniani inchoauerunt, [a 1Kb] a quodam Origene, non illo qui fere omnibus notus est, sed alio Syro quodam sceleratissimo; de quo dicit Epiphanius quod tam turpia docuerit, ut nec debeant per scripturam ad nostros posteros destinari.

XLIII. Quadragesimam et tertiam heresim alii Origeniani  continuo subsecuti sunt, ut dicit Epiphanius, qui et mortuorum resurrectionem negant: Christi autem creaturam esse sanctum Spiritum dicunt; paradisum autem et celos allegorice dicta firmantes. Hi duo Origenes [b 1Kb] praua queque scripserunt. Heretici et peruersi doctores nostro Origeni catholico tractatori miscuerunt; ut adimpleretur quod dicitur a Domino in Euangeliis: Nonne bonum semen seminasti in agro tuo? unde ergo [c 1Kb] hec zizania? Qui respondens ait: Inimicus homo hec fecit . Ideo enim Origenem legentes inuenimus catholicum, et contra hereses dimicantem et uincentem: identidem legentes Origenem inuenimus hereticum et aduersa fidei astruentem. Littere uerba tradunt et sensus: si possent et facies loquentium demonstrare, errorem nullus  poterat de persona doctoris incurrere. Nam et illud cauendum est quod Ampullianus quidam heresiarches Bithynius, qui docebat post Origenem Ecclesiam Dei. Hic incurrit talem heresem, ut diceret omnes criminosos cum diabolo et demoniis eousque in gehenna decoqui, usquequo puri redditi possint inde mundi et immaculati egredi; ad hoc quod antea fuerant alieni a culpa, suo iterum creatori restitui. Hic dum argueretur ab uniuersali Ecclesia, cepit proferre libros Origenis quos ipse uitiauerat, et dicere: Ecce quia Origenes ita sensit: et precipue in quatuor Periarchon libris. Sed qui sani sensus est, et habet [d 1Kb] splendidos oculos, sic uidet addita in Origenis opusculis mala ista atque cognoscit, sicut si in stragulo coccineo  pannos albos aut cuiusque alterius coloris cernat assutos. Quod ita esse sanctus martyr Pamphilus docet, qui antequam ad martyrii coronam attingeret, irreprehensibiliter [e 1Kb] cathedram episcopatus obtinuit, et sanam doctrinam Dei populis ministrauit. Hic edidit Apologeticum, et omnia que de Origene [f 1Kb] catholici ignorantes mentiuntur exclusit: ostendens ea que reprehensibilia inueniuntur in eius opusculis, Origenis non esse, sed eorum quos ipse superauerat; alia uero que tota peruersa sunt, aliorum duorum hereticorum esse, qui Origenis nomen, non fidem nec conscientiam habuerunt.

XLIu. Quadragesima et quarta heresis, a Paulo Samosateo  inuenta, Paulianum sibi populum fecit. Christum non semper fuisse, sed a Maria cepisse, nec amplius eum aliud quam hominem dicunt. Hec heresis antea fuit Artemonis; que cum defecisset, ab isto Paulo Samosateo restaurata est. Item contra hunc suscipiens Ecclesia, licet post multos annos, dum defecisset cum assertoribus praua defensio, a Photino nostro episcopo renouata iterum, Photinianum populum pullulauit. Siue ergo Artemonianos audias, siue Paulianos,  siue Photinianos, unum scias: sicut Donatistas, et [a 1Kb] Monteses, et Parmenianos uocamus, Donatistas a Donato, Monteses a montis latebra, Parmenianos a Parmeniano; qui per totam Africam libros contra nos conficiens, et nouos psalmos faciens circumibat, contra quem noster scripsit Optatus. Sed redeamus ad [b 1Kb] Paulianos. Omnibus notum est nos hereticos uenientes non rebaptizare, sed manum reconciliationis accedere, et ita diuino populo tradere sociandos. De Paulianis autem sancta synodus Nicena hoc constituit, ut prorsus baptizentur, et ita demum catholico populo socientur. Unde ego credo regulam eos baptismatis integram non tenere, et ideo hoc decretum a Christi pontificibus constitutum.


XLu. Quadragesima et quinta heresis Photinianorum est a Photino, quem sic dixi nostrum episcopum fuisse, sicut fuit noster Iudas Scariotes apostolus. Hic suum populum fecit. Hominem quidem purum fuisse Christum docebat, et a Maria cepisse cum Paulo Samosateo sentiebat, sed Spiritum sanctum semper fuisse memorabat: hoc solum quadragesime quarte heresi dissimilis, quod populum a se peruersum suo nomine nuncupauit.

XLuI. Quadragesima et sexta heresis a Mane inchoata Manicheorum contubernium fecit. Hic Manes, cum esset ciuis Persa, et in Perside docens se apostolum Dei diceret, etiam ad Greciam deuolutus est. Quem  Greci discipuli eius, deuitantes nomen insanie, [c 1Kb] Manicheum uocari decreuerunt, id est quasi manna fundentem. Iste duo principia inter se diuersa et aduersa, eademque eterna et ceterna, hoc est semper fuisse, composuit: duasque naturas atque substantias, boni scilicet et mali, sequens alios antiquos hereticos, opinatus est. Quorum inter se pugnam et commixtionem, et boni a malo purgationem, et boni quod purgari non potuit cum malo in eternum damnationem, secundum sua dogmata asseuerantes, multa fabulantur, que cuncta intexere nimis longum est. Dicunt animas bonas, et eiusdem cuius est Deus esse nature. Proinde mundum a natura boni, hoc est a natura Dei factum confitentur quidem, sed de commixtione boni et mali, que facta est quando  inter se utraque natura pugnauit. Ipsam uero boni a malo purgationem ac liberationem, non solum per totum mundum, et de omnibus eius elementis, uirtutem Dei facere dicunt, uerum etiam electos suos per alimenta que sumunt. Et eis quippe alimentis, sicut uniuerso mundo, Dei substantiam perhibent esse commixtam: quam purgari putant in electis suis eo genere uite quo uiuunt electi Manicheorum, uelut sanctius et excellentius auditoribus suis. Nam his duabus professionibus, hoc est electorum et  auditorum, ecclesiam suam constare uoluerunt. In ceteris autem hominibus, etiam in ipsis auditoribus suis, hanc partem bone diuineque substantie, que [d 1Kb] mixta et colligata in escis et potibus detinetur, maximeque in eis qui generant filios, arctius et inquinatius colligari putant. Quidquid uero undique purgatur luminis, per quasdam naues, quas esse lunam et solem uolunt, regno Dei tanquam propriis sedibus reddi. Quas naues de substantia Dei pura perhibent fabricatas: lucemque istam corpoream, animantium mortalium oculis adiacentem, Dei dicunt esse naturam. Quinque enim elementa que genuerunt principes proprios, genti tribuunt tenebrarum: eaque elementa his nominibus nuncupant, fumum, tenebras,  ignem, aquam, uentum. In fumo nata animalia bipedia, unde homines ducere originem censent; in tenebris repentia, in igni quadrupedia, in aquis natatilia, in uento uolatilia. His quinque elementis malis debellandis alia quinque elementa de regno et substantia Dei missa esse dicunt; et in illa pugna fuisse permixta, fumo erem, tenebris lucem; igni malo ignem bonum, aque male aquam bonam, uento malo uentum bonum. Naues autem illas, id est duo celi luminaria, ita distinguunt, ut lunam dicant factam ex bona aqua, solem uero ex bono igni. Esse autem in eis nauibus sanctas uirtutes, que se in masculos transfigurant, ut illiciant feminas gentis aduerse: et per hanc illecebram commota eorum concupiscentia, fugiat de illis lumen quod membris  suis permixtum tenebant, et purgandum suscipiatur ab angelis lucis, purgatumque in illis nauibus imponatur ad regna propria reportandum. Qua occasione coguntur electi eorum uelut eucaristiam conspersam cum semine humano sumere, ut etiam inde, sicut de aliis cibis quos accipiunt, substantia illa diuina purgetur. Sed hoc se dum facere negant, detecti sunt. Nam et apud ecclesiam Carthaginiensem ita sunt manifestati. Denique in conuentu episcoporum coram omni populo confessa est puella nondum annorum duodecim istam nefariam turpitudinem; et multa prodidit, seipsam asserens ob hoc [e 1Kb] scelestum sacramentum eorum uim esse perpessam. Cui cum primo non crederetur uni puelle et soli, plurimas nominauit huius facinoris conscias: quas solatio  Ursi tribuni qui tunc domui regie prefuit, de diuersis domibus ubi latebra fouebantur, eiectas a clericis ad ecclesiam Restitutam adductas, id ipsum propter hoc ipsum passas, uix et compulsas constat esse confessas. Tunc totum illud turpissimum scelus, ubi ad excipiendum et commiscendum concumbentium semen farina substernitur, profertur in medium, et quod cum infinito rubore dicitur et auditur, recenti tempore nonnulli eorum ad ecclesiam adducti sunt, sicut gesta episcopalia ibidem confecta testantur. Tria ergo genera  eorum sunt Cathariste, [a 1Kb] Macarii et Manichei. Omnes tamen has tres formas ab uno magistro, ipso scelerato Mane, constat esse conscriptas. Omnes denique Manicheum legunt, et omnes libri eius sunt eis sine dubitatione communes. In quibus libris agitur ut per concupiscentiam dissoluatur utriusque sexus princeps tenebrarum, et fugiat ab eis liberata diuina substantia, quam in hominis semine teneri existimant inquinatam, unde etiam Cathariste appellantur, quasi purgatores. Qui cum carnes non comedant, tam polluti sunt, ut cum omnibus suis etiam humanum semen assumant, cum nec oua insa accipiant; aiunt enim, et ipsa dum franguntur exspirant. Sed nec alimonia lactis utuntur; non quia putent diuine substantie nichil ibi esse permixtum, sed quia sibi error  ipse non constat. Nam et uinum non bibunt, dicentes fel esse principis tenebrarum: et tamen uuas comedunt, cum de musto nec digitum intinctum assumant. Animas auditorum suorum in electos reuolui arbitrantur; ceteras autem animas que eorum non sunt auditorum, in pecora redire asserunt, et in omnia que radicibus fixa sunt atque aluntur in terra. Herhas enim et arbores, ita in eis uitam esse putant, ut sentire ea cum leduntur estiment et dolere. Unde et agriculturam, que omnium artium est innocentior, tanquam plurimorum homicidiorum ream, dementes accusant, et precipue cum agrum a spinis uiderint repurgari; suisque auditoribus ideo arbitrantur ignosci, quia prebent inde alimenta electis suis: ut diuina illa substantia, in eorum uentre purgata, impetret  eis ueniam, quorum traditur oblatione purganda. Itaque ipsi electi nichil in agris operantes, nec poma carpentes, nec folia ulla uellentes, exspectant hec afferri usibus suis ab auditoribus suis, uiuentes tot et tantis secundum suam uanitatem homicidiis alienis. Monent etiam eosdem auditores suos, ut si uescuntur carnibus, animalia non occidant, ne offendant principes tenebrarum in celestibus colligatos; a quibus omnem carnem dicunt originem ducere. Et sic [b 1Kb] utuntur coniugibus, ut conceptum generationemque deuitent; ne diuina substantia que in eos per alimenta ingreditur, uinculis carneis ligetur [c 1Kb] in prole. Sic quippe in omnem carnem, id est per escas et potus, uenire animas credunt. Unde et nuptias sine dubitatione condemnant et quantum in ipsis est prohibent,  quando generare prohibent, propter quod sunt copulanda coniugia. Adam et Euam ex principibus fumi asserunt natos, quorum pater, aiunt, nomine Saclas: quem sociorum suorum fetus omnium asserunt deuorasse, et quidquid inde commixtum diuine substantie ceperat, cum uxore concumbens in carne prolis, tanquam tenacissimo uinculo colligasse. Christum autem fuisse affirmant quem dicit nostra Scriptura serpentem: a quo illuminatos asserunt eorum aspectus, ut bonum malumque dignoscerent; eumque Christum nouissimis temporibus aduenisse, ad animas  non ad corpora liberanda. Nec fuisse in carne uera, sed simulatam speciem carnis ludificandis humanis sensibus prebuisse, ubi non solum mortem, uerum etiam resurrectionem similiter mentiretur. Deum qui legem per Moysen dedit, et in Hebreis prophetis locutus est, non esse Deum uerum, sed unum ex principibus tenebrarum affirmant. Ipsiusque Testamenti noui Scripturas tanquam falsatas ita legunt, ut quod uolunt inde accipiant, quod nolunt reiiciant: eisque tanquam totum uerum habentes nonnullas apocryphas anteponunt. Promissionem Domini nostri Iesu Christi de Paracleto in suo heresiarche Manicheo dicunt esse completam. Unde se ipse in suis litteris Iesu Christi apostolum dicit, eo quod iehsu Christus se eum missurum esse promiserit; et ideo eius apostolus,  quia in eo missus sit Spiritus sanctus. Propter quod etiam ipse Manicheus duodecim discipulos habuit, instar apostolici numeri, quem numerum Manichei hodieque custodiunt. Nam et ex electis suis habent duodecim quos appellant magistros, et tertium decimum principem ipsorum. Episcopos autem 72 qui ordinantur a magistris, et presbyteros qui ordinantur ab episcopis, numeri indefiniti. Habent etiam episcopi diaconos. Iam ceteri tantummodo electi uocantur. Sed mittuntur etiam ipsi qui uidentur idonei, ad hunc errorem, uel ubi est augmentandum, uel ubi non est seminandum. Baptismum in aqua nichil cuiquam perhibent salutis afferre, nec quemquam eorum quos decipiunt baptizandos putant. Orationes faciunt ad solem per diem, quaquauersum  circuit: ad lunam per noctem si apparet; si autem non apparet, ad aquiloniam partem, qua sol cum occiderit ad Orientem reuertitur. Stant orantes. Peccatorum autem originem non libero arbitrio uoluntatis, sed substantie tribuunt gentis aduerse, quam dogmatizant esse hominibus mixtam. Omnem uero carnem non Diuinitatis, sed male mentis asserunt esse opificium, que contrario Deo ceterna est. Carnalem concupiscentiam qua caro concupiscit aduersus spiritum, substantiam, uolunt esse contrariam, sic nobis adherentem, ut quando liberamur atque purgamur, iterum reparetur, et in sua natura etiam ipsa immortaliter uiuat. In uno homine duas dicunt animas esse et duas mentes, easque per naturam contrarias, bonas et malas; easque dicunt  inter se habere conflictum. Finito autem isto seculo, post conflagrationem mundi, istam substantiam mali in globo quodam dicunt tanquam in carcere esse uicturam. Cui globo affirmant accessurum et semper adhesurum, et quasi coopertorium atque tectorium, ex animabus natura quidem bonis, sed tamen que non potuerint a nature male contagione mundari.

XLuII. Quadragesimus septimus hereticus Hieracha Hieracitas instituit. Hi resurrectionem carnis negant. [d 1Kb] Monachos tantum et monachas, et eos qui coniugia  non habent, in communionem recipiunt. Ad regnum celorum non pertinere paruulos dicunt, quia non sunt eis merita ulla certaminis quo uitia superantur. Contra hunc suscepit sanctus Aphrodisius Hellesponti episcopus, asserens resurrectionem carnis et nouo et ueteri Testamento esse firmatam. Infantes autem iam homines esse: et sicut si quis eos occidat, homicide suscipit crimen; sic qui eos baptismate consecrauerit, mercedem sibi de hominis salute acquirit. Communionem nulli negandam, nisi his qui pretermissis coniugibus propriis alienas requirunt.

XLuIII. Quadragesima octaua heresis est Meletianorum, a Meletio quodam, Nolentes orare cum his qui in persecutione  ceciderant, schisma fecerunt. Quibus restitit sanctus Basilius episcopus Cappadocie, dicens maiorem spei et fidei caritatem que omnia tolerat, et manum lapsis magis porrigendam. Hortatur etiam desperantes recuperatione prouocandos ut redeant: siquidem etiam angelis in celo gaudium maius faciat unus penitens, quam nonaginta nouem qui non peccauerunt .

XLIX. Quadragesimus et nonus heresiarches Arius ortus est. Hic populos Arianos instituit, qui Patrem et Filium et Spiritum sanctum nolunt esse unius eiusdemque substantie, sed esse Filium creaturam, Spiritum uero sanctum creaturam creature, hoc est ab ipso Filio creatum uolunt. In eo autem quod Christum  sine anima carnem suscepisse arbitratur, Epiphanius prodidit, Et ideo Patrem maiorem Filio sic dicit, quasi creatorem: et Filium maiorem Spiritu sancto, quasi creatorem eius. Nostros, id est catholicos, ad se uenientes rebaptizant: utrum hoc etiam aliis, id est non catholicis, faciant, nusquam legitur. Primus contra hos suscepit sanctus Hesiodus episcopus Corinthiorum, uir qui etiam mortuos suscitasse asseritur. Unde factum est ut plus sanctitatem quam disputationem attendentes homines Arium exsecrarentur. Siquidem eius orationibus asseritur ipse Arius in secessum sedens uniuersa simul interanea cum stercoribus profudisse. Iam contra sectam eius tam Orientales quam etiam Occidentales episcopi scripserunt. Quibus eum per singula capita dogmatum  suorum asserunt blasphemantem.

L. Quinquagesimos [a 1Kb] Audianos memorat Epiphanius, non quidem hereticos, sed schismaticos: quos alii Anthropomorphitas uocant, quoniam Deum sibi fingunt cogitatione carnali, in similitudine imaginis corruptibilis hominis, dicentes: Oculi Domini super iustos ; Celos opera digitorum Dei ; et: Deus sedet super sedem sanctam suam ; et: Deus stetit in synagoga deorum , et cetera, que possunt de uisibili  cogitari. Quia ergo in nullo alio errant, mitius [b 1Kb] eos agens Epiphanius noluit hereticos nominare, dans ueniam rusticitati. Quod autem nobis non communicant, diuitias habere nostros episcopos clamant, quas Christus etiam laicos contemnere iubet. Pascha cum Iudeis celebrant. Egit contra hos Zenon Syrorum episcopus.

LI. Quinquagesima prima heresis Eunomianorum, ab Eunomio. Hi serpentis antiqui spiritu pleni, non solum minorem Filium, sed nec similis essentie esse Filium asseuerant. Egit contra hos Ammonius presbyter.

LII. Quinquagesima secunda heresis Macedonianorum,  a Macedonio. Hos Pneumatomachos appellant per Orientem nostri, eo quod de Spiritu sancto litigent. Nam de Patre et Filio recte sentiunt, Spiritum uero sanctum nolunt credere Deum, creaturam eum dicentes. Philaster scribit Macedonium Spiritum sanctum Deitatem Patris et Filii dicere: quo dicto uidetur proprietatem suam sancto Spiritui denegare [c 1Kb] .

LIII. Quinquagesima tertia heresis Aerianorum, ab Aerio quodam: qui cum esset presbyter, doluisse fertur quod non esset episcopus ordinatus. Cepit docere non debere pro dormientibus offerri, nec statuta celebranda esse ieiunia; sed cum quisque uoluerit, ieiunandum, ne uideatur esse sub lege. Presbyterum ab episcopo nulla differentia debere  discerni; et non admitti ad communionem suam, nisi a coniugio abstinentes.

LIu. Quinquagesima et quarta heresis Aetiana, ab Aetio uocata. Hi cum Eunomio dissimilem per omnia Patri Filium [d 1Kb] confitentur; et dicunt: quicunque nostre fidei consentiunt, sciant sibi [e 1Kb] nulla obesse peccata quecunque ab eis fuerint perpetrata. Contra hos synodus 20 episcoporum egit in Achaia.

Lu. Quinquagesima et quinta heresis Apollinaristarum est, ab Apollinare inchoata. Negant hominem perfectum in Christo, sed assumptionem carnis ita factam, ut intus in homine pro anima diuinitas esset. Carnem  autem et uerbum unius eiusdemque uoluit docere substantie. Contentiosissime afferentes: uerbum caro factum est , uolunt docere aliquid de uerbo in carnem conuersum. Insuper etiam de Marie carne nichil esse susceptum in incarnatione Domini nostri Iesu Christi confirmant. Egit contra hunc synodus in Antiochia.

LuI. In quinquagesima sexta heresi [f 1Kb] Antidicomarite appellati sunt heretici, qui Marie uirginitati usque adeo contradicunt, ut affirment eam post Christum  natum uiro fuisse commixtam. Egit contra hos Theodotus Cyprius episcopus.

LuII. Quinquagesimam et septimam heresim Messalianorum inuenimus: quod nomen ex lingua Syra est; Grece autem dicuntur Euchite, ab orando sic appellati. Non psallunt, iugiter orant. Sed quia hoc solum faciunt, non habentes caritatem nec alloquii nec humanitatis, inter hereticos sunt a sancta synodo confutati. Condemnant etiam eos monachos qui aliud, preter legendi orandique opera aliquid fuerint operati, uel artis, uel agriculture. Usque ad istos Epiphanius peruenit, et siluit. Credo eum usque ad id temporis uixisse. Preterita enim et presentia indicare humana curiositas potest, Deus autem solus potest  futura predicere. uerum quia Philaster in suis et ipse libris quibus diuersorum retexit historias, etiam hereses que orte fuerint ceteris quibusque temporibus, ex eius nunc libris discerpendo solas hereses in medium exhibemus. Egit contra hos Ephrem presbyter Syrorum.

LuIII. Quinquagesimam et octauam heresim Metangismonite inchoauerunt. Greco sermone uas dicatur, autem uas intra uas aduertitur. Ex isto ergo articulo hoc sibi nomen assumunt, dicentes: Sic est Filius in Patre quomodo uas minus intra uas maius. Quos ideo repudiat Ecclesia: quia de incorporeo carnaliter sentiunt, et de incomprehensibili [a 1Kb] liniatis agunt, et de equalitate Diuinitatis gradus  statuunt. Egit contra hos Diodorus episcopus Nicomedie.

LIX. In quinquagesima et nona heresi Seleuciani sunt, orti a Seleuco: qui elementorum materiam de qua factus est mundus, non a Deo factam dicunt, sed Deo ceternam: nec animam Deo tribuunt creatori, sed creatores esse animarum angelos uolunt de igni et de spiritu. Malum autem asserunt esse aliquando a Deo, aliquando a materia. Negant Saluatorem in carne sedere ad dexteram Patris, sed ea se exuisse perhibent, eamque in sole posuisse, accipientes occasionem de psalmo ubi legitur: In sole posuit tabernaculum suum . Negant uisibilem paradisum, baptismum in aqua non accipiunt, resurrectionem  non credunt futuram, sed quotidie asserunt in generatione filiorum. Hos non admittit disciplina fidei nostre nobiscum disceptationem assumere, sed pro definitionibus suis eos precepit anathemati mancipari.

LX. Sexagesimam heresim Proclinianiste a Proclino fecerunt. Dicunt isti Dei Filium sic paruisse in terris, sicut Raphelem angelum, aut Gabrielem, non carne assumpta, sed uisa. Sic se miscent populo Dei, ut non intelligantur. Denique quia nullum alium errorem patiuntur, communicant nobiscum: et hoc est quod  peius est, quia quoscunque simplices inuenerint, ita eos faciunt sentire et credere. Hoc scelus ualde inimicum salutis nostre ita astruunt: Ergo Deus illas sordes habuit sustinere, quas naturalis conceptio partus et parientis infligit; habuitque Dei Filius habere aluum degesta sua abluentem, humorem de naribus, saliuam ex ore, sordem in aure, in uentre stercora, putorem in exhalatione? et his similia, que insania mentis excogitat. His Tertullianus uehementer occurrit, ostendens Dei Filium impassibilem esse, et ista Diuinitati non iniuriam sed laudem afferre. Sicut rex, qui uolens annulum aureum cum gemma de cloaca leuare, induit se seruilem tunicam, et sic descendit ad cloacam, ut stercoreas iniurias tunica illa suscipiat, et mittens manum, et annulum  aureum cum gemma eripiens, aqua abluit, et digito suo regali induit, posteaquam inde ascenderit. Ita procul dubio Dei Filius formam serui suscipiens, uenit non solum ad inferos celorum, ubi nos sumus qui uidemur uiuere in mundo, sed etiam ad inferos inferiores, qui tanto a nobis sunt profundius quanto nos sumus celo; et ut inde humanum genus eriperet, cunctarum sordium, non suarum, sed nostrarum, est squalorem perpessus. Pro uiuentibus sic uixit sicut nos qui uiuimus, nichil aliud distans, nisi hoc quod immaculatam uitam exercuit, habens intra se Deum; pro mortuis sic mortuus, nichil distans, nisi hoc quod tertia die resurrexit a mortuis; et quod propterea sic descendit, ut sanctos inde erueret et mortis principem religaret. Quod autem annulum aureum  cum gemma posuit, hoc in sequenti lectione edocuit, quod annulum corpus posuerit, gemmam uero inclusam esse animam declarauit. Hunc ergo annulum de stercoribus antiquis et de cloaca huius mundi Christus eleuans ac baptismatis unda perfundens, ab omni squalore abluens, in suis fecit sanctis manibus radiare. Siquidem ita legitur: Iustorum autem anime in manu Dei sunt . Et iterum: Pone me sicut annulum in manu tua . Et: In manus tuas commendo spirirum meum ; et infinita sunt his similia in sacris apicibus, que nos causa breuitatis omittentes, ad sexagesimam et primam heresem accedamus.

LXI. Sexagesimam et primam heresim Patriciani fecerunt,  a Patricio sumentes exordium. Hi substantiam carnis humane non a Deo, sed a diabolo conditam dicunt; eamque sic detestantur, ut hunc dicant esse perfectum qui se potuerit constanter occidere. Ex his sunt aliquanti qui etiam rogant eos quos inuenerint ignotos, ut ab eis occidantur. Hec insania in partibus Numidie superioris et Mauritanie cepit olim. Hos miseri Donatiste postea secuti, ceperunt se montis precipitio quasi futuri martyres tradere: ut qui uitam eternam catholice fidei derelinquunt, uiothanati eternam mortem inueniant. Contra hos Optatus legitur egisse.


LXII. Sexagesima secunda heresis Ascitarum est. Ascite ergo ab utre appellantur. enim Grece uter dicitur. Isti cum in Trinitate nichil mali habeant, utrem tamen ingentem iuxta altare ponunt, eumque uacuum inflant, et linteaminibus uelant et adorant, quia confectum cruoris Domini ibi adiiciunt, illud dicentes euangelicum: uinum nouum in utres nouos adiiciunt, et utraque conseruantur .

LXIII. Sexagesima tertia heresis est Passalorynchite. Omnes quando ad Ecclesiam suam conueniunt, tanto silentio student, ut et naribus et labiis suis digitum apponant, ne uel ipsam taciturnitatem flatibus ledant. Cur autem per palum digitum significare maluerint,  a quibus hoc nomen compositum est nescio, cum Grece palus dicatur, et digitus , et nasus. Melius autem mihi uidetur si Dactylorynchite uocitentur. Inuenit sibi diabolus in lege Dei quos faceret Pythagoras, illud obseruantes Apostoli: Orabo spiritu, orabo et mente; psalmum dicam spiritu, psalmum dicam et mente . Docent ergo homines foras ecclesiam quid dicant in cordibus suis intra ecclesiam positi. Quasi non idem Apostolus dixerit: Corde creditur ad iustitiam, ore autem confessio fit ad salutem . uanum dico ego eum laborem arripere, qui dignatur talibus respondendo tempus consumere, iustumque iudico ut tacentes tacendo uincamus.

LXIu. Sexagesima quarta heresis Aquariorum, qui ex hoc appellati sunt Aquarii, quod aquam offerunt in poculo sacramenti. Dicunt enim uinum ebrietatis esse rem, per quam homicidia et fornicationes et cetera scelera perpetrantur, cum constet omnia excedentia modum crimen facere, et uitium procreare. Non ergo uini haustu, sed nimietate, crimina committuntur. Quid est enim quod nimis sumptum non culpam incurrat? Bibatur nimis aqua, uideamus si non ledat; comedatur nimis panis, uideamus si non crapulam faciat. Optimum ergo in rebus omnibus modum tenentes, etiam hos anathematizamus, cur cruorem Christi a fonte separantes, preiudicio fornicatorum et homicidarum, regulam a Christo fundatam audacter [a 1Kb] infringant.


LXu. Sexagesima quinta heresis [b 1Kb] Coluthianorum a quodam Colutho emersit. Hi dicunt Deum creasse mala et bona: secundum litteram sentientes quod dicitur: Ego Deus creans mala et faciens bona . Cum Deus hoc per prophetam promiserit, quod faceret eos sine gladio hostium uiuere, et faceret terram dare germen suum abundantiamque omnium frugum, si eius mandata seruassent; si uero preuaricatores essent, gladium et famem paterentur. Et his dictis adiunxerit: Ego Deus creans mala et faciens bona.  Illi hoc ad substantiam a specie transferentes, malorum Deum asserunt creatorem. Cum creatura nulla sit mala, possunt, ut uideo, Deum blasphemare peruersum quia dicit ad populum: Si ambulaueritis recti, et ego uobiscum ambulabo rectus; si autem ambulaueritis peruersi, et ego incedam uobiscum peruersus .

LXuI. Sexagesima sexta heresis Florianorum a Floriano, qui dicit malas animas et bonas a Deo creari. Ideo, inquit, qui malitiosi sunt, mali sunt, et non mutantur; et boni simpliciter uiuentes non in audaciam iniquorum hominum protrahuntur. Quod dictum a Theodoro breuiter uincitur ita: Iudas bonus fuit, et factus est traditor. Ipso tempore quo meretrix pessima  lacrymis rigabat pedes eius, misericordiam querens, si animam malam habuit mulier, quare in meretricio crimine non eo tempore perdurauit? Constat ergo animas bonas a Deo conditas: quibus per naturam hoc inesse creator indulsit, ut cum sint bone, non solum actu suo meliorentur, sed etiam in ipsa possint malignitate conuerti, dum illud diligentia inuenit, hoc incurrit negligentia.

LXuII. Sexagesima et septima heresis est Satannianorum, a Satannio. Hi dicunt, post resurrectionem mortuorum, in eodem statu in quo nunc sumus non esse mansuros; neque ita esse mutandos, ut sit celum nouum et terra noua, sicut sancta Scriptura promittit . Contra hos utriusque Testamenti  scripta luctantur.

LXuIII. Sexagesima et octaua heresis est Gymnopodarum. Hi nudis pedibus semper ambulant, eo quod dixerit Dominus ad Moysen: Solue calceamentum de pedibus tuis ; et quod sanctus Isaias legitur nudis pedibus ambulasse . Ideo hi schisma faciunt, quoniam calceatos condemnant.

LXIX. In sexagesimam et nonam heresem Donatiste a Donato exorti sunt: qui propter ordinatum contra suam uoluntatem Cecilianum, Ecclesie Carthaginiensis episcopum, schisma fecerunt, obiicientes ei crimina non probata, et maxime quod a traditoribus diuinarum Scripturarum fuerit ordinatus. At ubi hinc  mentiri conuicti sunt, schisma in heresim conuerterunt. Quasi etiam si uera fuissent crimina in Ceciliano, statum suum de toto orbe terrarum Ecclesia amittere potuisset propter unius hominis culpam; seu ueram, seu, quod magis apparuit iudicibus, falsam; et in parte Africana solus Donatus potuerit statum Ecclesie conseruare, de toto autem orbe terrarum sit deletus sanctorum apostolorum labor et passio martyrum. Immo ipse Saluatoris nostri cruor ad conseruandum cetum catholice fidei defecit, quem solus Donatus cum aliquantis asellionibus [c 1Kb] Byzacenis  obtinuit. Et ideo ausi sunt rebaptizare catholicos. In quo opere et presumptores se et damnabiles comprobarunt, cum Ecclesie uniuersali sciant placuisse, nec in ipsis hereticis baptismatis uiolare uirtutem. Huius heresis principem legimus Donatum: qui de Numidia ueniens Carthaginem, et contra Cecilianum Christi diuidens plebem, adiungens sibi eiusdem factionis episcopos, [a 1Kb] Maiorinum nomine in sua parte apud Carthaginem ordinauit episcopum. Cui Maiorino Donatus alius in eadem diuisione successit: qui eloquentia sua sic confirmauit hanc heresim, ut multi existiment de ipso potius Donatistas initium hereseos assumpsisse. Exstant hodie scripta eius, ubi [b 1Kb] probatur in Trinitate contra fidem catholicam suscepisse. Et quamuis unius substantie dicat in Trinitate  Deum Patrem, tamen maiorem Filio, Filium maiorem Spiritu sancto confirmare tentauit. Sed in hunc errorem ideo nullus de populo eius attendit, quia alia erat intentio inter partes. Hi heretici in partibus Italie Monteses appellantur, in interiore Africa Parmeniani, in Carthaginiensi Donatiste. In utriusque Numidie partibus habent ueluti monachos, quos Circumcelliones uocamus, agrestes et audacissimos demonum famulos: qui non solum in alios acriter seuiunt, uerum etiam sibi ipsis miseri omnino non parcunt. Nam per mortes uarias, maximeque precipitiorum, et aquarum, et ignium, sese interficere consuerunt, et ad hunc exitum ex utroque sexu quantos potuerint seducunt. Aliquando etiam quos inuenerint rogant ut ab eis occidantur, mortem nisi  fecerint comminantes. Quod uerum est, multis Donatistarum displicent tales: sed hoc uerbo, non opere. Nam si uere displicerent, utique talibus non communicarent, qui per totum orbem Ecclesiis unius Ceciliani crimen impingunt. Nam et inter se frequenter habuere dissidia. Denique apud Carthaginem, temporibus Heracliani comitis, cum Maximianus contra Primianum, ab eiusdem erroris centum ferme episcopis ordinatus, a reliquis trecentis decem episcopis qui ordinationi eius crimina impingebant, fuisset damnatus, docuit populum qui eum sequebatur, etiam extra Ecclesiam dari posse baptismum Christi. Denique, quicunque aut a Primiano ad Maximianum abiit, aut a Maximiano ad Primianum, non est iterum baptizatus ab eo qui contra uoluntatem  eorum ordinatus est, comprobantur ab eo quem utique damnauerunt: non abiiciunt, non renuunt, non mutant baptismatis sacramentum; et seu a Primiano, siue a Maximiano quis aut baptizetur, aut clericus ordinetur, quasi ab uno factum sit, non a duobus contrariis; in ea dignitate qua ab uno uenerit quis ad alterum, perseuerat: non mutatur baptisma, nec dignitas tollitur; quia non de baptismatis altercatione, sed de ordinationis contentione facta diuisio comprobatur. De Ceciliani enim ordinatione dissentire  ceperunt, non de baptismatis aut fidei transgressione sese ab Ecclesia absciderunt.

LXX. Septuagesimam heresim Priscillianorum apud Hispanos Priscillianus legitur inchoasse. Hi animas diuine nature affirmant. Quas ad agonem quemdam spontaneum in terris exercendum, per septem celos et per quosdam gradatim dicunt descendere principatus, et in malignum principem incurrere a quo istum mundum factum uolunt, atque ab hoc principe per diuersa carnis corpora seminari. Asserunt etiam fatalibus stellis homines colligatos, ipsumque corpus nostrum secundum duodecim signa celi esse compositum. Prorsus sicut ii qui Mathematici uulgo appellantur, constituunt in capite arietem, taurum in  ceruice, geminos in humeris, cancrum in pectore, et cetera nominatim signa percurrentes ad plantas, a signo Christi ad signa [c 1Kb] astrologi migrauerunt. Hec et alia fabulosa et uana multa confingunt. Uxores a uiris quas potuerint separant. Carnes sicut Manichei fugiunt. Apocryphas simul cum canonicis Scripturis accipiunt, et in sensus suos allegorizando conuertunt. Trinitatem autem, sicut Sabelliani, ipsum sibi Patrem, ipsum sibi Filium, ipsum sibi sanctum Spiritum confitentur.

LXXI. Septuagesimam et primam heresim Adelofagi inchoarunt, dicentes non debere ita cibum sumere Christianum, ut ab alio uideatur dum comedit. Et hec sola causa eos ab Ecclesia separare dignoscitur. Trinitatem  enim eiusdem substantie confitentur. Egerunt cum eis episcopi de Epheso.

LXXII. Septuagesimam et secundam heresim Rhetorianorum, a Rhetorio inchoatam Philastro scribente inuenimus. Hi ad tantam uanitatem deuoluti sunt, ut dicant omnes hereticos recte apud Deum incedere, quia hoc in eorum mentibus datum est: sic colunt Deum sicut possunt. Error eorum nobis uidetur reprehensibilis: apud Deum autem, nec error est, nec uituperatio. Hi hoc docentur a suis doctoribus, ut preter templa et synagogas, ubicunque inuocatur Christus natus ex uirgine, intreant, et participes se faciant hereticorum.

LXXIII. Septuagesima et tertia heresis est Theoponitarum. Hi dicunt in Christo, dum pateretur, Diuinitatem sic doluisse, sicut potest dolere anima dum corpus suppliciis agitur. De quibus ait Gregorius episcopus: Infelices et miseri non uident, in arboribus, quando ferro ceduntur, solem quidem esse in arboribus: nunquid non dolet solis splendor, quem utique, antequam ad lignum perueniat, priorem ictus ferri contingit? Deus ergo lux est, et quomodo cedi potest lux? Nam quod anima sit que doleat in corpore, hinc  aduertimus, quod recedente anima de corpore, nulla potest corpus sentire, nec aduersa nec prospera. In corpore ergo Domini nostri Iesu Christi, anima humanitatis sensit quam cum corpore assumpsit, non ipse qui assumpsit, sicut nec sol qui in arbore quam memoramus illuxit: etiam si solis lux in arbore possit a uerberante concidi, in Christo Diuinitas non possit a cruciante contingi; quia solis lux creatura est, hic autem creator agnoscitur et probatur. Nam quod anima humanitatis senserit passionem, ipse Dominus ait ad discipulos suos, dicens: Tristis est anima mea usque ad mortem . Et hinc dixisse sufficiat: accedamus ad reliquos.

LXXIu. Septuagesimam et quartam heresim Triscilide  incurrerunt: qui triformem Deum ita asserunt, ut quedam pars eius sit Pater, quedam Filius, quedam Spiritus sanctus, et hinc sit Trinitas in unitate. De quibus ait Gregorius: Infelices et miseri non uident quia totam ipsam Trinitatem blasphemant. Non est enim Deus, nisi qui in seipso perfectus est. Perfectus ergo Pater perfectum ex se genuit Filium, perfectus ex Patre procedit Spiritus sanctus. Ecce tria perfecta non faciunt tres deos, sed unum, quia una est Deitas. Non enim sicut tres persone, sic tres deitates: sed sunt tres, Pater, et Filius, et Spiritus sanctus; sed una Deitas, una maiestas, una uirtus, una uoluntas, et una substantia confitenda.

LXXu. Septuagesimam et quintam heresim Hydrotheite  fecerunt, aquam Deum dicentes, non habentem nec initium nec finem, sordes luentem, peccata dimittentem, et habentem Spiritum sanctum. Quos iuste damnat fides catholica quasi cecos, et non uidentes aquam quibus spurcitiis seruit, et potest Deus seruire, quibus etiam squaloribus; aut cuius momenti est aqua sine consecratione. Illam sermo uiuus uiuificat, sermo sanctus sanctificat, ut sanctus Spiritus in ea dignetur habitare, aut ut possit credentibus peccata mundare. Et sic, quomodo accipit uim huius rei per benedictionem ut possit omnia mundare peccata, non potest mundare peccata eius qui fidem suam non ex integro prius Deo crediderit offerendam. Non ergo per solum abluentem, sed magis per credentem Spiritus sanctus infunditur in homines, et peccatorum  uenia condonatur.

LXXuI. Septuagesimam et sextam heresim fecerunt [a 1Kb] Homuncionite, qui dicunt in corpore hominis esse imaginem Dei, non in anima. Unde Gregorius: cum imago Dei in rebus magnis et primis que sunt in homine debeat queri, in memoria, in intellectu, in scientia, et in illis locis unde homo ad pietatem mouetur;  hec statuta in anima sunt, non in corporeis liniamentis instructa, et tanto plus similis Deo est, quanto plus hec que memorauimus purius potuerit obtinere.

LXXuII. Septuagesimam et septimam heresim Ametrite instituerunt, dicentes innumerabiles esse mundos. Hoc eos dicere nouum putat, qui non legit philosophos; hoc enim olim aliquanti philosophorum dixere gentiles. Nos autem Moysen a Deo missum suscipimus: et de mundo quid sentiamus et quid credamus, ab ipso didicimus.

LXXuIII. Septuagesimam et octauam heresim Psychopneumones occuparunt, dicentes animas hominum bonas  in spiritus angelorum conuerti: animas uero hominum malas in spiritus demonum mutari.

LXXIX. Septuagesimam et nonam heresem [b 1Kb] Adecerdite [c 11Kb] tenent, dicentes: Christo descendenti ad inferos omnis animarum multitudo occurrit, et credidit ei, et liberata est.

LXXX. [d 1Kb] Octogesima heresis dicit Filium Dei postea genitum, postea quam uoluit Pater; si noluisset Pater, non genuisset: esto, confiteamur equalem Filium Patri; ut equalis sit, non est res nature, sed gratie. Pater hoc uoluit, ac per hoc totum Patris est, non Filii. Nos e contrario dicimus: sicut fons ex eo genuit  flumen ex quo est, ita Pater ex eo genuit Filium ex quo est: et sicut fons non uolendo et nolendo genuit fluuium, sed gignendo; ita Pater non disputando, aut uolendo, aut nolendo, sed sicut natura fontis hoc exstat, ut de plenitudine sua emanet, ita Pater de plenitudine sua effundens Filium genuit. Et sicut fluuius circuit totum mundum, et mare ingreditur, et tamen de sinu fontis non recedit: ita et Filius de sinu Patris nunquam discessit, nec tunc quando se humiliauit factus obediens usque ad mortem. Sic ergo inter nos per assumptionem apparuit, sed per maiestatem suam de sinu Patris nunquam discessit. Ut enim hoc fieret, nec possibilitas Deo defuit nec uoluntas. Unum horum si Deo defuit, Deus non potest nuncupari. Qui enim nonum non uult,  malus est; qui non potest quod uult facere, omnipotens non est. Hanc blasphemiam damnantes in heretico quem diximus, ad ceteros accedamus.

LXXXI. Octogesimam et primam non heresim accusamus [e 1Kb] Luciferum, sed schisma arguimus. [f 1Kb] Catholicos quidem per omnia, sed Luciferianos faciendo populos, et  diuidendo se ab Ecclesia, a fide sua [a 1Kb] caritas exclusit: dicente Apostolo: Si fidem habeam ita ut montes transferam, caritatem autem non habeam, nichil mihi prodest . Gloriantur quidem a fide non deuiasse: sed non paruum crimen arguimus eos incurrere, qui cum Dei Ecclesia noluerint habere caritatem.

LXXXII. Iouinianiste a Iouiniano quodam octogesimam et secundam heresim arripuisse detecti sunt. Qui sicut Stoici philosophi putant, paria dicunt esse uniuersa peccata: nec posse peccare hominem lauacro regenerationis accepto, nec aliquid prodesse ieiunia uel a cibis aliquibus abstinentiam. uirginitatem sancte Marie destruunt, dicentes eam pariendo fuisse uiolatam.  uirginitati etiam sanctimonialium, continentium castitati, et uiris eligentibus celibem uitam, coniugium castorum atque fidelium meritis adequant; ita ut quedam uirgines sacre prouecte iam etatis, in urbe Romana ubi hec docebat, eo audito nupsisse dicantur. Non sane ipse Iouinianus uel habebat uel habere uolebat uxorem: quod factum non future uite profuturum dicebat, sed presenti commodo applicabat. Contra hunc suscepit sanctus Ambrosius Mediolanensis episcopus, quique edidit librum ad destruenda omnia commenta adinuentionum eius. Quo lecto in media Romana, id est ecclesia Lateranensi, una uoce et populus Romanus et sacerdotes, in eisdem Iouinianistis et ipso Iouiniano anathema clamauerunt, in ipso initio Quadragesime, sancto  Anastasio episcopo antistite. Denique in ipsa authentica hebdomada Pasche, inuenti sunt epulantes et porcorum carnibus trahentes conuiuia: ita ut assum porcum quem in mensa eorum inuenerant, populi collo eius suspenderent, et ita eum per totam ciuitatem facerent circuire. Scripsit etiam contra hos Hieronymus presbyter certos libros; quos qui plenius legerit, et quanta bona uirginitas et continentia et abstinentia habeat discit, et quanta mala edacitas et luxuria habeat perhorrescit.

LXXXIII. Octogesimam et tertiam heresim in sexto libro historiographus noster ponit Eusebius, quam nec Epiphanius alicubi memorauit, nec Polycrates, nec Africanus, nec Hesiodus, qui Greco sermone uniuersas  hereses describentes uolumina multorum condidere librorum. In sexto itaque, ut dixi, libro narrat Eusebius esse in Arabia hereticos, quorum quia auctorem non memorat, nos possumus eos nuncupare Arabicos. Hi, inquit, dicunt animas cum corporibus mori atque dissolui, et in fine seculi utrumque reparari.  Sed hos disputatione Origenis magna memorat ex parte reuocatos.

LXXXIu. Octogesimam et quartam heresem Heluidianos occupasse ab Heluidio memoramus. Qui ita uirginitati sancte Marie contradicunt, ut eam dicant de Ioseph post natiuitatem Christi alios filios peperisse. Isti quidem nuper, id est sub Siricio Romanorum antistite orti sunt, et per Italiam atque Gallias direxerunt suos discipulos. Contra hos scripsit Hieronymus doctor egregius [b 1Kb] duos libros, quos lectos in tempore digna eos exsecratione [c 1Kb] anathematizabant. Epiphanius autem noster, scrutator hereticorum, scribens contra hos libellum, qui in illo tempore hanc blasphemiis plenam assertionem proferebant,  Antidicomaritas eos censuit appellari.

LXXXu. Octogesimam et quintam heresem Paterniani inchoasse leguntur. Hi inferiores humani corporis partes non a Deo, sed a diabolo factas opinantur: et omnium ex illis partibus flagitorum licentiam tribuentes impurissime uiuunt. Hos dum Damasus damnaret episcopus detectos in scelere, huiusmodi de his in relatione sua ad ualentinianum maiorem scripsit, dicens: Scire uolumus pietatem uestram, [d 1Kb] uenustianos in scelere turpissimo detectos ab apostolica sede esse damnatos. Quorum etiam confessiones simul direxit. Contra hos postea lex specialis egressa est, ut ubicumque essent reperti, uindice gladio agerentur.


LXXXuI. Tertullianistas olim a Sotere papa Romano damnatos legimus. Cur autem octogesimam et sextam eos heresem dicamus arripuisse, hec causa est, quod quedam Octauiana ueniens ex Africa, cuius uir, Hesperius nomine, uidebatur duci Arbogasti ualde coniunctus, qui etiam apud Maximum tyrannum multum potuit, hec [e 1Kb] Octauiana adduxit secum quemdam tergiuersatorem uersutumque demonem, cui uix centum occurrent uerbosanti atque in hominem confidenti. Hic cum se presbyterum diceret Tertullianistam, meruit per sacrum scriptum ut sibi collegium extra muros Urbis fabricaret. Quod dum impetrasset a tyranno Maximo, sanctorum nostrorum exclusit locum, id est duorum fratrum Processi et Martiniani,  dicens eos Phryges fuisse, et ideo hanc legem tenuisse, quam Tertullianus: atque hoc ordine per occasionem martyrum Dei populum seducebat. Deo autem Theodosio religioso Augusto dante uictoriam, punitoque satellite Maximi de cuius se Tertullianista potestate iactabat, statim fugit cum matrona que uenerat,  nec uiuentis nec mortui rumore renouato. Martyrum suorum Deus excubias catholice festiuitati restituit. Tertullianus autem fuit ciuis et presbyter Carthaginiensis: opuscula eloquentissima et feruentia in defensione edidit ueritatis. Hic apud Carthaginem basilicam habuit, ubi populi ad eum conueniebant. Que basilica usque ad Aurelium episcopum fuit. Agente enim Augustino Hipponensi episcopo, et rationabiliter cum eis disputante, conuersi sunt, Ecclesiamque suam sancte Ecclesie contulerunt. Tertullianum autem catholica hinc reprehendit auctoritas, quod animam ex anima nasci dicit, et defendit Montanum, et Priscam, et Maximillam contra fidem catholicam, et contra Apollonium episcopum Orientis, et contra Soterem papam urbis Rome, ut supra diximus,  dum Cataphryges hereticos detegeremus: a quibus postea diuisus, ne plebs Montani nomen Tertulliani uideretur excludere, fundit a se omnem Phrygie uanitatem et Tertullianistarum conuenticula propagauit: nichil tamen in fide mutauit. Nam et secundas nuptias condemnat, ut diximus, animam ex traduce uenire asserit, et nos catholicos Psychicos titulat. Ubicunque autem legeris Tertulliani aduersum Psychicos, scias eum contra catholicos agere.

LXXXuII. In octogesima et septima heresi Abeloitas nominamus: qui cum sint priores pene omnibus hereticis, nunc nostris temporibus finiti. Isti ex filio Ade sibi nominis deriuationem assumpserant, id est, ab Abel Abeloitas se nominari uoluerunt. Hi non miscebantur  uxoribus, et tamen non licebat secte ipsi ut sine uxoribus uiuerent. Mas ergo et femina, sub continentie professione simul habitantes, puerum et puellam sibi adoptabant, in eiusdem coniunctionis pacto successores futuros. Morte preuentis quibusque singulis alii subrogabantur, dum tamen duo duobus disparis sexus in illius domus societate succederent. Utrolibet quippe parente defuncto, uni remanenti usque ad eius quoque obitum filii seruiebant; post cuius mortem, etiam ipsi puerum et puellam similiter adoptabant. Nec unquam eis defuit unde adoptarent, generantibus circumquaque uicinis, et filios suos inopes ad spem hereditatis aliene libenter dantibus. Hec sola erat inter nos atque illos distantia: in quo nostros arguebant, ita non in lege nostra exerceri  coniugia, ut et qui nubunt tanquam non nubentes sint.

LXXXuIII. Octogesimam et octauam heresim in Pelagio se inuenisse sedes apostolica sub papa sancto Innocentio docuit, dum Celestius Pelagii discipulus apud Carthaginem doceret posse homines sine peccato esse, natura sibi sufficiente sola humana. Restitit ei quidam Paulinus diaconus, defensor et procurator ecclesie Mediolanensis: cuique in conuentu sacerdotum multa capitula obiecit contra fidem catholicam, que Celestius damnare neglexit, dicens: Non  ad me pertinet de his que obiecit, ubi meum nomen est, et crimen alienum. Tunc illi obtulerunt ei libros suos, ubi dicebat, ipsam sibi hominis naturam ad perfectionem posse sufficere: hoc est, tantam potest homo exercere iustitiam, ut etiam sine peccato possit esse si uelit. Adam mortalem factum, qui siue peccaret, siue non peccaret, esset moriturus. Sic lex misit ad regnum, sicut Euangelia. Infantes in remissionem peccatorum baptizandos esse ideo confitemur, propter regulam uniuersalis Ecclesie. Nihil obfuisse generi humano peccatum Ade. Omnia hec oppositionum genera ad damnandum obiiciebantur Celestio. Sed ille dicebat multa esse in his que teneret fides eius, et propter ipsa cetera damnare non posse. Tunc ad relationem pene omnium Afrorum episcoporum,  papa Innocentius damnationem et Pelagio et Celestio conscripsit. Illi autem, siue antequam damnarentur ab uniuersali Ecclesia, siue posteaquam damnati sunt, non cessauerunt scribere posse hominem sine peccato esse, et nichil obfuisse Adam generi humano, et legem sic misisse ad regnum sicut Euangelia, et infantes non ideo baptizandos, quia habere possint originale peccatum; et naturam tam bene factam a Deo, ut sibi sola sufficiat ad hoc ut possit carere peccato. Contra hos suscepit sine scriptura quidam Constantius tractator. Post hunc autem, scripsit contra hos et Augustinus Hipponensis episcopus et Hieronymus presbyter [a 1Kb] Bethleites. Pelagiani tamen seu Celestiani, catholice plebi permixti sunt, quia ecclesiam aliam non habent: et ideo ubi eis euenerit,  communionem non renuunt. Dicunt enim unius confessionis esse in hac parte, in qua eucaristia conficitur: de questione enim aiunt, non de communione discernimur. Pro hoc ausu, et a nostris, si deprehendantur, periculis subiacent, et a suis exsecrationi habentur. Habent enim et presbyteros et episcopos suos. Ipse autem Pelagius ita in commentario suo ad Romanos scribit; dum ageret illum locum quo ait Apostolus: Quoniam per unum hominem in hunc mundum peccatum intrauit, et per peccatum mors; et ita in omnes homines pertransiit, in quo omnes peccauerunt ; tangens Celestium, qui contra traducem peccati primus scripsit, his uerbis ait: Hi, inquit, qui contra traducem ueniunt, ita illam impugnare nituntur: Si Ade peccatum etiam non peccantibus  obfuit, ergo et Christi gratia etiam non credentibus prodest. Addunt etiam hoc: Si baptismus tollit originale illud peccatum, de duobus baptizatis nati debent hoc carere peccato: quomodo enim mittunt ad posteros quod ipsi in se minime habuerunt? Hec, sicut ab ipso Pelagio sunt scripta posuimus. De hoc itaque quod dictum est, posse hominem sine peccato esse, obiectum est illis ita: Aut potest, et adiutorium non querit; aut non potest, et adiutorium querit. A quocumque enim auxilium queritur, dicit se id quod uult facere implere non posse: alioquin irrisorie poscit qui potest hoc solus pro quo adiutorium postulat  adimplere. uerbi gratia, decem pondo cuiuscunque rei si leuare uoluerim, et adiutorium queram, ridiculum uideor exhibere dum posco. At uero si ducentas aut amplius uelim leuare libras, quia id implere non possum, auxilium flagito, et immensis precibus adiutorium quero: precipue si status uite mee in hoc uidetur pondere positus, ut si pondus quod memoraui non leuauero, ad uitam peruenire non possim. De duobus autem baptizatis natum nichil habere de fide parentum, hec nos ratio docet. Quoniam hi qui baptizati sunt, duas habent natiuitates; unam qua eos generauit caro, aliam qua eos generauit Spiritus sanctus: et ex his duabus generationibus nati, duas generationes ad nosteros mittunt: unam de carne, coniugii ministerio: aliam de Spiritu, baptismate  consecrando. Hic ergo qui de baptizatis natus est, interrogo te qua re natus est? de carne, id est, de prima generatione, an de spiritu, id est, de secunda generatione? Si de spiritu natus est, baptizari non debet: quare? quia Spiritus sanctus eum fecit nasci, non libido coniugii. Sin autem de coniugio carnali, id est de masculo et femina, restat ut unde sunt regenerati de Christo et Ecclesia, suam iterum regenerent prolem. De primo enim est Adam quod nascimur: de secundo autem quod iterum recreamur, dicente sancto Apostolo: Factus est primus homo Adam in animam uiuentem, nouissimus Adam in spiritum uiuificantem. Sed non prius quod spiritale est, sed quod animale; deinde quod spiritale. Primus homo de terra terrenus, secundus homo de celo celestis. Ergo sicut portauimus imaginem terreni, id est sicut creauimus  filios carnaliter, portemus et imaginem celestis ; id est, quos creauimus carnaliter, spiritaliter recreemus: aut ipsi qui carnaliter creati sumus nutu Creatoris, iterum eius gratia spiritaliter recreemur. Hoc autem dico, dixit Apostolus, quia caro et sanguis, id est, prima tantum generatione homines nati, nisi gratiam diuinam meruerint adipisci, regnum Dei inuenire non possunt. Neque corruptio incorruptionem possidebit .

LXXXIX. Octogesimam et nonam heresim Nestorius Constantinopolites episcopus legitur incurrisse. Consuetudo est namque ut unum tractatum suum episcopus Alexandrinus mittat ad Constantinopolim, qui recitetur  in pascha; et tractatum suum Constantinopolites, qui Alexandrie recitetur. In tractatu suo Constantinopolites Nestorius scripsit Mariam non esse Theotocon, sed Christotocon: id est, non Deum peperisse, sed hominem. Cyrillus Alexandrinus hoc dictum ita reprehendit, quo diceret per epistolam, ut si eum forte fefellisset, emendaret dictum. Ex hoc ipso quo reprehensus est Nestorius a Cyrillo, cepit Cyrillum hereticum inclamare. Data est synodus apud [a 1Kb] Ephesum; et nec sic emendare uoluit Nestorius, ut diceret Mariam Deum et hominem genuisse,  sed solum, inquit, hominem. Si enim dixerimus quia Deum genuit, fecimus [b 1Kb] matrem Deum, sicut gentiles. Maria ergo, inquit, templum Deo genuit, non ipsum qui in templo habitat. Accepit inducias, ut aut damnaret dictum, et rediret ad sedem suam episcopus; aut si damnare noluisset, postea redire non posset. Noluit, et in eadem confessione permansit. Hunc synodus apud Ephesum damnauit: in qua damnatione Romanus papa Celestinus scripsit, et omnes cum eo pariter Orientales atque Occidentales episcopi subscripserunt.

XC. Nonagesima heresis, quam in prefatione nostra diximus de nomine Augustini episcopi esse mentitam, Predestinatorum nomen accepit. Hi electionem bonorum,  et recusationem malorum, Deo decernente definiunt, non homine uel studente uel negligente. Nolunt Dei iura, uel a studentibus custodiri, uel a negligentibus uiolari. Dicunt, etiam si uoluerit bonum facere qui ad malum predestinatus est, ad bonum peruenire non poterit: nam qui ad bonum predestinatus est, etiam si negligat, ad bonum perducetur inuitus. Dicunt baptismatis undam non uniuersa peccata mundare. Dicunt, ita antecedit gratia liberum arbitrium, ut ante accipiat homo quam petat, ante inueniat quam querat, ante ei aperiatur quam pulset. Dicunt nullum ad Christi fidem accedere, nisi fuerit a Patre tractus inuitus: illud attendentes: Nemo uenit ad me, nisi quem Pater attraxerit . Dicunt omnia non in re, sed ita in spe fieri, ut quod dicit Apostolus: Spes que uidetur, non est spes , etiam hoc mysteriis applicent dictum, et dicant: Ea que percipiuntur, uidentur quidem esse, sed non sunt. Dicunt: Plus obfuit ad nocendum Adam generi humano, quam Christus in subueniendo. Nam Adam, aiunt, quod nocuit ita manet ut hoc nec passio Christi, nec baptismatis sanctificatio possit auferre.

uerum quid moras tibi, o lector sancte et studiose, incutimus? Librum eorum tibi integrum, sicut est editus, in isto corpore presentamus: cuius lectione cognosces definitiones eius a metatoribus Antichristi adinuentas. Quotiescunque autem contra eos suscepimus, dixerunt nos ex hereticorum argutiis contra se agere. uidentes enim se ita superari, ut suspirare non possent, hanc calumniam semper catholicis nisibus irrogarunt, ut dum timent se hereticos infamari,  in silentio ueritatis loquelam arctarent. Eorum ergo ob causam omnes hereses a Simone memorantes huc usque deteximus, ut probemus nos soli fidei catholice esse concordes. Rogamus te, Domine, Pater celi et terre, qui cum Filio tuo, et Spiritu sancto, unius ueritatis obtines maiestatem, unius maiestatis obtines Deitatem, unius Deitatis obtines trinitatem, ut nos adiuues contra hostes tuos [c 1Kb] tela tractantes. Habeant illi castra Golie in Allophylorum acie constituta. Nos Hebrei, pueri tui Dauid pastoforium assumentes, de lapide tuo angulari pugnemus; ut fidenter  cum Apostolo tuo dicere ualeamus: Deo nostro gratias, qui dedit nobis uictoriam per Dominum nostrum Iesum Christum . Sit pax omnibus catholicis,  et cum angelis una nobiscum uoce exclament, decantantes, Gloria in excelsis Deo, et in terra pax hominibus bone uoluntatis.



LIBER SECUNDUS, [a 1Kb] SUB NOMINE AUGUSTINI CONFICTUS, Nonagesimam heresim continens, que asserit Dei predestinatione peccata committi.

Participem me intentionis uestre, qui defenditis ueritatem, fieri, fratrum spiritalium suggestio inuitauit. Unde breuiter nisibus uestris me interserens, sermonis latitudinem fugi, sensusque qui latum querunt certaminis campum in angustum constitui, ut  fastidium uobis lectionis auferrem, et occasionem defendende ueritatis afferrem, atque dimicantes seruos contra uoluntatem sui Domini confutarem: eorum scilicet, qui dicunt, Deo inuito et nolente hominum moueri arbitria, ac de potestate mortalium Dei immortalis potestatem infringi. Huc adiiciunt, homines per uoluntatem suam sanctos fieri, et suo arbitratu ad Dei amicitias peruenire. Leui hos impulsione uidebitis corruentes, a quibus sollicitudo humana et meliores et primas [b 1Kb] accepit partes, quibus excluso Deo dicitur homo, non ordinatione Dei, sed sua se posse uoluntate saluare. uos autem, o filii caritatis, zelum fidei signatum in uestris sensibus retinentes, estote securi de ordinatione Dei, quam predestinando constituit: certaque sit nostris sensibus apostolico  ore dicta sententia: Quoniam cui uult Deus miseretur, et quem uult indurat. Non est enim uolentis neque currentis, sed miserentis est Dei ; quia habet potestatem figulus luti ex eadem massa facere unum uas ad honorem, [c 1Kb] alium ad contumeliam ; et inde est quod caro aduersatur spiritui, spiritus carni. Hec, inquit Apostolus, [d 1Kb] inuicem aduersantur, ut non que uultis, illa faciatis . In opere enim suo Deus omnes homines [e 1Kb] ante preuidit, et quid unicuique competeret preuidendo constituit. Hoc maiestatis eius singulare indicium, in quo parem non habet. [f 1Kb] Deus solus est enim, qui cogitanda, loquenda, operanda presciit: et quia presciit cunctorum generaliter gesta ante quam fierent, merita [g 1Kb] disponendo quasi facta conspexit.  Et idcirco res, quasi oculatas et sibi in manifesto positas, tunc quando presciit predestinauit, et constituit cui conformes fierent imaginis Filii eius,  ut esset [h 1Kb] et Filius Dei primogenitus in multis fratribus: quos autem predestinauit [i 1Kb] hos uocauit, quos uocauit [i 1Kb] hos iustificauit, et quos iustificauit ipsos et magnificauit . Unde et propheta dicit: Non est in homine uia eius . Quid  putatis uos, o fragiles, o caduci, miseri et mortales homines, si quid bene agitis esse laudandos, aut forte delinquentes prorsus esse damnandos? cum ideo lex loquatur, ut timorem incutiat: ceterum nichil sit nisi quod uoluerit Deus. Quem uoluerit Deus sanctum esse, sanctus est; aliud non erit: quem prescierit esse iniquum, iniquus erit; aliud non erit. Predestinatio enim Dei iam et numerum iustorum, et numerum constituit peccatorum, et necesse erit constitutum terminum preteriri non posse. Hoc autem non quasi personarum acceptor constituit, sed quasi prescius [k 1Kb] omnium futurorum. Non enim per acceptionem persone, sed per prescientiam Deus predestinationem suam fixit atque constituit. Iam quos presciit nullo modo conuerti, hos predestinauit ad  mortem: quos presciit [l 1Kb] omni modo conuerti, hos predestinauit ad uitam. Miror autem quod testimonia ueteris Testamenti contra auctoritatem noui [m 1Kb] proferantur. Solent enim sancti Ezechielis prophete testimonia usurpare dicentis: Hec dicit Dominus: Cum dixero impio: Morte morieris; et conuersus fuerit ab impietate sua, uiuo ego, dicit Dominus, uita uiuet . Hoc, ut dixi, in ueteri lege scriptum est pro tempore captiuitatis, pro causa qua ipsa captiuitas facta est, pro persona populi cui irrogata est, ut disceret in captiuitate positus pro peccatis suis se iugo Assyrii regis esse subiectum. Certe pro peccato captiuitas facta est: et ut quid simul captiuitatem iusti cum peccatoribus incurrerunt, nisi quia mysteria Dei a nostra fragilitate penitus sciri  non possunt? Hoc ergo mysterium in ueteri lege scriptum est. In nouo autem Apostolus clamat: uasa ire apta in interitum . Et ideo scriptum  memorat Deum dixisse per prescientiam suam: Iacob dilexi, Esau autem odio habui . Cum enim nondum nati fuissent, nec aliquid egissent [a 1Kb] boni uel mali , ex prescientia dictum est, quod unus haberetur odio, alius amaretur. Hec a nobis adinuenta non sunt: nec dicimus aliquid preter quam euangelizauit Apostolus. Per prescientiam Dei predestinationem ipse factam commemorat. De Deo ipse dicit: Quos uocauit, hos predestinauit . Si prescientem, et predestinantem et uocantem, in Apostolo legitis, nobis ut quid impingitis crimen ob hoc quod dicimus predestinasse Deum homines, siue ad iustitiam, siue ad peccatum, ne uideretur ipse sibi quasi non prouide facere homines, qui facerent quod nolebat? Inuictus enim in sua uoluntate  permanet Deus, cum homo assidue superetur. Si ergo inuictum confitemini Deum, confitemini et hoc, quia quod eos uoluit ille qui condidit, aliud esse non possunt. Unde colligimus apud animum [b 1Kb] quos Deus semel predestinauit ad uitam, etiam si negligant, etiam si peccent, etiam si nolint, ad uitam perducentur inuiti: quos autem predestinauit ad mortem, etiam si currant, etiam si festinent, sine causa laborant. Nec hoc sine magisterio admittas euidentis exempli. Iudas quotidie uerbum uite audiuit, quotidie adhesit Domino, quotidie uirtutibus occupatus, quotidie ipsum Dei Filium monitorem audiuit: et quia predestinatus est ad mortem, uno ictu subito interiit. Saulus quotidie persecutor, quotidie lapidator Christianorum, quotidie uastator Ecclesiarum:  et quia predestinatus est ad uitam, uno ictu subito uas electionis est factus. Quid ergo tu qui in peccatis permanes expauescis? si te Deus dignatus est, sanctus eris: aut quid tu qui in sanctitate uiuis, sollicitus redderis quasi tua te sollicitudo conseruet? si Deus noluerit, [c 1Kb] nunquam corrues. Uterque de Deo securi estote. Nunquid tu qui sanctus es, et sollicitus es ne corruas, et die noctuque orationibus ades, occuparis ieiuniis, et diuinis lectionibus diligenter insistis, exhortationibus uacas, atque omnibus sanctis studiis quotidie immines, nunquidnam tuo hoc studio saluus eris? Nunquid sanctior eris Iuda, qui accepit potestatem infirmos curandi, demonia fugandi, mortuos suscitandi, calcandi super serpentes et scorpiones, collega apostolorum, Christi  discipulus; et tamen quia predestinatus est ad mortem, mortem eternam inuenit? Cessa de te, o homo, cessa, inquam, de uirtute tua esse sollicitus, et de Dei tantum confide uoluntate securus. Nihil enim boni tu Deo obtinebis inuito; sed si te dignabitur Deus ut in bono permaneas, saluus eris. Tu quoque qui in peccato desperatione uana concuteris, disce a Paulo apostolo, quis unquam par eius potuit sceleribus inueniri? Nunquid tu aliquando peiora potuisti quam ille commisit perpetrare peccata? Et tamen, quia predestinatus  ad apostolatum, euasit subito uniuersa crimina, et ab inferioribus inferis [d 1Kb] ad superiora superiorum ascendit. Omnes itaque, quos scit dignos salute redemptionis sue Deus, hos ad salutem predestinauit: et hos tantum saluat, quos se ad salutem predestinasse cognoscit. Salus enim Dei non uoluntati hominis seruit; ipse enim scit cui quid faciat. Nec enim antecedit humani arbitrii libertas gratiam Dei, sed antecedit gratia Dei humani uoluntatem arbitrii. uana est enim et infructuosa uoluntas hominis, et uanum est humane uoluntatis arbitrium. Errat qui se putat per id quod uult bonum peruenire ad Christum, cum ipse Christus dicat: Nemo uenit ad me, nisi quem Pater attraxerit . Qui melius sapitis a Christo, dicite si mentitus est Christus: et  ita demum asserite nos contra Christi regulam istam fixisse sententiam. Si enim uerum dixit Christus, non mentitur quod dicimus predestinatos trahi ad uitam, quia uita ipse est. Quod si aggrauat uos uis testimonii euangelici, qui contra nostram uenitis sententiam, et non potestis aggrauati pondere sententie nobis dare responsum saltem Apostoli nobis definitionem exponite, qui dicit. Non est uolentis, neque currentis, sed miserentis est Dei . Quantumcunque igitur studii sui uires ad edificandum moueat humana uoluntas, casso certamine nititur. Aut quid uigilantiam suam putat hominis fragilitas eternis desideriis profuturam, cum propheta euidentibus exclamet documentis, dicens: Nisi Dominus edificauerit domum, in uanum laborauerunt qui edificant eam. Nisi Dominus custodierit  ciuitatem, in uanum uigilauerunt qui custodiunt eam . Quid est quod contra diuinos apices, et contra conscientiam suam, sperat se quispiam edificationi studere, cum his sacris apicibus doceatur edificatio hominis non esse certa, sed uana? Sed si contra nos uenitis, non contra nos uenitis, sed contra eum qui dixit: Nisi Dominus edificauerit domum, in uanum laborauerunt qui edificant eam. Nisi Dominus custodierit ciuitatem, in uanum uigilauerunt qui custodiunt eam. Ergo nesciit quia non erat utile populo Dei qui hec fecit scribi, et per posteros usque ad finem seculorum dirigi? uos itaque qui ista reprehenditis, auferte hec de libro Psalmorum, quia legentes et psallentes hos uersiculos, ut dicitis, edificari non possunt. Sed quid putant isti se uoluntate sua ad  fructum posse edificationis attingere, cum nec ipse uas electionis suam se asserat potuisse uoluntatem implere? Dicit enim de se ipso Apostolus: Non quod uolo bonum hoc ago, sed quod nolo malum illud facio . Si ergo Apostolus quod uult bonum implere non preualet, quomodo isti dicunt per uoluntatem suam ad fructum se [e 1Kb] gratie peruenire? Apostoli uerba sunt, nostrum nichil adiungimus. Ipse de se dicit: Non quod uolo bonum hoc ago, sed quod nolo malum illud facio. Et nos culpatis, quia dicimus,  Non uocantur nisi predestinati? [a 1Kb] Antecedit enim gratia Dei uoluntatem hominis. Prior est enim Deus in bono hominis; homo autem, etiam si optimus sit, in omni bono uix nouissimus inuenitur. Date primas partes Deo, ut superbiam euacuetis humanam. Quod si uolueritis superbiam nutrire hominibus, apparet uos ruinam generis humani perquirere, quia docetis in bono opere non Deum antecedere, sed hominum uoluntatem; ut ipsi uideantur magis Deum, ut bonum faciat, suis suggestionibus admonere, quasi qui non faceret bonum nisi ipsi dixissent, cum constet Deum nullo suggerente, nullo rogante, bona omnibus condonare. Non enim dicit Apostolus, cum rogaremus; sed cum inimici, inquit, essemus, reconciliati sumus Deo, non per uoluntatem nostram, sed per mortem  filii eius . Ubi est ergo uoluntas hominis? exclusa est. Quare? [b 1Kb] quia non omnis qui uult ipse saluatur; quia si omnis qui uellet saluaretur, nullus a salute poterat effici alienus. Omnis etenim homo saluari uult, sed non omnis saluatur homo: saluatur autem is quem uoluerit Deus; utique, inquam, is quem uoluerit Deus, ut exclusa hominis uoluntate, suam [c 1Kb] plenam ex integro gratiam manifestet. Quod si aliquem uult Deus bonum esse, et bonus non est, ergo homo uincit Deum. uincit enim Deum, si Deus eum uult esse bonum et bonus non est. Dei ergo uoluntas et effectus est in bono hominis. Non enim cum rogaremus, neque cum peteremus, sed Cum inimici, inquit, essemus, reconciliati sumus Deo per mortem filii eius. Cum autem pro omnibus mortem filii eius  legitis, miror quomodo omnes intelligatis, cum paucos uix ad salutem cernatis attingere. Ubicunque autem omnes legitis, generaliter omnes uultis [d 1Kb] intelligi, cum omnes sepe pro parte doceantur. Nam cum dicitur: Omnes declinauerunt , non tamen omnes declinauerunt, et Omnis homo mendax , non tamen omnis homo mendax, quia de quodam legimus: Erat homo uerax. Et illud: uiri mendaces, non erunt illius memores; uiri autem ueraces inueniuntur in ea . Pars ergo maxima omnes uidetur significare, cum utique constet non debere omnes intelligi. Et hoc miror, quod clausis oculis transitis hostis insidias, uos qui dicitis uoluntatem hominis aliquid acquirere posse uirtutis: non attendentes quante ruine castitatis per diabolum  fiant: quantaque crimina concupiscentie, auaritie, liuoris ac perfidie, quotidie perpetrentur. Que utique si uideretis, non laboraremus uobis ostendere damna uirtutum, et uictorias uitiorum. Si integra enim esset libertas arbitrii, ista non fierent. Per preuaricationem itaque primi hominis periit ab hominibus libertas arbitrii. Sed uos heresem Pelagianam iterum renouatis, cum dicitis per libertatem arbitrii homines finem  ponere posse peccatis. Excluditis enim gratiam per libertatem arbitrii. Aut enim libero arbitrio liberamur, aut gratia Dei eripimur. Eligite quid dicatis. Si gratie totum dederitis, unum sapimus; si libero arbitrio, sciatis nos uobis consentire non posse. Unde autem illi maior libertas arbitrii in bono, unde isti minor est, nisi quia Dei dispensatione [e 1Kb] censentur? In alio enim tenuem se exhibet gratia, in alio abundantem et largam, prout ipsa uult gratia, non prout nos uolumus, qui a facture nostre ordine recessimus. In tantum denique uitiatam per preuaricationem Ade hominis naturam agnouimus, ut instaurationem suam per Christum non in re, sed in spe fuerit consecuta, dicente Apostolo: Spe salui facti sumus; spes autem que uidetur, non est spes . Si ergo spe  saluati sumus, adhuc rem in presenti seculo non accepimus. Ideo denique baptizati iterum carnaliter concupiscunt, et illos motus corporis patiuntur; quia spe, non re consecuti sunt instaurationis auxilium. Si enim re consecuti fuissent, post baptismatis gratiam non esset peccati possibilitas nec uoluntas. uerum quia uirtus baptismatis tanta est, ut uniuersa peccata deleat, pullulatio tamen peccatorum baptismatis unda non abluitur; inesse enim per Adam naturaliter perdocetur. Nam illa membra que in baptismatis hora confusione carent, postea confusionem recipiunt, qua euitant ubique conspectum, et querunt pudendo secretum. Que enim Deus membra fecerat, preuaricatio in pudenda conuertit, et non dicuntur membra, sed pudenda. Que pudenda in puncto illo baptismatis  membra fiunt, sed mox iterum pudenda efficiuntur ex membris; non enim re, sed spe instaurati sunt. Concupiscentia enim carnis, que per preuaricationem Ade regnat in corpore tanquam lex peccati, iterum sibi uindicat baptizatum, totumque animum eius conatur euertere. Hec enim radix illius plage est, quam Christus saluauit. Saluauit autem sic, sicut Apostolus dicit: Spe salui facti sumus. Et iubet nos animum ad inuisibilia contemplanda transferre, nec de his que uidentur presumendo corruere: et ideo dicit: Spes autem que uidetur, spes non est. Ne forte estimarentur per baptismum ita tolli peccata, ut etiam radices ipse peccatorum pariter euellantur. Motus enim ille pollutionis, qui per preuaricationem naturam inuasit, ita remanet in baptizato, sicut radix capilli, cum fuerit  nouacula in superficie emundatus et rasus. Rasus enim est, ut emundaretur locus: non est eradicatus, ne ulterius nasceretur. Si enim ex integro per baptismum omnis preuaricationis Ade fragilitas tolleretur, baptizati omnes nullo caloris motu traherentur ad crimina, nullus sordibus inquinaretur humanis, nullus concupiscentie stimulo pungeretur. Sed quia spe salui facti sumus, quod adhuc non uidemus, per patientiam  exspectamus. [a 1Kb] uenit tempus in quo neque nubant, neque uxores ducant, sed sint sicut angeli in celis . Cum enim corruptibile hoc induerit incorruptionem, et mortale hoc induerit immortalitatem, tunc fiet sermo qui scriptus est: Absorpta est  mors [b 1Kb] in uictoriam. Ubi est, mors, contentio tua? ubi est, mors, stimulus tuus? Stimulus autem mortis peccatum; uirtus uero peccati lex . Tunc dicemus: Deo gratias qui dedit nobis uictoriam per Dominum nostrum Iesum Christum .



[a 1Kb] PROLOGUS LIBRI SEQUENTIS.

Finitus est liber [b 1Kb] inimicus hominum, contra fidem catholicam confictus; liber dolosus, circumdatus fallaciis, adulter integre definitionis; quique, ut sanctus Cyprianus ait, falsa ostentat ut uera subripiat. Qui sub specie pietatis editus, agit contra omnium  instituta sanctorum. Huius libri causa, ut memorauimus in prefatiuncula, omnium hereticorum in unum librum collegimus sectas, ut sciant defensores eius cunctis nos heresibus aduersari; et nullius contra eos uti consensu. Itaque, o sancta mater Ecclesia, pure fidei genitrix, contra occultos hostes tuos, contra nouos barbaros pacificum habitum mentientes, contra eos qui per te contra te arma corripiunt, nostras uires exalta, et uolentes inire certamen adiuua: contra hos precipue contra quos adhuc nullus scribendo pugnauit, cum illi scriptis suis, sub sacerdotis Augustini nomine, totum pene iam uulnerauerint mundum, uitiatos libros proferendo, et uarias epistolas dando quas memorati Hipponensis episcopi esse confingunt. Et uos, omnes catholice fidei defensores,  precibus exoramus, ut exclusa omni occupatione, intentius nostrum prelium attendatis: et futurum iudicem iudicii uestri ante oculos habentes, ex integro defendenda defendite, ex integro damnanda damnate. Cur autem, intermissis aliis prauitatibus, hunc librum in medium attulimus solum, hec ratio est, quia in modum symboli eis quos deceperint tradunt.  Hunc ergo totum per ordinem credidimus scribendum, ne uideantur ea que facile uinci poterant, ex eorum libro fuisse discerpta, et illa callide pretermissa, que ipsum librum poterant ab accusationis nostre iniuria uindicare. Nihil ergo pretermisimus: sed omne corpus eius his detegentes scriptis, gladium contra eum uerbi Dei proferimus, atque in partes eum concidentes, singula queque membra eius catholicorum oculis denudamus: ostendentes que uenena in capite habeat, que in ore contorqueat, quas ex pectore sagittas emittat; ac per singula membrorum officia aduersarietatis eius arguentes astutias, et captiuum eum Ecclesie catholice pedibus prosternentes, omnibus eum facimus manifestum: ut ex hoc ipse sui damnator existat, qui catholicam doctrinam  deserens, consensum suum huius libri uoluerit contagione uiolare [c 1Kb] .



[a 1Kb] LIBER TERTIUS, Refutationem continens libri superioris sub. S. Augustini nomine conficti,

Hactenus hereticorum omnium incense sunt silue, in quibus latrocinante perfidia diuitie fidei peruase sunt, predam passa Ecclesia, animarum sanguis effusus. uerum quia solitum est spinis post incendium iterum pullulare, falcem diuini iudicii teneamus, ut  rediuiua et contra celum euntia spinarum capita amputemus. Non deerunt, procurante Deo, huic agro cultores, ut possint beati immaculati [b 1Kb] in uia, immaculati in fide, qui ambulant in lege Domini , absque impedimento sentium peruenire quo pergunt. Nonagesimam heresim Predestinati fecerunt, ostendentes libros falsos quos Augustini confingunt, cuius dicta in multis locis leguntur istis libris ualde contraria. Datur ergo catholicis uera suspicio quod tam scelerata [c 1Kb] dicta uiri orthodoxi esse non possint, que dantes manus Mathematicis, dicunt humanum genus ita diuinis predestinationibus sub iacere, ut mala omnia que geruntur in seculo, Dei dicantur uoluntate committi. Ne ergo participes nos eorum timor humanus aut uerecundia faceret, omnium hereticorum egimus curas, et inuenimus neminem  peius potuisse errare, quam hos qui dicunt mala omnia et crimina Dei predestinatione committi. Habeant ergo omnes heretici unum librum, in quo eos non de potestate, sed de ratione uera damnauimus, ut sciant Predestinati nulli nos consentire heretico. Habeant et Predestinati unum librum, in quo eos Deus ipse conuincit, qui scit se nullum predestinasse ad malum, omnes autem predestinasse ad bonum: ut quod bonum est, ipsius comprobemus. Omnia enim bona que faciunt nunc homines, aut que ab initio fecerunt, uel facturi sunt, Dei gratia, Dei clementia,  Dei dicimus auxilio, Dei etiam predestinatione completa. Predestinatione autem, non qua uim faciat Deus bonum nolentibus, sed qua ipse nunquam mutet sententiam bonitatis, et incessanter sit bonum uolentibus promptus, malum autem uolentibus imparatus. Siquidem uenientibus ad bonum, fidei eorum statim remunerationem exhibeat, conferendo indulgentiam peccatorum, et Dei filios faciendo; euntibus autem ad malum non statim penam inferat quam merentur, sed exspectationis sue pias largiatur inducias. Hoc propositum Dei predestinatum confitemur et fixum. Ergo dum mala fiunt, non Deus suum propositum subduxit, sed homo suum contemptum induxit; nec Deo uolente factum est aliquando peccatum, sed homine est negligente commissum.  In tantum Deo nolente humanum deliquit genus, ut semper peccata exercentibus irasceretur, et iustitiam agentibus subueniret. Denique dum totus mundus a iustitia declinasset, et dignus esset diluuii perire naufragio, docetur Deus uoluisse eum per suam correptionem saluari. Nam quid est quod apostolus Petrus dicit? Exspectauit Dei patientia eos qui increduli fuerunt in diebus Ne, cum fabricaretur arca . Dicite nobis, quid exspectabat Dei patientia? Nunquid predestinatam perditionem, an prouocatam conuersionem? Fabricatio itaque arce diluuii exstitit predicatrix. Clamabat ascia, sonabat malleus, contestabatur serra, ipsa infidelibus predicabant ferramenta diluuium. Datis itaque centum annorum induciis, precessit lex, que perituros  diceret posse penitendo euadere: quam non predestinatio impediit, que negaret posse corrigendo saluari. Si enim predestinatio finibus suis terminum fixit, iniusta est lex, que fines cupit inuadere alienos. Ergo ut predestinationem constituas, precepta conuince: da legi repudium, ut regnum predestinationi inducas; lex enim imperare omnibus semper uoluit, et nunquam [a 1Kb] ulli seruire. Si ergo predestinatio imperium legis euacuat, et lex predestinationis iura conturbat, [b 1Kb] una e duabus tyrannidem gestat. Eligite nunc, catholici, cui colla subdamus. Si legi, negemus predestinationem ab imperio suo legem excludere, quia lex dicit: Custodi precepta mea, et uiues; predestinatio autem dicit: uasa ire iam aptata ad interitum, et uasa misericordie que uocantur ad  uitam. Utrumque scriptum est: quid nunc faciamus, eligite. Si iam sunt uasa ire aptata a Deo ut peccent, et sunt uasa misericordie aptata ad uitam ut uiuant, fundamus nos omnes predestinationis imperio, et legem cum suis predicatoribus expellamus. Et ne forte hoc ausu facinoris [c 1Kb] nouum putetis esse peccatum, fecit hoc ab initio omnis turba peccantium.  Nam ut quid interfecta est prophetarum et apostolorum, et omnium turba sanctorum, nisi hac de causa, quia legem Dei humanis sensibus ingerentes, arguebant in peccatoribus uitia? Qui si uoluissent adulationis uoce regnum predestinationis inducere, exclusa lege iustitie, nullus fuisset occisus. Dicebant enim illis, sicut scriptum est: Nolite predicare nobis dura . Quid est, nolite predicare nobis dura? Hoc est sine dubio, nolite nobis per legem comminantem predicare supplicia. Illi ad hec: Si uos nostri temporis monitores audissent, habuerant illis in his uerbis adulando seruire, et, sicut uos facitis, per legis eos testimonia male interpretata decipere [d 1Kb] .

[e 1Kb] I. Estote securi de ordinatione Dei, quam predestinando  constituit. Cui uult Deus miseretur, et quem uult indurat. Non est enim uolentis, neque currentis, sed miserentis est Dei. Potestatem habet figulus luti ex eadem massa facere unum uas ad honorem, alium ad contumeliam. Caro aduersatur spiritui, spiritus carni. Hec inuicem sibi aduersantur, ut non que uultis ipsa faciatis. Iam predestinauit Deus quos presciit; et quos predestinauit, hos uocauit; quos uocauit, hos iustificauit; quos autem iustificauit, hos magnificauit. Non est in homine uia eius. Quod putatis uos in eo quod bene agitis esse laudandos, cum ideo lex loquatur, ut timorem incutiat? Ceterum nichil sit, nisi quod uoluerit Deus: quem uoluerit esse sanctus, sanctus est; aliud non erit: quem prescierit esse iniquum, iniquus est; non erit aliud. Predestinatio enim Dei  iam et numerum iustorum, et numerum constituit peccatorum: et necesse erit constitutum terminum preteriri non posse. [f 1Kb] Hec que dicitis si dixissent, [g 1Kb] hominum quidem temporales euaserant iras, sed inuenerant Dei eterna supplicia. Non ergo hoc dixerunt, sed dixerunt: Hec dicit Dominus: Si uolueritis et audieritis me, que bona sunt terre edetis; si autem nolueritis, neque audieritis me, gladius uos comedet. Os enim Domini locutum est hec . Et iterum: Hec dicit Dominus: Quia uos recessistis a me, et ego recedam a uobis, et tradam uos Assyriis [h 1Kb] in depredatione: filios uestros in conspectu uestro occident gladio, et uxores uestras abducent, quoniam contempsistis legem meam, et que ego nolui elegistis. Et iterum: Hec dicit Dominus: Nunquid opprobrium  factus sum domui Isrel, quoniam me dereliquerunt, et precepta mea et legitima mea computauerunt pro nichilo? Et iterum: Quoniam uocaui et contempsistis, ego quoque in uestra perditione ridebo, et gratulabor [i 1Kb] dum uenerit super uos repentina calamitas . Hec et his similia dicentes, diuersis sunt interfecti suppliciis. Unde et Dominus ad populum  ciuitatis in qua prophete fuerant interfecti, clamat tam in prophetis quam in Euangeliis suis dicens: Ierusalem, Ierusalem, que occidis prophetas, et lapidas eos qui ad te missi sunt, quoties uolui congregare filios tuos, sicut gallina congregat pullos suos sub alis suis, et noluisti ? Noluisti, inquit, quod uolui; uoluisti quod nolui. Si ergo noluit Deus quod illi uoluerunt, aut coactus a potentiore alio predestinationem constituit; aut si ipse constituit, calumniam fecit. Ut quid enim dicit homini: Hoc uolui quod noluisti, si scit se eum predestinasse ne uellet? Secundum uestram blasphemiam excluditur reatus hominis, et apparet calumnia Dei: et probatur innocens qui delinquit, et iniustus qui punit. Dolendum enim est peccanti potius quam irascendum,  quia uim passus est a predestinatione diuina, cum rueret ad precipitia criminum. Hoc enim uoluit qui creauit; qui enim creauit, ipse predestinauit. Quod si ita est, constat non suum esse uitium omnino qui peccat. Si ergo non suum habet uitium omnino peccat, et constat a iusto Deo extranea esse uniuersa que damnat, cuius inuenitur factum, huius inuenietur esse peccatum. Nulla enim ratio patitur ut ubi alter predestinator est, ibi alter preuaricator esse dicatur; nec recipit hoc boni et iusti equitas, ut predestinationem suam crimen faciat alienum. Ergo ut peccantem punias ostende predestinantem; da auctorem predestinationis, ut possis iudicem monstrare peccati, quia unum eumdemque ostendere non potes predestinantem [a 1Kb] atque damnantem. Si enim Deus  auctor est enim predestinationis, et operum nostrorum ipse est constitutor, ostendite alium qui puniat predestinata peccata; aut si quasi iustus iniusta humani operis facta condemnat, huius iniustitie alium predestinatorem ostendite. Cui enim displicet factum, nunquam potuit ab eo ut fieret [b 1Kb] constitutum. Perquam enim stultum est, si ipsum predestinatorem eumdem damnatorem operum confiteris. Nullus enim tam impius quam is qui rem a se preordinatam exhorreat, et id puniat factum, quod ipse preordinauit ut fieret. Nisi si forte, animo ad meliora conuerso, mutabilitate consilii, quod prius fecit iudicat esse damnandum, quod qui agit doctrina melioris impellitur. Qui uero in omnipotentie uirtute consistit, et nec parem nouit, nec superiorem metuit,  dicite nobis predestinationem suam quo compellente damnauit? quia si predestinati opera rea est, multo magis predestinantis ordinatio criminosa. Si enim is qui predestinatus est, per predestinationem ipsam reus est; quanto magis ille cuius predestinatio facta est, uocatur in culpam? Cauete, obsecro, ne hec adulterini seminis zizania casto Ecclesie dogmati aspergantur: quia peccatum non a predestinante dirigitur, sed a delinquente committitur.  Recedant ergo uana argumenta uerborum. Nihil habent omnino commune preuaricatio delinquentis et predestinatio uindicantis: quia peccatum in uoluntate transgressoris est, predestinatio autem in redemptoris est ordinata uirtute. Non enim aliud predestinauit iste qui condidit, nisi ut secundum eius homo possit uiuere uoluntatem. Nefas est enim, et nimis est criminosum, ut presumptio hominis ex Dei credatur predestinatione descendere, et delinquentis uitium preordinatio futuri iudicis estimetur. [c 1Kb] Occurrunt hoc loco, et dicunt: Per prescientiam Deus predestinationem suam constituit. Nam quos presciit nullo modo conuerti, hos predestinauit ad mortem; et quos presciit omnimodo conuerti, hos predestinauit ad uitam. [d 1Kb] uideamus nunc si non iniquis  ambagibus iudicium Dei ad preiudicium iustitie trahitis. Ergo adhuc non sunt creati homines, et iam a iusto Deo preiudicium patiuntur? uidetur mihi quod alterum uobis [e 1Kb] inuenissetis Deum, qui tam impius sit, ut a preiudicio circumueniat humani generis massam, et nondum nati hominis merita dispungendo constituat, ac predestinationis sue uinculo ad peccandum astringat; et cui adhuc conceptio non est, iam illi preparet eterna supplicia; et cui adhuc non dedit lucis huius labentis transitoria munera, iam illi perpetuas tenebrarum preparet penas. Querite uobis, ut dixi, alterum Deum de quo ista dicatis. Nam hunc pium et clementem [f 1Kb] nostrum nunquam ad hoc prouocabitis, ut [g 1Kb] saltim blasphemiis uestris commotus, etiam uobis hoc faciat.  Nam qui uos patienter tolerat, nescio iam cui peccanti non parcat. Quotidie nobis iniuste agentibus subuenit, et recentioribus delictis subinde recentiora indulgentie sue dona largitur; et uos dicitis: Iam ante mundi constitutionem indignatus nobis pro futuris peccatis predestinauit sententiam. In presenti se blasphemantibus ueniam tribuit; et uos dicitis: Iam tunc indignatus est [h 1Kb] contra peccaturos, et predestinauit eos ad mortem, quando prima liniamenta generationis humane formauit. Iam ergo tunc egit iudicium mundi, antequam ipsum mundum statueret, ut iam post finem seculi non inueniat [i 1Kb] quem punire. Laborem sibi forte uoluit tollere, et ne non occurret post facta sua homines iudicare, ante eos predestinauit ad mortem, quam crearentur ad uitam. Et tamen,  si ipse creauit quos predestinauit ad penas, preuenit meritum occidendi; et qui adhuc non cepit uiuere sententiam iam eterne mortis accepit. Hoc Deus noster nunquam fecit: si uester est aliquis alius, ipsi istas irrogare blasphemias. De Deo autem nostro dicit propheta: uiuo ego, dicit Dominus; quia cum dixero peccatori: Morte morieris, et peccator se abstulerit a uia sua mala, et a studiis suis pessimis, uiuo ego, dicit Dominus, uita uiuet, et non morietur in delicto  suo quod fecit. Et si dixero iusto: uita uiues, et recesserit post hec a iustitia sua, uiuo ego, dicit Dominus, quia morte morietur: [a 1Kb] iustitie eius non liberabunt eum in die qua recesserit a iustitia et fecerit iniquitatem; in iniquitate sua morietur . uides nostrum Deum ex utroque latere et iustum monere, ne per securitatem corruat, et peccatorem alloqui, ne [b 1Kb] pro desperatione non surgat. Si alicubi uos legistis de Deo: uiuo ego, dicit Dominus, quia quem predestinaui ad uitam aliud non erit, et quem predestinaui ad mortem, sine dubio morietur; quis uos ferret ista docentes? Ecce contra sententiam uestram Deus loquitur, et ipsi Deo de se testimonium danti non creditis. Nec iustus securus sit, inquit, si dixero ei: uita uiues, quia si recesserit a iustitia, in iniquitate  morietur; et cum dixerim peccatori: Morte morieris, et conuersus fuerit, uiuo ego, dicit Dominus, iniquitatum eius non recordabor, uita uiuet. Nolo enim mortem morientis, tantum ut conuertatur et uiuat. [c 1Kb] Occurrunt nobis iterum clamantes: Hoc in ueteri lege scriptum est, in nouo autem Apostolus clamat: uasa ire aptata in interitum . [d 1Kb] Ergo si ante aduentum pietatis pietas iam exuberabat; quanto magis nunc, ubi pietas ipsa pro impiis sententiam impietatis accepit, ut impios a reatu suo absolueret, et eos ad indulgentie gratiam reuocaret? uideamus ergo uasa ire quo ordine aptentur in interitum. Audi Apostolum, non Dei preordinationi hoc, sed hominis negligentie uel diligentie applicantem. In magna, inquit, domo non sunt tantum uasa  aurea et argentea, sed et lignea et fictilia; et quedam quidem sunt in honorem, quedam autem in contumeliam. Si quis ergo mundauerit semetipsum ab his, erit uas [e 1Kb] in honore sanctificatum, utile Deo ad omne opus bonum paratum . Ergo uasa aptata ire in interitum, si se emundauerint ab his pro quibus aptata sunt in interitum, erunt uasa in honore sanctificata, et Deo utilia ad omne opus bonum parata; secundum quod supra dixit ad prophetam: Cum dixerim peccatori: Morte morieris , hoc est, cum dixerim: Eris uas aptatum ad interitum, et hic peccator conuerterit se ab iniquitate sua, hoc est, cum sit uas aptatum ad interitum, mundauerit semetipsum ab his, erit uas in honore sanctificatum. Postea quam hinc eos superaueris, ad obscuriora loca  Scripturarum confugiunt, ut sagittent in obscuro rectos corde.

II. [f 1Kb] Nescitis, inquiunt, quia scriptum est: Iacob dilexi, Esau autem odio habui? Cum enim nondum nati fuissent, nec aliquid egissent boni uel mali, ex prescientia dictum est, ut unus haberetur odio, alius amaretur. [g 1Kb] Necesse nobis erit in hoc loco, de lumine sacre legis interpretatiuncule huius lumen incendere, ut detegamini non aliud in obscuris locis [h 1Kb] uos figere,  nisi ut simpliciter ambulantes exspolietis catholicos uestitu deaurato, et induatis eos pannis hereticorum sordibus plenis. In Geneseos libro de Rebecca dictum est: Due gentes et duo populi de tuo utero prodient, et populus populum superabit, et maior seruiet minori . Prophetia ergo non de his est qua secundum carnem nascebantur, sed de duobus populis Iudeorum et gentium: in quo maior populus Iudeorum seruiet minori, id est, gentium. Sic enim et sequitur Apostolus: A presciente, inquit, dictum est, quia maior seruiet minori . Ut quid hoc dixisti, o beate Paule apostole? peto ut respondeas. Nunquidnam propterea hoc dixisti, ut predestinatio preiudicium nascituris afferret? Respondet ita Apostolus: Ego propter hoc dixi, Maior seruiet minori,  ut electio ex gentibus fieret. Ergo si prophetie huius mysterium nobis interpretatur Apostolus, tu quis es qui aliter quam explanauit nobis magister uerus istum sensum exponas, cum dictum ab eo quod si angelus de celo euangelizauerit uobis preter quam euangelizauimus uobis, anathema sit ?

III. [i 1Kb] Occurrunt hoc loco renouato certamine dicentes: Nos non dicimus preter quam euangelizauit Apostolus. Per prescientiam Dei predestinationem factam ipse commemorat; de Deo ipse dicit: Quos uocauit, hos predestinauit . Si prescientem et predestinantem, et uocantem in Apostolo legitis, nobis ut quid impingitis crimen? [i 1Kb] Nos uobis crimen non impingimus, sed probamus. Siue enim uos peritos dicatis, arguimus non  sic sensus apostolicos uos debere concidere; siue uos probetis imperitos, increpamus non scientes presumere non debere, et eius rei magisterium polliceri, cuius nunquam uoluistis esse discipuli. uos enim, si uoluissetis discere prius, et sic docere, ab istis interpretationibus fugientes, a Dei equitate nunquam [k 1Kb] recesseratis, nec diceretis quia non omnes homines uult saluos fieri. Apostolus autem legis peritus noster, omnibus se omnia factum dicit, ut omnes lucrifaceret peccatores . Iam enim didicerat, quia conclusit Deus omnia in incredulitate, et uult ut omnibus misereatur . Didicerat quod omne os deberet obstrui, et subditus deberet fieri omnis mundus Deo , et ideo dicebat: Dico autem per gratiam que data est mihi, omnibus qui in  uobis sunt . Et iterum: Corripientes omnem hominem, et docentes . Et iterum: Idem Deus diues in omnibus uobis . Et iterum: Apparuit gratia Dei omnibus hominibus, erudiens nos et docens , ut sit omnis homo perfectus in Christo . Et quia sciebat Filium Dei pro omnibus natum, pro omnibus passum, ideo clamat, dicens: Hoc placitum est coram Saluatore nostro Deo, qui uult omnes homines saluos fieri,  et in agnitionem ueritatis uenire . Unde etiam quotidie nobis in Euangeliis suis ipse Dominus clamat, dicens: uenite ad me, omnes qui laboratis et onerati estis, et ego uos requiescere faciam . Unde ut doceret se nullum hominem, a sua largitate repellere, promptus, liberalis, abundans, nunquam minus faciens, loquitur in Euangeliis suis dicens: Omnis qui petit accipit, et qui querit inuenit, et pulsanti aperietur . Nam et Scriptura ueteris Testamenti omnes ad audiendum gentes inuitans, dicebat: Audite hec, omnes qui habitatis orbem, quique terrigene et filii hominum, simul in unum diues et pauper . Et ideo idem Apostolus, uidens quia omnes homines uult Deus, non tamen omnes homines Deum uolunt, futurum iudicium memorans  clamat, dicens: Omnes nos oportet manifestari ante tribunal Christi, ut recipiat unusquisque propria corporis, prout gessit, siue bona siue mala . Unde et apostolus Petrus: Gratia, inquit, Dei super omnes, et in omnibus uobis. Prophete omnes uocant, apostoli omnes uocant, Christum omnes uocat, in toto orbe terrarum sacerdotes Dei innumerabiles omnes uocant ad gratiam et ad misericordiam Dei et ad indulgentiam. Soli duo aut tres homunciones, cecum habentes cor, egrediuntur cum his libris apostaticis, quos uiri catholici esse confingentes, totum uulnerant mundum: quibus nouum genus blasphemie inducentes, dicunt quod Deus non omnes homines uult saluos fieri, et in agnitionem ueritatis uenire; atque unius loci obscuritatem passi; [a 1Kb] tanto lumini,  tamque immenso splendori, tenebrarum suarum uolunt inferre caliginem. Sed quia lux lucet in tenebris, et tenebre eam non ualent comprehendere , iuuante Domino, ex eius thesauris accipientes, locum quem putant heresi sue manum porrigere [b 1Kb] explanauimus. Dicamus nunc et de prescientia et de predestinatione. Presciit Deus et predixit quod in semine Abrahe, hoc est in Christo, benedicerentur omnes gentes. Quod dum fieret, Iudei satis moleste serebant. Nam ideo comprehendebant apostolos, et in custodiis retinebant, dicentes eis: Prediximus uobis ne predicaretis hoc nomen; uos autem [c 1Kb] replestis omnes doctrina uestra . Apostolus autem Paulus, uidens Iudeos in eo deficere quod gentes introirent ad fidem, et excluderent Iudeos  a priuilegio Synagoge per priuilegium Ecclesie, alloquitur eos ut non contristentur, dicens . Quid nunc prohibetis nos gentibus loqui ne salue fiant, cum sciatis Deum dixisse ad Abraham, quod in semine tuo hereditabo omnes gentes ? Presciit enim Deus, [d 1Kb] quod Filium eius essent negaturi Iudei, et essent ei gentium populi credituri. Et ideo ait: Quos presciit, et predestinauit  conformes fieri imaginis Filii sui, ut sit ipse primogenitus in multis fratribus . Iudei enim per circumcisionem filii Abrahe docentur, gentes autem per baptismum filii Dei fiunt, et est illis frater primogenitus Filius Dei. Unigenitus, inquam, specialiter Filius Dei, frater fit eorum qui generaliter filii Dei adoptantur; unde et dicit Patri: Narrabo nomen tuum fratribus meis . Hos ergo gentium populos presciit, ut diximus, quod Filium suum quem Iudei [e 1Kb] crucifixuri erant, sincero corde susciperent, et ut decebat Dei Filium adorarent: [f 1Kb] Quos ergo presciit, et predestinauit conformes fieri imaginis Filii sui, ut Filius eius esset primogenitus in multis fratribus, hos predestinauit; quos autem predestinauit, hos uocauit. [g 1Kb] Si interrogas Apostolum,  quando predestinauit, dicit tibi: Tunc quando dixit Abrahe: In semine tuo hereditabo omnes gentes. Et ideo per prophetam [h 1Kb] dicit: Audite hec, omnes gentes . Dicit ergo Iudeis: Nihil nouum uobis uideatur fecisse Deus, qui uoluit promissum patri nostro Abrahe complere quod promiserat, ut in semine eius hereditentur omnes gentes. Ergo quia omnes gentes predestinauit, [i 1Kb] omnes gentes conclusit in incredulitatem ut omnibus misereatur . Ergo quos predestinauit, hos uocauit; quos uocauit, hos iustificauit, auferendo uniuersa peccata; quos autem iustificauit, ipsos et magnificauit, id est, filios Dei fecit. Quid ergo murmurantes estis, o Iudei, prohibentes nos gentes alloqui? Si Deus pro nobis, quis contra nos ? id est, quid in nos mittitis manus,  et in apostolos Dei scandalum patimini? Si enim Deus Filio suo non pepercit, sed pro omnibus nobis tradidit eum, nota tibi, Predestinate, quid dicat: Sed pro omnibus tradidit eum. Dicendo pro omnibus tradidit eum, et Iudeis amputauit scandalum, et uestram intentionem exclusit. Miror autem prudentiam uestram sic legisse locum istum: Quos predestinauit hos uocauit, ut ad unum uersiculum qui in ante est timuissetis accedere. [i 1Kb] Quando enim uenistis ad hunc locum, quasi satisfactum putantes intentioni uestre, noluistis in ante ad uersiculum qui uos conuincebat aspicere, id est, pro omnibus tradidit eum; sed clausistis codicem, et cepistis clamare: Non omnes uocat Deus ad gratiam suam, non omnes inuitat; et dicentibus nostris: Ergo non omnes uocat? uos respondistis: Non  omnes uocat. Stupentes itaque nostri atque anxiantes, eo quod audirent quod nullus unquam hereticorum dixerat, interrogauerunt peritiam uestram dicentes: Unde probatis quia non omnes uocat Deus ad gratiam suam? Ipse Deus non uult eos uocare? an uult et non potest? an non merentur? Si uult et non potest, blasphematur impotens: si potest et non uult, uidetur iniquus; si ipsi non merentur, ergo iam gratia  non est gratia, et res meriti humani est uocatio, non gratie Dei: si autem gratie Dei est, [a 1Kb] et non meriti hominis, omnes uocat. Omnes enim peccauerunt et egent gloria Dei, ut dicit Apostolus ; et adiecit: Iustificati itaque gratis in gratia ipsius in redemptionem que est in Christo . Ecce gratis, ecce et redemptio. Audenter dico: Ubi est presumptio de merito humanitatis, non est gratia diuinitatis; omnia enim que gratie Dei esse credimus, meritis nostris applicare non possumus. Ergo si gratie est et non meriti, quomodo uos dicitis aliquos non uocari, quia sunt eius uocatione indigni? Si enim nullus ex suo merito uocatur, sed ex dono gratie Dei, et alius uocatur, alius recusatur, personarum, Deus blasphematur acceptor. Arguuntur etiam apostoli  eius falsi testes indicii. Nam beatus Apostolus Petrus clamat: In ueritate, inquit, comperi, quia non est personarum acceptio apud Deum ; et beatus Paulus: Non est enim personarum acceptio apud Deum ; et iterum Dominus dicit de seruis: Eadem, inquit, facite illis remittentes minas, scientes quia et uester et illorum Deus in celis est, et non est apud illum personarum acceptio . Si ergo ita est, immo quia ita est, unde probatis quia non omnes uocat ad gratiam suam? aut quem non uult saluare, qui pro crucifigentibus orat? In hac herese diabolus tyrannidis sue furore grassatur, ut lethali plaga pene uniuersum uulneret mundum. Infert bellum creatura Creatori, et dicit ipsum predestinasse quod punit, ipsum ut fieret constituisse [b 1Kb] quod prohibuit. Quod quam sit  impium, quamque sacrilegum, quamlibet imperitus agnoscet. Omne enim peccatum tunc peccatum recte dicitur, cum et reatus delinquentis et equitas iudicantis ostenditur; quia peccati supplicium precedit semper meritum facti: reum autem nemo facit, nisi eum qui potuit declinare peccatum. Peccatum ergo inter predestinantem et operantem discerne, ut illius factum malum hic, quasi alienum a se, aut damnet, aut corrigat. A iusto autem Deo aliena sunt uniuersa que damnat. Unde si predestinatio in peccantem ostenditur, nichil iusto iudici probatur debere peccator; quia cuius asseritur predestinatio, huius etiam operatio comprobatur. [c 1Kb] uidetisne, obsecro, quam grauiter blasphemetur his assertionibus Deus? Si enim predestinationis eius uis eo usque adducitur,  ut eius dicatur preordinatione peccatum, fructus malus non nisi ex impia radice procreatur. Erit ergo secundum manicheum alius Deus malorum, alius bonorum: ut que bona sunt, bono ascribantur; et que mala sunt, malo: ne uideamur peius Manicheis inclamare blasphemium, cum unum eumdemque Deum quem bonum confitemur et iustum, hunc predestinasse omnia scelera estimemus. Recedant igitur uana argumenta uerborum. Nihil habet commune preuaricatio  delinquentis et predestinatio ulciscentis: quia peccatum in contemptu transgressoris est, ultio uero in iudicis equitate consistit. Tollite itaque e duobus unum, aut iudici predestinationem ut probetis iustum, aut alterum iudicem futurum ostendite. Nulla enim ratione constitutum suum poterit punire qui iudicat: quia si malum predestinationi dederis Dei, uoluntati hominis dare non poteris. Aut enim accusa reatum in homine, et tolle te [d 1Kb] a blasphemio Dei: aut si predestinationem a Deo asseris constitutam esse peccanti, reatum quidem peccatori tulisti, sed Deo crimen impingis. Certe peccatum certum est nichil aliud esse, quam preuaricationem hominis, et predestinationem nichil aliud, nisi ordinationem Dei. Quomodo ergo tam diuersa sibimet tamque contraria ad  unam compaginem uenire potuerunt, ut quod bonum Dei est malum hominis fiat, et delinquentis uitium dicatur preordinatio prohibentis? Illud autem cur non consideratis, qui predestinatione Dei putatis homines consentire peccatis? Omne certe peccatum uult et desiderat diabolus fieri: et creditis quod predestinationem suam Deus ad diaboli desiderium et ad hominis interitum posuit, et uoluit predestinationem suam seruire uoluntati diabolice, ut [e 1Kb] ad libitus demonum homines, ante proprie uoluntatis meritum, reos iam addiceret inimico? Hactenus blasphemias huius loci detexisse sufficiat. Pauido enim corde intolerabili tremore deficio. Octoginta et nouem hereses in primo libello conscripsimus; nullam ita hominibus ad crimina frena laxasse conspeximus; nullam  sic blasphemias in Deum astruentem inuenimus. Fateor, [f 1Kb] catholici confessores, crescunt eis in hac defensione blasphemie. Peto itaque uestre fidei puritatem, ut dimicantem me uestris precibus adiuuetis, contra hos agentem, quorum tota uerba blasphemie sunt. Fateor, inquam, karissimi, uniuersa mei corporis membra torpescunt, animus deficit, auditus intremuit, facies pallore distabuit, capillorum seges in uertice riget, mens intus cum suis consiliis metu quassante afflicta est, lingua ipsa in suo atrio moueri non preualet; quoniam contra eos loquimur, qui dicunt Deum diaboli uoluntati seruire.

Iu. Iam enim, inquiunt, predestinauit Deus homines, siue ad iustitiam, siue ad peccatum: et idcirco quod eos uoluit esse qui condidit, aliud esse non possunt.  Cum interrogaueris eos, ut quid tantum blasphemie proferant, dicunt quia dixit Apostolus: Quos predestinauit, hos uocauit .

u. Ideoque aiunt, [g 1Kb] quos semel Deus predestinauit ad uitam, etiam si negligant, etiam si peccent, etiam si nolint, ad uitam perducentur inuiti; quos autem predestinauit ad mortem, etiam si currant, etiam si festinent, sine causa laborant. [h 1Kb] Quis non uideat, quod hoc dicto tollatur sollicitudo iustis timendi ne corruant,  et peccatoribus amputetur effectus sperandi ne surgant? Euasimus blasphemias Dei; ad ruinas hominum uenimus. Si enim ita est, ut unusquisque hoc sit quod predestinatus est, cessat lex, cessat sacerdos, cessat deuotio populi, clauditur aula confugii, euacuatur sinus Ecclesie, nullus genu curuat Deo, nullus benedictionibus inclinat caput; clauduntur apices Dei, atque uniuersa simul uirtutum studia euanescunt.

uI. [a 1Kb] Quantumuis enim, aiunt, quicunque studeat, et a Dei Ecclesia, et a Dei sacerdotibus, et a diuinis studiis non recedat, si semel eum Deus predestinauit ad mortem, saluus esse non poterit. Iudas quotidie uerbum uite audiuit, quotidie adhesit Domino, quotidie uirtutibus occupatus, quotidie ipsum Filium Dei monitorem audiuit: et quia predestinatus  est ad mortem, uno ictu subito interiit. Saulus quotidie persecutor, quotidie lapidator Christianorum, quotidie uastator Ecclesiarum et quia predestinatus est ad uitam, uno ictu subito uas electionis est factus. Quid ergo, inquiunt, tu qui in peccatis permanes, expauescis? Si te Deus dignabitur, sanctus eris; aut quid tu qui in sanctitate uiuis, sollicitus redderis? Si Deus noluerit, nunquam corrues. Uterque de Deo securi estote. Nunquid tu qui sanctus es, et sollicitus es ne corruas, et die noctuque orationibus ades, occuparis ieiuniis, et diuinis lectionibus diligenter insistis, exhortationibus uacas atque omnibus sanctis studiis quotidie immines, nunquid tua uoluntate saluus eris? Nunquid sanctior eris Iuda, qui accepit potestatem infirmos curandi, demonia fugandi, mortuos suscitandi, calcandi super  serpentes et scorpiones, collega apostolorum, Christi discipulus; et tamen quia predestinatus est ad mortem, mortem eternam inuenit? Cessa esse sollicitus, et de Dei esto uoluntate securus; quoniam si te dignatur Deus ut permaneas, sanctus eris. At tu qui peccator es, disce a Paulo apostolo. Nunquid tu aliquando peiora poteris committere quam ille commisit? et tamen quia predestinatus est ad apostolatum, euasit subito uniuersa peccata, et ab inferioribus inferiorum ad superna superiorum ascendit. [b 1Kb] Hic est omnis summa consilii uestri; hinc decipitis mundum, hinc penetratis domos, et captiuatis mulierculas oneratas peccatis, que circumducuntur uariis desideriis, semper discentes, et nunquam ad scientiam Dei peruenientes . Iuuante itaque Domino, spiritus ille qui [c 1Kb] falsorum  senum aduersum Susannam agentium scidit consilia, hic spiritus nunc uos diuidet aduersum immaculatam Dei Ecclesiam falsa tractantes. Et sicut illi de sua sibi accusatione inuenti sunt pleni fallaciis, ita uos ex uestris uobis oppositionibus abscedetis superati. Ipsa itaque uerba dicimus inter initia que ipsi dixistis, sed aliter eorumdem uerborum finem colligimus. Dicimus enim iusto: Certe Iudas apostolus fuit, et a Christi uestigiis non recessit, ex ore eius die noctuque consilia salutis accepit, signa uirtutum exercuit, et uniuersa obtinuit apostolatus insignia; et tamen quia negligens fuit, cecidit. uigila ne corruas,  esto sollicitus, quia aduersarius tuus sicut leo rugiens circuit querens ut transuoret . Hoc autem quod cecidit Iudas, non putes fuisse impietatis Dei; neque enim Deus illum uoluit esse malignum: sed quia fur erat, et loculos habebat , et erat in corde eius radix omnium malorum auaritia , ideo corruit miser, et crepuit medius , qui tanta dona diuina neglexit, qui, medico presente, uulnera sua non solum non curare, sed etiam augmentare studuit. In peccato enim Iude uos ipsos iudices petimus. Ita enim uos, iuuante Christo, concludimus, ut uos ipsos ex uestro iudicio superetis. In peccato Iude grande est sacrilegium, incomparabile facinus, crimen immensum. Dicite nobis, cui uultis hoc crimen ascribi? Ipsi  Iude traditori, an Deo predestinatori? Si, quod dici peius peccatum est quam hoc quod Iudas exercuit, hoc peccatum Dei predestinatoris esse probaueritis, fateor, uicistis; si autem ipsius Iude est traditoris, defensio nostra accepit palmam: non enim Deus ipsum talem uel predestinauit, uel talem esse uoluit. Defendamus ergo sanctum et immaculatum a crimine Dominum; ne quem ille tradidit per auaritiam, nos per iniustitiam accusemus; et tollentes crimen Iude, Dominum uocemus in culpam. Si enim ideo talis exstitit, quia talem illum Deus predestinauit, non quia ipse neglexit, ipsum quidem liberamus ab omni pondere criminis, et tollentes nos ab increpatione traditoris hominis, predestinatoris Dei astutiam accusamus, qui quasi uoluerit apostolum fieri, ut eum  ex apostolo faceret traditorem; quem quasi uoluerit eleuare ad celos, ut eum ex alto iactaret; quem quasi uoluerit demonia eiicere, ut eum demonum traderet potestati. Quid moras innectimus? ante oculos uestros utrosque habetis, o nostri temporis tractatores, seruum et Dominum, Magistrum et discipulum, Deum bonum et hominem malum: unum accusate quem uultis. Si Deum predestinantem, Iudas immunis est; si Iudam tradentem, crimen eius Deum predestinasse docere minime poteritis, quia Dei predestinatio bona est, Iude autem traditio mala. Bonus ergo rem bonam fecit, quia malum nunquam fecisse credendus est. Et si predestinatio Dei bona est, et Iude traditio pessima, rei male Iude et rei bone Dei conuenire non potuit. Impossibile est enim  tenebris et lumini, bono et malo, uite et morti, ueritati et mendacio, simul habere consortium. Reddentes ergo Iude soli peccatum suum ex integro, et Deo honorem equitatis sue integerrimum exhibentes, nobis quoque reddite osculum caritatis. Laboratis enim uano certamine, qui per Iudam omnes peccatores excusatis atque defenditis, Dei autem iustitiam accusatis. Nunc ueniamus ad magistrum bonum et uere beatissimum Paulum, et amota tergiuersationis insania, quod uerum et integrum negari non potest, explicemus. Aliud est, zelo malitie persequi aliquem innocentem, sicut fecit Cain, aliud est  zelo Dei persequi, sicut fecit Elias; nec solum persecutus est, sed etiam in conspectu suo multum populum gladio iussit occidi. Cain unum occidit, et eterna damnatione punitur; Elias multos occidit, et ad gloriam rapitur sempiternam. Non ergo, sicut uos putatis, Cain imitatus est Paulus: sed zelo Dei ductus Eliam secutus est. Dicas forsitan: Unde hoc probas? Lege ad Galatas eumdem sibi testimonium perhibentem, atque dicentem: Persequebar, inquit, Ecclesiam Dei, et expugnabam illam super multos cetaneos meos in genere meo; abundantius, inquit, emulator exsistens paternarum mearum traditionum . Nunquid non omnibus catholicis notum est Deum Hebreorum hunc esse Patrem Domini nostri Iesu Christi? Quem ergo defendebat? Patrem sine dubio,  quia sacerdotes sui ei dixerant hunc non esse Filium Dei quem crucifixerant. Credens itaque legi sue, credens sacerdotibus Dei uiui, accepit ab eis epistolas, ut pergens Damascum ad synagogas, uinctos adduceret Christianos . Prudentissimus uir atque sapientissimus, qui sciebat se zelo Dei agere, sine dubio uidebatur ei quod inimicos Dei persequeretur. Pro fide enim Dei, et pro ueritate currebat. Non enim Filium Dei esse Dominum Iesum Christum didicerat, sed seductorem et deceptorem populi sui, a magistris suis et a sacerdotibus suis ut audierat, estimabat. Animum itaque Elie, non Cain habens, erga nouos cultores Dei fortiter insistebat, et ignorans crimina pro uirtutibus exercebat. Deus autem, cordis inspector et fidei contemplator, fecit eum misericordiam  inuenire, quia ignorantiam eius innocentia comprobabat. Unde hoc probamus? Ipse dicit ad Timotheum: Fui, inquit, persecutor et iniuriosus; sed misericordiam consecutus sum, quia ignorans feci. uides ergo quia ubi ignorantia est, inuidia non est? A iustitia enim Dei ignoranti doctrina traditur; scienti uero et contemnenti dictatur sententia. Unde per obscurum ignorantie ambulans Paulus, putabat se inimicum Domini sui persequi: ardebat [a 1Kb] in persecutione, quia placere Domino bonus famulus studebat. Non quiescebat, furebat, abundantius omnibus zelator exsistens paternarum traditionum. Quorum patrum gerens zelum? sine dubio Abrahe, et Isaac, et Iacob? et qui horum Deus; sine dubio Pater Domini nostri Iesu Christi. Ergo huic placere studens, putabat  se eius insequi inimicum; passus obscuritatem sacerdotum suorum, quibus legis diuine imperio fidem suam testimonium dantibus exhibebat. Omnibus notum est quid habeat obscuritas. Nunquid non ipse usus nos poterit edocere obscuritatis hanc esse naturam, ut notum et ignotum, parentem et extraneum, ciuem et barbarum, uno modo ante oculos afferat, qui nisi locutus fuerit, quis ille sit penitus sciri non poterit? Hic ergo, uelut bonus custos uinee Domini sabaoth domus Isrel, uelut bonus [b 1Kb] circitor, apprehenso baculo, per noctem ignorantie circumibat, ut quoscunque inueniret legentes  uindemiam Domini, Elie animo deuastaret. Seruo itaque bono, pro Domini sui uinea uigilanti, seruo zelo fidei persequenti, seruo Eliam imitanti, seruo in tenebris ignorantie pro ueritate certanti, seruo cui se sciebat dixisse ut pro ueritate certaret usque ad mortem: laboranti ergo, et in obscuro [c 1Kb] fidei persequenti, et nescienti quod ipse esset Dominus suus, quem putabat inimicum Domini sui, succurrit dicens: Quiesce, ego sum Dominus tuus. Modo tu ipse iudica de te ipso. Si introieris in uineam tuam nocte, nunquid homo tuus aut seruus tuus, in obscuro noctis dum te senserit, et ceperit uenire ut te comprehendat, dic mihi, obsecro, ueritatem profer ex ore tuo; dic mihi, nunquid taces, et permittis te teneri ab eo, quem probas quia non zelo, non inimicitiis  facientibus te persequitur, sed te defendens, dum te estimat furem, te ipsum pro te ipso persequitur? Huic tali seruo et laus debetur et premium. Denique, cum dixeris ei persequenti te et uolenti percutere: Cessa, ego sum dominus tuus; statim abiecto fuste de manu sua, prosternens se pedibus tuis ueniam postulat ignorantie; atque illa hora hoc faciet quod ei preceperis. Ita ergo tunc beatus Paulus, missus a sacerdotibus Dei, iam meritis apostolicis plenus, uas electionis erat: habens intra se spiritum Elie, persequebatur, ut ei uidebatur, inimicos legis Dei, et quem putabat esse furem uinee Domini sui, ipse erat Deus suus. Patiebatur enim noctem, cuius ei obscurum fecerat incredulitas sacerdotum. Iustus uero Dominus in hac ipsa sibi persecutione, quam  ipse patiebatur pro sua iustitia, complacebat, quia ipse dederat legem quam ille seruabat. Non ergo quasi personarum acceptor apprehendit nolentem et fecit uolentem, apprehendit infidelem et fecit fidelem, apprehendit inimicum et fecit amicum, apprehendit malum et fecit bonum: sed suum fidelem, et pro se laborantem alloquitur, et dicit: Quid me persequeris ? At ille ipsa uerba que solent in obscuro dici ait: Quis es, Domine ? et Dominus: Ego sum iehsu Nazarenus quem tu persequeris . Statim credit, statimque transfert se a Synagoga ad Ecclesiam, non mutando Dominum, sed ipsum esse quem semper coluit agnoscendo. Non ab alio Deo ad alterum Deum ueniendo, sed eumdem esse Deum quem semper coluerat, comprobando. Non ab infidelitate  ad fidem ueniendo, sed ipsam fidem quam iure habuerat, possidendo. Iustus ergo Dominus seruum suum cognouit, secundum quod ipse Apostolus ad Timotheum dicit: Cognoscit Dominus qui sunt eius . His autem quos uidet non ueritatis defensione, sed uane glorie et cupiditate aliqua, eius se seruos esse iactantes, clamat eis dicens: Discedite a me, quia non noui uos . uerum quid stamus in hoc loco, cum non solum has iniurias Apostolo irrogetis, ut dicatis eum inuitum tractum, cum ad unam uocem legatis eum de se dicentem: Si nolens hoc ago, dispensatio mihi credita est; si autem uolens  hoc ago, mercedem accipio . Excludite eum a mercede sua, et dicite: Quia nolens hoc agis inuitus tentus, inuitus tractus, non tu curris; neque enim de cursu tuo proficis, esto iam securus. Scias te, etiam si uolueris peccare non posse. Ad hec uobis ipse respondet: Ego sic curro, non quasi in incertum ; ego quotidie festino, et ad brauium superne uocationis extendor . Et licet nichil mihi conscius sim, sed tamen non in hoc iustificatus sum . Nolite errare: Deus non irridetur , Ego enim, nisi in ieiuniis multis institero, et macerauero carnem meam, et seruituti tradidero, ipse reprobus efficiar . O magistrum bonum! o sapientem architectum, et bonorum omnium instructorem! Sic  fabricat Ecclesiam, qui uult exemplum salutis offerre. Non resupinat animos in bono cursu satagentes, ut putent se ita ad Deum peruenire, ut ab animis suis tollant studium placendi Deo, et dicant: Non ei placebimus de nostro studio, quid studemus? non ei placebimus de nostro cursu, quid currimus? non ei placebimus de nostra uoluntate, quid uolumus? non ei placebimus de nostra uigilantia, quid uigilamus? non ei placebimus de nostra oratione, quid oramus? si predestinati sumus ad uitam, reprobi non erimus. Hoc excludens Petrus apostolus clamat: uigilate, quia aduersarius uester sicut leo rugiens circuit aliquem uestrum transuorare festinans . Et apostolus Paulus: Nolite consentire operibus infructuosis tenebrarum; magis autem et redarguite .  Nolite, inquit, consentire. uides consensum nostrum quam caute informat? Scit enim per consensum notrum unumquemque decipi, unumquemque saluari. Consensum autem dico, in quo consentimus medico, qui nos gratis curare uolens clamat ad nos quotidie: uenite ad me, omnes qui laboratis et onerati estis, et ego uos requiescere faciam . Ideo audis uocantem, ut te exhibeas respondentem. Hic qui clamat ut omnes ad eum ueniant, ignorauit doctrinam uestram. Nam non diceret: uenite ad me omnes; sed diceret: ueniant ad me qui sunt predestinati ad salutem, ut saluentur, recedant a me qui sunt predestinati ad mortem ut puniantur. Sed non ita est, ut ipsi docetis. Homo enim, si consensum suum a uocatione Dei subtraxerit, perit. Medicus hic noster  gratis quidem curat, sed imperat obseruantiam. Qui non fuerit saluatus, aut uocantem contempsit, aut inuitantem renuit, aut ab his que ei abstinere sunt mandata neglexit. Hoc nos dicimus de medico perfecto. uos quid dicitis? Dicite quod uultis: si laudatis medicum, et culpatis egrotum, ostenditis medici diligentiam et negligentiam egrotantis.

uII. Non hoc dicitis, sed hoc dicitis quod habetis in fallacie uestre libello conscriptum. [a 1Kb] Omnes quos scit dignos salute redemptionis sue Deus, hos ad salutem predestinauit; hos tantum saluat, quos se ad salutem predestinasse cognoscit. Salus enim Dei non uoluntati  hominis seruit. Ipse enim scit cui quid faciat. Nec enim antecedit arbitrii libertas gratiam Dei, sed antecedit gratia Dei libertatem arbitrii. [b 1Kb] Hec uestra scripta sunt, uestra sunt dicta, ueris falsa permixta. Respondemus ad singula. Si omnes quos scit dignos uocat, ergo omnes ad salutem predestinauit, quia omnes quotidie uocare non cessat. Si hos tantum saluat, quos se predestinasse cognoscit, ergo omnes predestinauit ad salutem, quia omnium Dominus et saluator est. Si salus Dei non uoluntati hominis obtemperat, sed anticipat gratia Dei uoluntatem hominis; ostendite nobis quis nolens consecutus sit baptismatis sacrosancta mysteria, et postea cepit per gratiam uelle quod noluit; aut quis unquam nolens egerit penitentiam, et postea quam reconciliatus est, sic  cepit post indulgentiam penitere. Due iste res sunt salutis humane sacrificium et confessio. Sed et uoluntarie sacrificamus Deo, et uoluntarie confitemur. Sacrificium, quo sanguine Christi redimimur, et lateris eius unda perfundimur; confessio uero, qua confitentes errorem, iterum meremur ueniam peccatorum. Ergo duas istas species, quas solas scimus humano generi posse succurrere, quas dicit sanctus spiritus uoluntarie fieri; uideamus utrum, ut uos dicitis, ab homine exigantur inuito, an a uoluntario flagitentur obsequio. Si ab inuito et a nolente, damus uobis manus, uicistis; si a consentiente et a desiderante atque uolente, consensus ueritatis dedit nobis uictoriam per Dominum nostrum Iesum Christum. uoluntarie enim sacrificamus Deo, et confitemur nomini eius,  quoniam bonus est.

uIII. [c 1Kb] Non ita est, inquiunt: uana est et infructuosa uoluntas hominis, uanum est humane uoluntatis arbitrium. [d 1Kb] Si ad comparationem diuine gratie hoc diceretis, unum diceremus. Non enim humanam uoluntatem diuine gratie preponimus: omnia enim que bona sunt, non homini superbienti, sed Deo ascribimus miserenti. Non tamen hec dicentes, hoc possumus dicere quod uos et dicitis et scribitis: uana uoluntas est hominis. Nos autem dicimus: uoluntas hominis non est uana; quia si uana est, nec premium consequetur digna, nec supplicium meretur indigna. Sed ne tam hebetes sitis, ut ne negligendo nec audiendo ista que asserimus cognoscatis, ite cum catechumenis et cum penitentibus uestris, ad omnium  Ecclesiarum pontifices: et si uideritis eos nolentibus gratiam baptismatis tradere, aut nolentibus penitentie imponere manum, sciatis uos esse catholicos. Sin uero nec baptismatis gratiam ausi sunt tradere nisi ueram et integram explorauerint uoluntatem, nec manum imponere penitenti nisi confessionem uoluntariam ostendenti, quid insanie uestre uanitate attracti dicitis hoc loco: Antecedit gratia uoluntatem? Maior quidem est gratia Dei quam uoluntas hominis; sed prior est uoluntas hoc loco quam gratia. Illa merito precedit, hec ordine. Scio hoc loco quas nebulas soleatis ignorantibus excitare, et calumnioso  calliditatis ingenio in hac uoce garrire. Ecce dicunt: Prior est uoluntas quam gratia. Nos in his duobus locis dicimus priorem uoluntatem quam gratiam, in baptismatis consecutione, et in penitentie conuersione; ut non uestro consilio ducti homines, incipiant declinare cor suum ad excusandas excusationes in peccatis ; dum unus dicit: Si uult Deus. ueniet ad me indulgentia peccatorum; et si uoluerit me in numero gregis sui addere Christus, fiet. Huic dicimus: Nisi uolueris ex toto corde tuo credere, non ad te ueniet indulgentia, neque gratia hec, ut gregis diuini particeps fias. Item in peccatis permanentibus si dicatur: Penitentiam agite , [a 1Kb] appropinquat regnum Dei; hi cum  dixerint: Si Deus dignatur dare ueniam peccatis, in potestate eius est; his dicimus: Nisi uolueritis ex toto corde uestro penitentiam agere, ad uos Dei indulgentia nunquam attinget. In his ergo duabus causis dicimus: Antecedit uoluntas hominis gratiam Dei. Hanc ipsam rursus uoluntatem hominis dicimus quomodo antecedit gratia Dei: quia non haberet hoc ipsum uelle, nisi Unigenitus nobis, de celo ueniens, omnibus officinam sue gratie reserasset. ueniens enim pro omnibus hominibus passus est. Ergo hoc ordine precedit gratia Dei uoluntatem hominis. Quod ideo dicimus, ut duobus capitibus uos excludamus. Qui enim dicitis: Antecedit gratia uoluntatem, bene sonatis, sed male percutitis. Ideo enim dicitis: Antecedit gratia uoluntatem, ut homo nec incipiat uelle  bonum, sed exspectet ut trahatur, exspectet ut nolens fiat bonus; et cum sit malus, dicat: Deus hoc uult, quia gratia eius ad me non accedit. Nos in isto loco et uobis et illi qui hoc dicit, occurrimus dicentes: Antecedit uoluntas hominis gratiam Dei. Non enim dixit Dominus: Accipietis prius, et sic petite; inuenietis prius, et sic querite; aperietur uobis prius, et sic pulsate; sed dixit: Petite et dabitur uobis, querite et inuenietis, pulsate et aperietur uobis. Omnis enim qui petit accipit . Dicendo omnis, generalem causam instituit, et predestinationis sue specialitatem exclusit: et dicendo qui petit accipit, priorem uoluntatem hominis, quam donum gratie demonstrauit. Et tamen fit prior uoluntas  hominis quam gratia, fit et prior Dei gratia quam uoluntas. Non enim nos iuimus ad Sanctum peccatores, sed ad peccatores Sanctus aduenit; nec nos rogauimus ut ueniret, sed non rogatus aduenit; et ut ascenderet ad Deum homo, Deus descendit ad hominem; exinaniuit se, ut nos repleret; humiliauit se, ut nos exaltaret; pauper factus est, ut nos diuites faceret; esuriit panis uiuus, ut nos reficeret; sitiit fons perennis, ut nos aridos melliflui et eterni fontis unda perfunderet: tentus est, ut nos dimitteremur; ligatus est, ut nos saluaremur; uenditus est, ut nos redimeret; spineam coronam accepit in capite, ut spinas et tribulos prime maledictionis eriperet; exspoliatus est, ut nos uestiret; in cruce suspensus est, ut  nos a cruciatibus eterne mortis auferret. Damnans de ligno crucis lignum concupiscentie, pandit immaculatas manus pro manibus incontinenter extensis; pro concupiscentie gustu esca fellis accipitur, et mors uite pro uita mortis infertur. Nobis enim uicit, non sibi. Semper enim ipse uictoriosissimus fuit, est et futurus est. Sed quia nos omnes in Adam perdidimus uitam et paradisum, per Christum et paradisum, et uitam eternam, et adoptionem filiorum Dei, et regnum consequimur sempiternum. Hoc loco eum qui dicit: Antecedit uoluntas hominis gratiam Dei, exsecramur uehementer. Sic tamen exsecramur, ut dicamus iam ex tempore passionis et resurrectionis et in celos ascensionis, quo iam gratia in mundo  diffusa est, et in gremio Ecclesie hec dona omnia diuine gratie collocata; qui non cucurrerit ad ista tanta dona Dei, et ipse, non uadens ad Ecclesiam Dei, exspectet ut ad ipsum ueniat Ecclesia Dei, dicimus hunc insanum. In hoc loco dicimus his et talibus: Gratia Dei, absque personarum acceptione, in gremio est collocata Ecclesie; si quis eam uoluerit querere, inuenit; si quis ad eam pulsauerit, aperietur ei; nolentibus autem, aut tepide uolentibus, gratia diuina non datur; secundum id quod Philippus apostolus dicit spadoni: Si credis ex toto corde tuo, licet ut baptizeris . uelle enim nostrum non exclusit gratia, sed incitauit, et dormientem quotidie excitat uoluntatem. Iam ergo gratia posita, sicut scriptum est, in medio  terre clamat: uenite , hic sermo Dei anticipat uenientem; petite, hic sermo anticipat petiturum; querite, hic sermo anticipat quesiturum; pulsate, hic sermo anticipat pulsaturum. Si quesierit homo et inuenerit, gratie Dei est; quia Deus inuitauit ut quereres, Deus fecit ut inuenires: si non quesieris, nec inuenies; hoc liberi arbitrii tui est. Tantam enim habes liberi arbitrii potestatem, ut et uocantem Dominum tuum contemnere preualeres. Quicunque ergo saluatur, gratie Dei est, qui ut uelles instituit; qui et per prophetas, et per se, et per apostolos suos quotidie te inuitat ut uelis; si uolueris et audieris, que bona sunt terre illius eterna suscipies. Ergo et quod uis Dei est, et quod petis Dei  est, et quod consequeris Dei est, quia in hac parte anticipat gratia uoluntatem. Nescires enim quid uelis, nisi te ipse et per se et per suos uocaret, et ut peteres, et qualiter peteres, edoceret. Si ita est, quid nunc faciemus de te qui non petis? Deus te noluit, aut tu noluisti Deum? Deus te noluit bonum operari, aut tu noluisti bonum operari? Deus te noluit esse iustum, aut tu noluisti esse iustus? Ideo te interrogo, o sanctissime predestinator, ut unum e duobus facias. Aut enim fateberis te uinci, aut Deum blasphemare conuinceris. Si enim permittis te uinci, dic nobiscum: Homo noluit bonum, et ideo malus est; quia si uoluerit petere dabitur ei gratia Dei. Cum hoc dixeris, das manus fraternitati, et per  reuerentiam te Deitati concilias. Si autem dixeris: Ideo malus est, quia Deus hoc uoluit, non quia homo noluit, probaris blasphemasse Deum, quem malum uelle confirmas, et necesse erit ut blasphemantem Deum anathematizet Ecclesia.

IX. Dicamus nunc que sequuntur libri uestri falsa commenta. [a 1Kb] Errat qui se putat uolendo bonum peruenire ad Christum, cum ipse Christus dicat: Nemo uenit ad me, nisi quem Pater attraxerit . Qui melius a Christo sapitis, dicite si mentitus est Christus, et ita demum asserite nos contra Christi regulam istam [b 1Kb] fixisse sententiam. Si enim uerum dixit Christus, non mentimur quod dicimus predestinatos trahi ad uitam, quia uita ipse est. [c 1Kb] Non est nouum uocis sono decipi posse stultos. Sic uanus  Arius, secutus uocis sonum; dicit Filio Patrem eius esse maiorem. Et hoc dicit nobis, quod dicitis uos: Si ipsi filio creditis, ipsum audite. Dicit enim quia Pater maior me est . uocis sonum qui attendit sicut Arianorum heresi, sic Predestinatorum uanitati coniungitur. Quis enim nesciat non posse uenire ad Filium, nisi quem pater attraxerit? Tamen ante quam loci istius occultum mysterium per nos Dominus manifestet, sensum uestrum detegimus. Ideo enim dicitis hoc testimonium, ut nullus monita sacerdotum studiosa aure suscipiat, nullus festinet ad matris Ecclesie gremium, et duorum testamentorum uberibus coalescat; omnes fugiant domum Dei, et quis ad quod uoluerit uitium occupetur, exspectans quando mittat manum pater de celis, ut eum trahat  inuitum et nolentem atque contradicentem, et non consentientem faciat electum et sanctum. Hec uestra assertio, uestrumque deprehenditur dogma. Nos autem dicimus quod quamuis quicunque sanctus sit, ille sit apostolus, ille sit martyr, ille propheta sit, ille sit iustus, uires non habet proprias ut ad Christum ascendat. Solus enim Dominus sua uirtute pro sua Deitate ascendit in celos, et sedet ad dexteram Patris. Quamuis ergo quisque sit sanctus, quamuis amicus Dei sit, non habet uires ascendendi in celos. Et quia Filius dicit Patri: Pater uolo ut ubi sum, et isti sint mecum , explanans concordiam Deitatis ait: Nemo uenit ad me, id est uirtute sua nemo potest uenire ad me. Non est enim sanctitati hominis possibile ascendendi ad me,  ubi sedeo ad dexteram Patris, nisi quem Pater attraxerit. Unde in unius persona omnis cetus sanctorum dicit Deo: Tenuisti manum dexteram meam, in uoluntate tua deduxisti me, et cum gloria assumpsisti me . Unde et adiecit: Quoniam qui se longe faciunt a te, peribunt . Non dixit, quos tu longe facis a te; sed qui se longe faciunt a te, peribunt, ostendens non de Dei exsecratione, sed de elongatione hominis, homini interitum euenire.  [d 1Kb] Quid autem nunc dicat liber Predestinatus audite.

X. Quod si aggrauat uos uis testimonii euangelici, et non potestis aggrauati pondere sententie nobis dare responsum, saltem Apostoli nobis explanate sententiam, qui dicit: Non est uolentis neque currentis, sed miserentis est Dei . [e 1Kb] Nos et euangelicum testimonium ueris assertionibus [f 1Kb] declarauimus, et istam beati Pauli sententiam euidenti manifestamus instinctu. Prius tamen uestrum sensum detegimus, ut cur a uobis usurpentur sancta testimonia detestentur. uultis enim ut nemo uelit bonum, nemo currat ad bonum, sed dicat in corde suo: Quantumcunque uelim, quantumcunque curram, nichil poterit prodesse uolenti, nichil poterit prodesse currenti. Non  est enim uolentis neque currentis, sed miserentis est Dei. Nos autem asserimus neminem gratiam Dei consequi, nisi qui ex fide cucurrerit: quam dum fuerit consecutus, Apostoli monitis prohibetur extolli. Non enim secundum cursum et secundum uoluntatem suam, accepit gratiam Dei. Cursus enim et uoluntas eius, quamuis in magno sint, quamuis in amplo sint, tamen mensuram habent, Dei autem gratia mensuram non habet. Et ideo, dum etiam ad coronam nam peruenerit iustus, non permittitur in sua corona extolli. Dicit enim Spiritus sanctus: Qui coronat te, non in merito tuo, sed in misericordia sua et miseratione sua . Unde et Apostolus: Quid habes, inquit, quod non accepisti? Quod si accepisti, quid gloriaris quasi non acceperis ? Ergo  cursum suum et uoluntatem suam ad hoc extendit, ut acciperet a donante; donum autem pro gratia donantis supergreditur meritum laborantis. Sic est enim uelle nostrum inter nos et Deum, sicut est inter mendicantem atque donantem. Ille itaque qui donat eleemosynam, uult omnibus dare, si quidem hic noster largitor gratie clamat quotidie: uenite ad me, omnes. Et iterum: Petite et accipietis. uerbi gratia, cucurrit quispiam egenus, et a donante accepit, acceptisque diuitiis cepit esse locuples qui fuerat egenus et pauper: quid nunc dicturus est? Ego de labore meo diues sum, quia uolui, quia cucurri? Non hoc dicit; sed dicit: Ego nichil pro merito uoluntatis mee aut cursus mei, aliquid habere me certus sum; sed eius est totum gratie qui donauit. Et hoc dicto potest dicere  cum Apostolo uere, quia non est uolentis, neque currentis, sed miserentis est Dei . Ecce diximus de isto qui uoluit et cucurrit, quia tanta sunt dona Dei, ut et cursum hominis et uoluntatem superent. Cursus enim et studium hominis, nisi inuisibilius Dei adminiculis iuuati fuerint, euanescunt. Nam et Apostolus certamen bonum certans, et cursum consummans, et fidem seruans, et iam tantummodo coronam exspectans , dicit:  Gratia Dei sum id quod sum . Et iterum nobis dicit: Gratia salui facti estis . Magnus infelix est qui putat donum Dei se merito sue consequi uoluntatis. Omne donum optimum desursum est a Patre glorie : nichil uindicamus humane potentie; totum quidquid bonum est, Dei misericordie applicamus. Sic tamen omnia bona dicimus Dei esse dona, ut omnia mala que agimus nostre negligentie imputemus. Aliter enim ueniam non meremur, nisi nos uere ostendamus nostra culpa peccasse, non preiudicio Creatoris. Et sicut diximus de bono, quia totum bonum quod fecerit, Dei est gratie; ita quidquid malum fecerit sue estimet negligentie. Unde clamat Spiritus sanctus: Si uolueritis et audieritis me, bona terre edetis; si autem  nolueritis, gladius uos comedet. Os enim Domini locutum est hec . Per occasionem itaque boni testimonii, sed mali interpretis, uos dicitis: Nolite uelle, quia non est uolentis; sanctus Spiritus dicit: Si uolueritis. uos dicitis: Nolite currere, quia non est currentis; sanctus Spiritus [a 1Kb] dicit: Currite ut omnes comprehendatis . Dominus iehsu Christus clamat: Currite cum lucem habetis, ne uos tenebre comprehendant . Dantes ergo uobis repudium, sancto Spiritui adheremus. Melius est enim, ut dicit apostolus Petrus: [b 1Kb] Obaudire magis Deo quam hominibus . uerum quid agimus? rursus ad peiora uestrorum crescit dogma librorum, in quibus legitur.

XI. [c 1Kb] Quantumcunque studii sui uires ad edificandum  moueat humana uoluntas, casso certamine nititur; aut quid uigilantiam suam putat hominis fragilitas eternis desideriis profuturam, cum propheta euidentibus exclamet documentis, dicens: Nisi Dominus edificauerit domum, in uanum laborauerunt qui edificant eam. Nisi Dominus custodierit ciuitatem, in uanum uigilauerunt qui custodiunt eam ? Quid est quod contra diuinos apices, et contra conscientiam suam sperat se quispiam edificationi studere, cum his sacris uocibus doceatur edificatio hominis non esse certa, sed uana? [d 1Kb] Primo omnium quero, quam edificationem dicatis. Si de cementis et luto agitis, cum Aegyptiis ista tractate. Nos autem hoc loco edificationem uerbi Dei intelligimus. uerbum autem Dei in toto orbe terrarum a Dei sacerdotibus ad edificationem Dei Ecclesiis  exhibetur. uanus est ergo sermo pontificis? inanis doctrina? inane studium? Et si uana est edificatio huius operis, ut quid ab Apostolo imperatur? Dicit enim Paulus apostolus: Aedificate alterutrum: omnia uestra ad edificationem fiant . Et iterum: Ut sapiens architectus fundamentum posui . Si quis superedificat supra fundamentum hoc, aurum, argentum, lapides pretiosos, ligna, fenum, stipulam, uniuscuiusque opus quale sit, ignis probabit . Et Dominus in Euangelio laudat uirum sapientem, quia edificat domum suam super  petram, que nec uentorum, nec fluminum deiiciatur impulsu . Ergo ne in uanum edificant sacerdotes Ecclesiam; in uanum uigilant, ut ouium simplicitatem luporum morsibus tollant? Et quomodo omnes hereticos eterno anathemate ferientes gregem Christi custodiunt? Ubique catholicorum pascuntur oues, et uernantibus pure fidei pascuis, montes exsultant ut arietes et colles uelut agni ouium . Ubique a solis ortu usque ad occasum, unus grex et unus est pastor, a quo lupi interficiuntur, ne noceant gregi Dei; et adhuc non uidetis edificationem bone uoluntatis uanam non esse, sed certam? Quotidie edificatur domus Dei per uerbum bonum, per exemplum sanctum, per studium optimum. Quotidie clamat per prophetam Dominus: Aedificate uobis domos , non luteas que a uento moueantur, sed que maneant in soliditatem petre. Sed uobis ista omnia que diximus, inania uidentur et uana. Dicunt enim libri uestri: Aedificatio hominis non est certa, sed uana. Ab initio omnes sancti edificationem mentibus contulerunt. uerbi causa, primus Abel edificauit iustitiam, Ne innocentiam, Abraham fidem, Isaac sacrificium, Iacob ambitionem rerum sanctarum, Ioseph castimoniam, Moyses sacerdotium, iehsu filius Naue constantiam animi, Dauid defensionem populi Dei, Salomon sapientiam, Ioannes penitentiam. Hos carptim de multis memorauimus, ut per hos ceteros quos siluimus, ad memoriam suam reuocans, lector inquirat utrumnam homines fuerint. Si homines fuerunt, quomodo dicunt libri eorum:  Aedificatio hominis non est certa, sed uana? Unde agimus nunc conclusionibus catholicis dictum hereticorum. Aut non fuerunt homines, quia manet edificatio eorum; aut illi homines fuerunt, et istorum assertio euanuit.

XII. [e 1Kb] Sed si contra nos uenitis, inquiunt, non contra nos uenitis, sed contra eum qui dixit: Nisi Dominus edificauerit domum, in uanum laborauerunt qui edificant eam. Et: Nisi Dominus custodierit ciuitatem, in uanum laborauerunt qui custodiunt eam . Ergo nesciit quia non erat utile populo Dei qui hec fecit scribi, et ad posteros usque ad finem seculi dirigi? uos itaque qui ista reprehenditis, auferte hec de libro Psalmorum, quia legentes et psallentes hos uersiculos, ut dicitis, edificari  non possunt. [f 1Kb] Nos dictum prophete laudamus, probamus, confitemur, confirmamus et psallimus, atque hoc ordine secundum regulam catholicam explanamus. Ab initio, ut diximus, a sancto Abele iusto usque ad Zacariam et Ioannem, omnes edificauerunt domum, non cementis, ut diximus, sed sanctis exemplis. uerumtamen nisi Dominus iehsu Christus uenisset, et ipse edificasset domum hanc in qua illi laborauerunt, in uanum laborauerant qui edificauerant eam. Nam et uigilanter institerunt gregi: sed nisi Dominus iehsu Christus suam custodiam exhibuisset,  in uanum laborauerunt custodientes eum. Unde etiam sequitur: In uanum est uobis ante lucem surgere . Lux enim Christus esse et a prophetis, et ab euangelistis, et ab apostolis declaratur. Prophete ergo omnes ante lucem surrexerunt, id est ante natiuitatem Christi. His in uanum fuit ante lucem surgere; non enim potuerunt noctem patientibus ueritatem ostendere. Sed uenit lux, et manifestauit occulta tenebrarum: et tunc demum laus cepit esse unicuique a Deo. Nisi ergo ipse uenisset et edificasset domum, in uanum laborauerant edificantes eam. Nunc ergo quia uenit et edificauit domum, iam non in uanum laborant qui edificant eam. Et quia uenit ut custodiat ciuitatem, iam non in uanum uigilant qui custodiunt eam. Et quia lux uenit, et lucet  in tenebris, iam non in uanum ante lucem surgimus: Et quia panis letitie de celo descendit, iam non manducamus panem doloris. Hinc enim sequitur in psalmo uersiculus. uos, inquit, [a 1Kb] in uanum ante lucem surgitis, qui manducatis panem doloris. Nos autem qui non manducamus panem doloris, sed panem salutis, edificemus domum nostram super petram, et uigilemus exspectantes Dominum, quia nescimus diem neque horam . Beatus ille seruus, quem dum uenerit Dominus , inuenerit uigilantem. Si uidetur, accedamus ad reliqua.

XIII. [b 1Kb] Sed quid putant isti se uoluntate sua ad fructum edificationis attingere, cum nec ipse uas electionis suam asserat uoluntatem implere potuisse? Dicit enim  de se ipso Apostolus: Non quod uolo bonum hoc ago, sed quod nolo malum illud facio . Si ergo Apostolus quod uult bonum implere non preualet, quomodo isti dicunt per uoluntatem suam ad fructum se posse gratie peruenire. [c 1Kb] Nunquam festinat ad ueniam, qui longum uult esse quod peccat. Da ueniam, magister gentium, quesumus, ne nos participes iniuriarum tuarum esse permittas. uideamus ergo quid uolebat Apostolus et facere non ualebat, et quid est quod cogebatur facere quod nolebat. uolebat uerum loqui, mentiri autem penitus non uolebat; ergo mentiebatur. uolebat pudicitiam, impudicitiam perhorrebat; ergo polluebatur. uolebat contemptum mundi, exsecrabatur omnem gloriam seculi; ergo cenodoxus, id est inanis glorie cupidus existebat.  Postremo uolebat omne bonum omne autem quod est malum omnimodis exhorrebat; nichil ergo bonum quod uolebat Apostolus operabatur, sed omne quod est nequissimum perpetrabat. Dicitis enim: Dicit de se ipso Apostolus: Non quod uolo bonum hoc ago, sed malum quod nolo illud facio . uidetisne, obsecro, in qua [d 1Kb] blasphemiorum fouea cecus sensus uester uos precipites dederit? Apostolum criminibus occupatum fuisse uultis ostendere, ut nemo se peccatorem esse suspiret, nemo imi cordis gemitum pro  suis sceleribus reddat, nec studeat quispiam flentibus lauare oculis quod concupiscentibus inquinauit, cum audiat illum uas electionis, illum magistrum omnium Ecclesiarum, non bonum quod uoluisse se memorat, sed malum quod noluisse se asserit perpetrasse. Aperuistis portas, non iustitie, sed iniquitatis omnibus hominibus, et ex uerbis Apostoli contra Apostolum bella sumpsistis, uolentes esse magistri, cum nunquam fuisse uos discipulos ostendatis, et sonum littere attendentes ipsi uobis subito cepistis esse doctores. Quid nunc facimus, qui uestras blasphemias non duramus? Si tacuerimus, uos uidemini recte dixisse, nec solum dixisse, sed etiam scripsisse. Loquimur, iuuante Domino, fugientes gloriam hominum, nescios docentes, studiosos instruentes, scientes  letificantes, uos detegentes. Scriptura libri uestri est, que, quod peius est, uobis morientibus illa non moritur, et ad euertendos incautos tanquam cancer serpit. uideamus quid sequatur liber a uestra uanitate conscriptus. [e 1Kb] Apostoli uerba sunt, nostrum nichil adiungimus. Ipse de se dicit: Non quod uolo bonum hoc ago, sed quod nolo malum illud facio . [f 1Kb] Arius in tertio libro suo epigramma huiusmodi posuit, dicens:

XIu. Nos uerba Filii Dei accepimus, et uera credimus, uera etiam confitemur. Ipse dicit: Pater maior me est, et: Ego et Pater unum sumus, quia ego in Patre, et Pater in me. Noluit legere; iungere enim potuit duo ista, id est, Pater maior me est, et Ego et Pater unum sumus; et dum ista duo iunxisset, inuenerat  Filium hominis et Filium Dei. Omnia enim passibilitatis genera, a Deitate sublata, soli Filio hominis poterant conuenire. Deus enim nec minor, nec maior est, sed hoc est quod est idem semper, carens incremento, carens detrimento. Nunquam augmentando proficit, nunquam deficit minuendo; sed ante omnia idem qui post omnia, et in omnibus preteritis, presentibus et futuris immutabilis perseuerat. Hec quasi in alio opere dicta sint. Memorauimus enim anathemabilem Arium in tertii libri sui capite hoc dixisse, ordine quo Predestinati dixerunt: Apostoli uerba sunt, nostrum nichil addidimus; ipse dicit de se: Non quod uolo bonum hoc ago, sed quod odi malum hoc facio . uestram nunc interrogamus prudentiam; Apostolum legimus dixisse: uiuo autem,  iam non ego, uiuit uero in me Christus; quod autem nunc in carne uiuo, in fide uiuo Dei . Quid nunc dicitis? Carnalis erat uir iste, an spiritalis? Si dixeritis carnalis, conuincemini; clamat enim: uiuo iam non ego, uiuit uero in me Christus. Si consenseritis quod spiritalis fuerit, nobiscum istum locum explanabitis. Caput enim loci huius in hoc sermone reperies quod infit: Scimus quod lex spiritalis est, ego autem carnalis sum . Si carnalis es, beate Apostole, quomodo arguis carnales, dicens:  Et ego, fratres, non potui uobis loqui quasi spiritalibus, sed quasi carnalibus . Et iterum: Cum dicatur, inquit, in uobis zelus et contentio, nonne carnales estis ; et iterum: Quotquot, inquit, spiritales sumus, hec sapimus. Docemur autem scriptis tuis, uir Dei, quod non solum ipse spiritalis fueris, et in terra positus iure diceres conuersationem tuam esse in celis; uerum etiam hoc docemur, quod et discipuli tui spiritales fuerint. Ais enim ad eos: Si preuentus quis fuerit in aliquo delicto, uos, qui spiritales estis, corripite huiusmodi in spiritu mansuetudinis . Quid ergo nunc nobis dicis: Scimus quia lex spiritalis est, ego autem carnalis sum ? Ad hec ipse nobis dignabitur dare responsum: Factus sum carnalibus quasi carnalis, ut  eos qui [a 1Kb] carnales erant lucrifacerem. Aperuit se nobis ueritas, et fallacia est a ueritate exclusa. Personam itaque carnalis hominis in se magister spiritalis excepit. Et ne quasi iniuriosus doctor a se repelleret auditorem, se increpat ut alium corrigat. Unde hoc ipsum alibi commemorat, dicens: Aut nunquid peccatum feci me humilians, ut uos exaltemini ? Quid ergo? Ego, inquit, carnalis sum: [b 1Kb] qui tu? Ego, inquit, qui uenundatus sum sub peccato . Nunquid tu, Apostole, uenundatus es sub peccato, qui olim, Christi sanguine redemptus, innumerabilem per Christum Deo populum redemisti? Constat ergo quod non suam Apostolus, sed alterius, id est carnalis uiri, uoluit hoc loco [c 1Kb] declarare personam. Ille est uenundatus sub peccato, qui adhuc  Christi sanguine redemptus non est, qui [d 1Kb] adhuc carnalis; et ideo dicitur: Quod operor non intelligo . Non enim intelligit operationem suam gentilis contra salutem suam esse; qui licet sit gentilis, bonum sibi uult prouenire, bonum adipisci, bonum possidere, bonum acquirere, bonum salutis sue, bonum uite sue: sed non quod uult bonum hoc exercet, sed quod odit malum hoc facit. Odit mortem, sed opera mortis exercet; odit periculum, sed operatio eius plena est periculo; odit omnia mala, sed que odit hec operatur. Quare? quia non habitat in carne mea, inquit, bonum, id est, non habitat in me Deus uerus. Nam uelle adiacet mihi, Deum uerum me uelle certum est, sed hoc quod uolo non inuenio . Occurrunt  enim mihi homini carnali, homini uenundato sub peccato, homini qui quod operor non intelligo, homini qui non quod uolo bonum hoc ago, sed quod nolo malum illud facio, homini in cuius carne non habitat bonum; occurrunt mihi ista omnia, ut perficere bonum non inueniam. Condelector tamen legi Dei secundum interiorem hominem ; id est interior homo meus in quo est intellectus meus, condelectatur legi Dei, que dicit unum et inuisibilem Deum debere adorari. Quamuis enim carnalis  sim, scio lignum et lapidem Deum esse non posse: sed uideo aliam legem contra sensum meum repugnantem legi mentis mee, que dicit et probat hos deos esse non posse; repugnat tamen lex hec carnalis legi mentis mee, captiuum me ducit in lege peccati, que lex non est in mente mea, sed in membris meis. Corpore enim ducor, ubi animo non consentio. Infelix, ego homo! Non hoc de se dicit Paulus. Non enim erat infelix, sed beatus et sanctus est. Infelix, inquit, ego homo! quis me liberabit de corpore mortis huius? gratia Dei per Dominum nostrum Iesum Christum . ueniet ergo gratia baptismatis sacri, et carnalem hunc faciet spiritalem, et uenundatum sub peccato redimet a peccato; et iam non dicit: Quod operor non intelligo. Non enim  quod odit malum hoc agit, sed quod uult bonum hoc faciet. Scit enim quoniam iam habitat in carne eius bonum, id est Spiritus sanctus, per quem et uelle ei adiacet, et perficere inueniet pro sua bona uoluntate. Iamque securus est, et condelectatur legi Dei secundum interiorem hominem, quia non uidet aliam legem in membris suis. Solam enim legem Christi in se habet, que non repugnat legi mentis eius, et non eum ducit captiuum in lege peccati, sed liberum eum ducit ad uitam eternam. Et iam non infelix homo, sed felix ego homo, quia hec omnia mala euasi, et hec omnia bona inueni. Quis autem hoc mihi prestitit, si requiris: Gratia Dei per Dominum nostrum Iesum Christum. Et ne remaneret expositionis huius ambiguitas, qua putaretur Apostolus de se ista dixisse,  ponit uerba increpatiuo modo legenda, quibus ait: Igitur ipse ego mente seruio legi Dei, carne autem legi peccati . Nihil ergo damnationis est in Christo Iesu his qui secundum carnem ambulant . Hoc est, si ego, qui sum Apostolus, carnalis existimor, nichil habebunt damnationis hi qui carnaliter uiuunt? et adiecit: Lex autem spiritus et uite liberauit te a lege peccati et mortis . Unde et in alio loco dicit: Cum serui essetis peccati, liberi fuistis iustitie. Nunc autem liberati a peccato, serui facti estis Dei . Deus autem in eo de seruitiis omnium gloriatur, quia seruitia que habet nullis poterunt seruitiis comparari. Uniuersa enim seruitia coactiua noscuntur; Dei autem seruitia, nisi uoluntaria fuerint, stare non possunt,  secundum hoc quod scriptum est: Pater neminem trahit inuitum. Unde propheta plenus Spiritu sancto clamat: Ex uoluntate mea confitebor Domino . Et iterum: uoluntarie sacrificabo tibi . Sed his omnibus contrarii [e 1Kb] librum nobis proferant cecis ambagibus circumdatum, et quasi nescium sui, iterum eadem repetentem atque dicentem.

Xu. [f 1Kb] Non uocantur nisi predestinati; antecedit enim gratia Dei uoluntatem hominis; prior est enim Deus in bono hominis, homo autem in omni bono uix  nouissimus inuenitur. Date primas partes Deo, ut superbiam euacuetis humanam. Quod si uolueritis superbiam [a 1Kb] nutrire hominibus, apparet uos ruinam generis humani perquirere, qui docetis in bono opere non Deum antecedere, sed hominis uoluntatem, ut ipsi uideantur magis Deum ut bonum faciat suis suggestionibus admonere, quasi qui non faceret bonum nisi ipsi dixissent; cum constet Deum, nullo suggerente, nullo rogante, bona omnia hominibus condonare. Non enim dicit Apostolus: Cum rogaremus, et peteremus, et curreremus, et uigilaremus, sed, Cum inimici essemus, reconciliati sumus Deo; non per uoluntatem nostram, sed per mortem Filii eius . Ubi est uoluntas hominis? exclusa est. Non ergo omnis qui uult saluatur; quia si omnis qui uellet saluaretur, nullus poterat  a salute effici alienus. Omnis itaque homo saluari uult, sed non omnis saluatur homo. Saluatur enim is quem uoluerit Deus. Utique, inquam, is quem uoluerit Deus; ut exclusa hominis uoluntate, suam plenam ex integro gratiam manifestet. [b 1Kb] Beatos dico priores nostros, qui tantum facinoris usum minime cognouerunt. Quis unquam suspicaretur de rebus bonis contra bonitatem agendum, et contra iustitiam armis iustitie dimicandum? Non uocantur, inquit, nisi predestinati. Et nos uobiscum dicimus: Non uocantur nisi predestinati. Nam qui omnes gentes iussit discipulis suis ut uocarent, dicens: Euntes baptizate omnes gentes , omnes ipse ante aduentum suum predestinauit. Omnes ergo gentes predestinauit ad uitam, quia omnes gentes uocauit ad uitam. Qui uenerit,  imputabit diuine clementie predestinanti pariter et uocanti: qui autem non uenerit, imputet sue negligentie contemnenti pariter et nolenti. Non est enim diuine predestinationis ut hominis perditio fieret; nec uoluntas Dei est, quando diaboli uoluntas impletur. Inimice enim sibi sunt iste et contrarie uoluntates, et non potest una fieri absque contemptu alterius. Quod si non uocantur aliqui ad uitam, in illis qui non uocantur diaboli uoluntas impletur. Et miror qua fronte eius intretis Ecclesiam quem dicere non timetis diaboli uoluntati subiectum; diaboli enim uoluntatem implere probatur, qui non uult omnes homines pertingere ad salutem. Sicut enim in his quos uult saluare suam creditur uoluntatem implere, sic in istis quos non uult, diaboli uoluntas impletur.  Sed bonus Deus bonos esse uult omnes; et hinc errorem patimini, quia omnes quos bonos esse uult, boni non sunt. Soletis enim dicere: Qui non sunt boni, Deo eos a se repellente, mali sunt, ut hi qui peccant uideantur non suo uitio esse peccantes. Si ergo hinc errorem patimini, quod Dei uoluntas non impleatur, cur non magis hinc iudicium detis peccantibus, quo laudetur Deus de sue patientia pietatis, et culpetur homo de impatientia proprie uoluntatis?

XuI. [c 1Kb] Dicitis enim: Ergo homo uincit Deum. uincit enim Deum, si Deus eum uult esse bonum, et bonus non  est. [d 1Kb] Quid ergo hoc loco attenditis uos? Nunquid luctantem uidetis Deum et hominem, ut ista dicatis? Si luctantem uideretis, recte uni parti uictoriam traderetis. Nunc autem quia medici normam tenens Saluator hominum, dat monita, non sue utilitati necessaria, sed nostre saluti utilia, quedam fieri iubet ut uitam obtineas, quedam prohibet fieri ut mortem euadas, si audieris, imputabis Saluatori quod uiues; si contempseris, tue reputabis ignauie, dum ceperis mortis sentire tormenta. Quod si tu dicas mortem egroti medici imperitia euenisse, nos docemus medicum ex omni parte perfectum. Si autem dixeris eius uoluntate mortis interitum deuolutum, ipse tibi exclamat, dicens: Nolo mortem peccatoris . Quem si interrogare merearis, et dicas:  Si hoc non uis, ostende quid uelis; respondebit: uolo ut conuertatur et uiuat. Unde facimus et nos clausulam catholicam uestris astutiis obuiantem. Si potest homo Deo nolente delinquere, quanto magis potest Deo uolente delictis finem imponere? Si potest homo uelle quod Deus non uult, quanto magis potest homo uelle quod Deus uult? Si potest homo Deo nolente perire, quanto magis potest Deo uolente saluari? Si potuit homo Deo nolente implere uoluntatem diaboli, quanto magis potest Deo uolente implere uoluntatem Dei? Si potuit homo predestinationem Dei sua auersatione contemnere, quanto magis potest predestinationem Dei sua conuersione complere? Dixit itaque Deus: Hoc nolo, illud uolo; id est, dixit: Nolo mortem morientis, uolo ut conuertatur et uiuat.  Quod dixit uolo, hoc predestinauit, nichil enim predestinauit inuitus; quod dixit nolo, destituit. Si potest homo uelle et facere quod Deus non uult, quanto magis potest et uelle et facere quod Deus uult? De perditione hic agitur hominis et salute. Deus uult ut saluemur, diabolus uult ut pereamus. Si potest fieri perditio hominis quam uult diabolus, per nostram negligentiam; quanto magis potest fieri liberatio hominis quam uult Deus, per diligentiam bone et fidelissime uoluntatis?

XuII. [e 1Kb] Sed dicit liber uester: Antecedit gratia Dei uoluntatem hominis. [f 1Kb] Nos dicimus: Non solum antecedit, sed etiam sequitur Dei gratia hominis uoluntatem. Prius tamen quam ostendamus quomodo antecedat et quomodo sequatur, uos exponimus  quid uelitis ostendere. Dicitis itaque: Antecedit gratia Dei hominis uoluntatem, ut dum audierit homo tam dignam tamque ueram sententiam, illud quod sequitur non attendat, sed uobis exponentibus discatur ut cesset uoluntas hominis; nedum ceperit uelle, Deum excitare uideatur in zelum; exspectet ut prius gratia ueniat que nolentem trahat, que cogat fastidientem, que teneat fugientem. uolutetur homo in ceno, efficiatur fex cloacarum, et criminum gurgitibus demergatur, et sit securus ex uitio. Si enim uenerit gratia antecedens, erit homo recedens a crimine.  Non enim prior erit homo Dei gratie, sed gratia Dei prior erit hominis uoluntati. Deteximus hoc uestrum studium. Nunc contra hoc quid catholici teneamus, necesse est ut iustis assertionibus demonstremus. Memores estote quia uobiscum dicimus: Antecedit gratia Dei hominis uoluntatem. Diximus itaque: Et antecedit, et sequitur. Antecedit, quia non petentibus, non rogantibus, non etiam uolentibus nobis, uenit Filius Dei uniuersum mundum a morte eripere; et ut ascenderet ad Deum homo, sicut iam diximus, Deus descendit ad hominem. uenit inuitare esurientes ad epulas, sitientes ad fontem, miseros ad fortitudinem, mendicos ad diuitias, tristes ad letitiam, uenditos ad redemptionem, seruos ad libertatem, captiuos ad requiem. Ecce hoc loco docemus  quod antecedit gratia Dei uoluntatem hominis. Nunc uideamus quomodo iterum ipsa sequatur que antecesserat subsequendo. Gratia enim que antecessit, ostendit quid petas, quem petas, et qualiter petas; ostendit quid queras, qualiter queras, ubi queras; ostendit quid pulses, ubi pulses, qualiter pulses; et ab hac indagine nullum exclusit. Non solum nullum exclusit, sed etiam cunctos uniuersaliter inuitauit: Omnis enim qui petit accipit, et qui querit inuenit, et pulsanti aperietur . Et iterum dixit: Nunquid filius si petit panem patrem suum, lapidem porriget ei? aut si piscem petierit, nunquid serpentem porriget ei? Si ergo uos, cum sitis mali, nostis bona data dare filiis uestris, quanto magis Pater uester qui in celis est, dabit bona petentibus se ?  Petentibus utique. Sicut ergo tecum dixi in superiori loco, quia antecedit gratia Dei uoluntatem hominis, ita nunc mecum dic in isto loco, antecedit uoluntas hominis gratiam Dei; non superbiendo, sed petendo; non extollendo, sed querendo; non luctando, sed pulsando. Nisi enim ex fide uoluerit, nullus ei baptismatis donum gratie diuine impertit; nisi, inquam, ex fide uoluerit credere, non erit particeps indulgentie; nisi ex fide desiderauerit, ad donum Dei peruenire non poterit. Si enim ad Christum ueniens dixerit gentilis: Nolo baptizari, baptizari non poterit. Si ad penitentie fructum delinquens ueniens dixerit: Nolo reconciliari, reconciliari non poterit. Utrosque sacerdotalis censura examinat, quibus nichil gratie conferre preualet, nisi integerrimam ex ore  eorum didicerit uoluntatem: aut si ausus est, uos ipsi cognoscite. Maius aliquid dicamus. Si etiam infirmitatis uis sermonis auferat facultatem, nullatenus poterit tacenti gratie Dei copia ministrari. Mentis enim. secretum nisi lingue internuntio fuerit declaratum, consequi non ualebit gratiam. Corde enim creditur ad iustitiam, ore autem fiet confessio ad salutem . Dicente ergo Domino: Omnis qui petit accipit , antecedere uidetur uoluntas petentis, ut possit concedi petentibus gratia retribuentis. Et ne forte fluctuantem te in hoc loco uidear reliquisse, qui omne bonum gratie tribuis, non mecum laboras:  non solum tunc dicam antecessisse gratiam, cum Deus, adiungi homini non dedignatus, non petentibus nobis uenire dignatus est; sed et usque hodie antecedit uoluntas Dei uoluntatem hominis. uult enim ut saluemur, et nos nolumus. ue autem mihi et mei similibus, quia quotidie antecedit uoluntates nostras et gratia, et inuitatio, et uoluntas Dei, et compunctio, et promissio gaudii sempiterni, et terror eterni supplicii. Quotidie ergo precedit uoluntates nostras gratia Dei, innumerabilibus plena suffragiis: sed nostra uoluntas uniuersa ista Dei dona non sequitur. [a 1Kb] Quid ergo dicit liber uester? precedit uoluntatem hominis uoluntas Dei. [b 1Kb] Et nos quid diximus? et precedit, et sequitur. Quid ergo laborauimus loquentes, quia uos tantummodo precedit dicitis, sequitur denegatis.  Ipsum autem quod dicitis quia precedit, idcirco dicitis, ut homo in criminibus positus uelle suum faciat quiescere, et exspectet ut ueniat ad eum prior gratia, ne incipiat uelle suum anteponere gratie Dei. Nos autem catholici hec exsecramur, et dicimus: Antecedit gratia uoluntatem hominum ostendendo uitam eternam in qua delectentur, ostendendo incendium sempiternum in quo terreantur, ut a peccatorum delectationibus reuocentur. Antecedit, inquam, quotidie gratia uoluntates nostras: sed nostra, quod est peius, uoluntas non sequitur. Inde est quod flemus orantes, gemimus penitentes, quia antecedentem non sequimur, inuitantem contemnimus, et neque blandientem patrem ut filii honoramus, neque terrentem dominum timemus ut serui. Unde etiam  ipse ad nos loquitur per prophetam: Filius honorat patrem, et seruus timet dominum. Si Dominus ego sum, ubi est timor meus? Si pater, ubi est honor meus ? Interrogamus nunc. Aliquid exigit a nobis antecedens gratia, an non exigit? procul dubio exigit. Quid exigit? hoc utique quod ipsi dicitis, uoluntatem ipsam. Ergo antecedit gratia. Quid est gratia? ut quod petieris, gratis accipias. Et ideo non dixit: Emite et dabitur uobis, sed: Petite et dabitur uobis. Et unde apertius fratrum simplicitas hunc sensum agnoscat, aliquam similitudinem offeramus. Ostensa est Salomoni sapientia: ecce gratia; quid nunc dicat cui ostensa est, ipsum Salomonem loquentem ausculta. Amator, inquit, factus sum forme eius, et hanc quesiui assumere mihi, et currebam post eam;  eo magis illa elongabat a me . Non tibi uidetur puellam pulcherrimam illicientem et prouocantem amatorem in cursu? Ut quid nunc uoluerimus huius exempli facere mentionem? Audite gratiam Dei. Ponamus filiam patris. Hanc tibi, o homo, scias euidentibus indiciis a suo patre manifestatam, ut uideas et amator efficiaris pulchritudinis eius. Ostendit etiam quante sint eius diuitie, quanta dilectio, quanta affabilitas, quanta fides. Est ergo pulchra, est diues, est fidelis, est sapiens, est etiam summi regis filia. Hanc tibi, o homo, ad hoc ante oculos tuos pater exhibuit, ut amator eius factus petas eam tibi in  matrimonio, et ex ea Deo filios facias, sicut fecit ille qui dicebat: Si decem millia pedagogorum habeatis in Christo, non tamen habebitis multos patres; nam in Christo Iesu per Euangelium ego uos genui . De qua coniuge nos genuit Paulus Deo? utique de gratia Christi, cuius amator factus, uniuersa pro amore eius suauia habere se asserebat supplicia. Cape ergo a carnis exemplo comparationem puelle, ut ad sensum melius spiritalem attingas. Ergo est tibi ostensa puella a patre: ecce gratia patris antecessit uoluntatem. Iam tu incipe uelle. Ostensa utique gratia eius qui ostendit, ut quantum te amare credi debeat ex hoc consideres, quia ut te suum faceret, filiam suam tibi ostendit, pulchram, diuitem, sapientem, ad hoc ut amator eius effectus possis eam assumere  tibi in matrimonio. Ecce gratia antecedens uoluntatem, ecce gratia stimulans pectus, ecce gratia illiciens mentem, ecce gratia excitans dormientem. Quid nunc iubetis ut faciat pater non petenti, non roganti, non concupiscenti, et calorem amoris tui non ostendenti? Tollit filiam suam, et iungit eam tibi fastidiis occupato, aut aliis amoribus circumdato? Non hoc facit. Sed nisi quesieris eam ut argentum, et nisi ut thesaurum uestigaueris eam, et nisi ex fide uolueris, et nisi ex fide cucurreris, et nisi tuam ueram dilectionem ostenderis, non eam omnino percipies. Sufficiat tibi, quia cum tu mendicus sis, et illa sit diues, suis te diuitiis locupletat; degener tu, illa summi imperii filia, et sua te generositate nobilitat. Quid autem dicat pater eius amatoribus filie sue  sollicitus diligenter ausculta: Qui diligit, inquit, patrem et matrem plus quam me, non est me dignus . Non dixit: Qui pauper est, aut qui degener, aut qui miser est: sed qui diligit aliquid plus quam me, non est me dignus. [a 1Kb] O gratia antecedens uoluntatem, amorem solum flagitans! O homo, ama et accipe; sed si amas, factis ostende. Omnis qui amat, uult, cupit, rogat, uigilat, currit, festinat, satagit per amicos, [b 1Kb] per natos, per familiares, per seruos, per se ipsum opportune, importune, obsecrationibus, promissionibus, fixo pacto, integroque amoris indicio. Et ut aperiam tibi oculos, tu qui te putas inuitum et nolentem gratie diuine posse sociari, quid est quod quando eam dat pater, per familiares suos gratia antecedens exprimitur? Inquiritur  ab eo qui eam accipit, quomodo ueniat, si abrenuntiet omnibus amoribus mundi, omnibus pompis inimici; qui nisi uelle suum expresserit uerbis, nunquid datur ei gratia quam poposcit? Quid ergo uult, quid cucurrit, quid desiderauit homo? gratiam consequi; et quid promittit? abrenuntio omnibus pompis diaboli et uoluptatibus eius. Ostendit se nolle quod uoluit, et incipit uelle quod noluit; et tunc iam gratie participio incipit delectari, per quam et diues et regis filius nuncupetur. Ecce gratiam Dei uobis et antecedentem  et sequentem ostendimus. Antecedit, quia uocat, quia prouocat, quia inuitat ut uenias: sequitur, quia dum ueneris, et uolueris, et petieris, donat. uideamus nunc quo uestra pergat intentio. Dicit enim anathemabilis liber a uestra [c 1Kb] uanitate conscriptus.

XuIII. [d 1Kb] Non enim cum rogaremus neque cum peteremus, sed cum inimici essemus reconciliati sumus Deo, non per nostram uoluntatem, sed per mortem Filii eius. [e 1Kb] Iubetis ergo ut non rogent homines Deum ut reconcilientur ei, sed efficiantur inimici eius, ut possit stare apostoli Pauli sententia; neque uoluntatem suam bonis nisibus tradant, quia hoc quod reconciliantur homines Deo, dicitis: Dixit nos Apostolus reconciliari Deo, non per uoluntatem nostram, sed per mortem Filii eius.  Ergo qui inimicus fuerit Deo, ipse reconciliandus est Deo, ipse saluandus secundum uos? Hi qui Christum crucifixerunt, hi saluandi sunt, et qui dixerunt: Nolumus hunc, ipsi sunt liberandi? Hi autem qui inimici non fuerunt, sed amici, et uoluerunt animam suam in amore eius ponere, hi erunt in exsecratione Altissimo? Probatis uos omnibus hereticis acrius blasphemare, qui nolentes rectum tramitem ingredi, anfractibus uos plenis erroribus tradidistis. Non enim inimicitias nostras ad Deum Apostolus, sed caritatem inuitat. Dicit namque: Commendat itaque caritatem suam Deus in nobis; quoniam si cum inimici essemus, reconciliati sumus Deo per mortem Filii eius, multo magis reconciliati salui erimus ab ira per ipsum . Commendat ergo hoc opere caritatem  suam in nobis, ut uel sic amorem nostrum ei ex integro conferendo, uideamur saltem amoris uoto rependere quod uiribus non ualemus. Nam quod nos diligit Deus, nobis prodest; nos si diligimus Deum, illi prodesse non possumus. Deus enim nullius eget, nullo honorante sublimatur, nullo contemnente deiicitur. Ergo ut quid commendat caritatem suam in nobis? Ut dicamus utique: Si cum inimici essemus ita nos dilexit, ut etiam unicum suum pro nostra omnium pateretur salute interfici; quanto magis nunc iam reconciliatos sibi saluos faciet in uitam ipsius? Unde excludens uestram specialem defensionem, generalem gratiam introduxit, dicens: Considerantes hoc, quod unus pro omnibus mortuus est. Et adiecit: Ergo omnes mortui sunt; quia pro omnibus mortuus est, ut  et qui uiuunt, iam non sibi uiuant, sed ei qui pro omnibus mortuus est . Occurrit nobis hoc loco insanus liber uester, et dicit:

XIX. [f 1Kb] uos, inquit, ubicunque omnes legitis, generaliter uultis intelligi, cum omnes sepe pro parte doceantur. Nam cum dicitur: Omnes declinauerunt ; non tamen omnes declinauerant. Et: omnis homo mendax ; non tamen omnis homo mendax, quia legimus de quodam: Erat homo uerax. Pars ergo maxima omnes uidetur significare, cum utique  constet non omnes intelligi. [a 1Kb] Nullum in libro uestro locum sine blasphemiis inuenimus. Hec assertio ubi attendit? Ut consentientes uobis dicant Christum non pro omnibus passum. Si hoc non uultis intelligi, ergo non pro parte hoc loco Apostolus nominauit omnes, sed omnes generaliter memorauit. Corrigite ergo librum uestrum, quia Christus pro omnibus passus est, omnibus hominibus subuenire festinat. Omnes uocat, omnes inuitat: qui saluatus fuerit, imputabit gratie Dei uocanti, inuitanti, succurrenti; qui non saluatus fuerit, imputabit sibi negligenti, contemnenti pariter et deserenti. Omnia enim bona nobis a Domini gratia conferuntur petentibus; omnia autem mala a diabolo nobis Deum contemnentibus irrogantur. Non enim poterit potestatem suam  exercere diabolus in his qui diuinis defensionibus uiuunt. Nunquid potest sibi subiicere uictoris sui uasa captiuus? Nemo, inquit Dominus, intrat in domum fortis, et uasa eius diripiet, nisi prius fortem ligauerit, et tunc uasa eius diripiet . Fortem uos ponitis inimicum; sed nos religatum et crucis tropeo credimus esse subiectum; insidiosum, sed insidias eius detectas ostendimus. Nunquid signo uictorie munitum contingere preualet uictus? nunquid scuto Domini circumdatum, et lorica fidei indutum, et galea spei et salutis munitum, ictus possunt inuadere sagittarum ? Non uincitur a diabolo homo, nisi quando a suo recesserit defensore, dicente Apostolo: Subditi estote Deo; resistite autem diabolo, et fugiet a uobis . Inuisibilis hostis est, ab  inuisibili defensore prosternitur. Sed contradicit hic etiam liber uester insanus, et ausus est dicere tantum diabolum posse, ut homines trahat inuitos, etiam hos quos Christus suo cruore redimens Deo filios fecit.

XX. [b 1Kb] Dicitis: Clausis oculis transistis hostis insidias uos qui dicitis uoluntatem hominis aliquid posse uirtutis acquirere, non attendentes quanta damna Deus quotidie [c 1Kb] patiatur, quante ruine castitatis per diabolum fiant, quanteque criminum concupiscentie. Que utique si uideretis, non laboraremus uobis ostendere damna uirtutum, et uictorias uitiorum. [d 1Kb] Dicite, obsecro, damna que Deus quotidie patitur; diabolo uincente hec patitur, an homine contemnente? Si diabolo uincente dicatis, [e 1Kb] blasphemia uestra in caput  uestrum refundimus; si homine contemnente, assertio nostra uictoriam cepit. Diabolus enim nec dominus, nec creator, nec pater est. Deus autem nobis et dominus, et creator, et pater esse dignatur. Corpus suum uictoriosissimum nostro corpori sociauit, ut corporis nostri fragilitatem excluderet. Sanguinem suum nostro sanguini miscuit, ut feruor genuini caloris quiesceret diuino sanguine temperatus. Chrismatis  sui uirtute nos unxit, ut luctantem contra nos diabolum uinceremus. Scuto bone uoluntatis sue nos sese protegere repromittit: Qui sperat, inquit, in me, ego liberabo eum, protegam eum, quia cognouit nomen meum . Unde et superius ait propheta de eo: Qui habitat in adiutorio Altissimi , quod non eum possit inuadere, nec sagitta que uolat per diem, nec negotium quod perambulat in tenebris, nec ruina aut demonium meridianum, et cetera. Unde his indiciis declaratur diabolus tunc habere uirtutem, cum nos inuenerit negligentes, cum nos inuenerit dormientes in fide. Omnis enim qui ex fide inuocauerit nomen Domini, hic saluus erit . uerum quid prodest, quod humanum genus ostendimus per Dei uictoriam a diabolo liberari, et  suo uitio homines capi? Additur nobis alter oppositionis articulus. [f 1Kb] Dicit enim liber eorum:

XXI. Per preuaricationem primi hominis periit ab hominibus libertas arbitrii. [g 1Kb] Nos autem dicimus: Per preuaricationem primi hominis manifestata est libertas arbitrii, que potuit hominem facere uelle quod Deus non uult. Si ergo periit libertas arbitrii, unde sumus homines peccatores? Aliunde non sumus peccatores, nisi quia uolumus quod Deus non uult, et nolumus quod Deus uult; committimus quod fieri prohibet, et facere nolumus quod precepit adimpleri. Per quid hoc tantum mali facimus, si nolentes hec facimus? Alius est qui per nos operatur; ipsi ergo debuit lex dari, non mihi. Non lex gladio datur, ne occidat hominem; sed illi datur lex, qui per gladium  iugulat. Gladius enim, siue occidat, siue non occidat, idem est; nec laudem enim quiescendo acquirit, nec occidendo culpam incurrit. Si ergo et nos agimur, non agimus; exclusi sumus a peccatis dum delinquimus, exclusi sumus a fide dum credimus. Hinc itaque superati ad calumniam conuertuntur. Ait enim liber eorum: [h 1Kb] Heresem Pelagianam iterum renouatis, cum dicitis per libertatem arbitrii homines finem ponere posse peccatis . Pelagium [i 1Kb] non hinc condemnauit Ecclesia. Obiicit enim ei quod in tantum exaggerasset libertatem arbitrii, ut Dei adiutorium recusaret.

XXII. Nos autem dicimus: Per libertatem arbitrii peccatum omne committimus; ab omni autem peccato per Dei gratiam liberamur consensu arbitrii.  Deum autem gratiam suam non petentibus non dare, ex isto loco docuimus quod ipse ait: Petite et accipietis. Ostensum est nobis non petentibus quid petamus; ostensum est nobis non querentibus quid queramus; ostensum est nobis non pulsantibus quid pulsemus. Si noluerimus petere, non accipiemus; si noluerimus querere, non inueniemus; si noluerimus pulsare, non aperietur nobis. Omnis enim qui petit  accipit, et qui querit inuenit, et pulsanti aperietur . Libertas itaque [a 1Kb] arbitrii ita in nobis uiget, ut Deo posset obedire; ita infirmata est in nobis, ut etiam ipsum Deum possit contemnere, a quo ipsa libertas est data. Que utique ad hoc data est, ut de ea solus diabolus contemneretur. Si enim cessasset libertas arbitrii per preuaricationem primi hominis, cessasset utique lex, que non potest loqui nisi illi qui eam potest et contemnere et audire. Sed non cessauit lex, siue naturalis, per quam placuit Abel, Enoch, Ne, Sem et Iaphet, Melchisedech, Abraham, Isaac, Iacob, Ioseph et ceteri. Hi placuerunt, legis utique naturalis instinctu. Econtra displicuerunt, siue ii quos diluuii charybdis bibit, siue ii quos sulfurea flamma consumpsit. Nec illi enim placuerant,  nec isti displicuerant, si lex naturalis non exstitisset, et libertas in eis arbitrii non fuisset. Quid ergo agimus? calumniam non euadimus, nisi Dei solam gratiam dixerimus. Latrat enim liber eorum dicens:

XXIII. [b 1Kb] Excluditis gratiam per libertatem arbitrii. Aut enim libero arbitrio liberamur, aut gratia Dei eripimur. Eligite quid dicatis. Si gratie totum datis, unum sumus; si libero arbitrio, sciatis nos uobis consentire non posse. [c 1Kb] Audite, calumniosi, et hoc quod timetis audite. Nos liberum arbitrium ibi dicimus esse, ubi diuina gratia consistit. Sine gratia enim Dei non est liberum, sed captiuum arbitrium. Ubi enim spiritus Domini, ibi libertas . Nos libertatem istam non hominis superbie tradimus, sed gratie Dei et eius glorie definimus: que tantum  concedit, ut plus faciant alii quam precepit bonum, ex quo etiam plus faciant alii quam prohibet malum. Manus enim que exspoliare potest uestitum quod prohibet Deus, hec uestire potest nudum quod precepit Deus. Quid tu dicis? una manus est que nudum uestiuit, et que uestitum exuit; culpatur cum exspoliauit, quia uestire potuit; laudatur cum uestiuit, quia potuit denudare. Tolle utriusque rei arbitrium liberum, et neque ex uitio culpam incurrit, neque ex uirtute laudem acquirit. Ut autem dispungam tibi libertatem arbitrii, arbitrium in anima est, libertas in corpore. Libertas sine arbitrio non peccat, cum arbitrium sine libertate delinquat. Denique si aliquem furem tenueris clausum, libertatem ei furandi [d 1Kb] tulisti, arbitrium non tulisti; manus enim eius ligasti,  non mentem. Si cecus fiat aliquis, cum esset concupiscentiis deditus oculorum, libertas quidem oculorum eius est uincta, arbitrium in suo iure permansit; animi enim arbitratu concupiscentiis exercetur. Unde et non mechantem mechum Christus appellat eum qui ad concupiscendum uiderit mulierem ; arbitrium enim habet, licet non habeat libertatem. Fit per arbitrium suum sine facto reus; uoluntas  enim perfecta pro facti opere a iusto iudice reputatur; et implesse dicitur omnia, qui quod potuit fecit. Corpus enim prohibetur ab impossibilitate eius rei, quia arbitrium animi non tenetur. Nunc ergo quid facit gratia? non tollit liberum arbitrium, sed curat, sed amplificat, sed ornat, sed instruit et exaltat. Non tamen nolentem, sed uolentem exaltat. Nisi enim ex fide uolueris, et ex fide cucurreris, aliter a gratia liberari non poteris. Certi ergo efficiamur, quod nos gratia non recusat dum delinquimus, sed nos recusamus gratiam quando peccamus. Unum enim hic e duobus censura iudicantis attendit, aut gratiam recusantem, aut hominem contemnentem. Si enim gratia recusauit, hominem a peccato liberum fecit. Nunquid culpandus est qui non prandit apud eum  qui eum a suo conuiuio recusauerit; et non potius miseratione dignus ostenditur, cum alios uocauerit et hunc recusauerit? Immanis crudelitas est, si prohibitus est prandere cum prandentibus; et cur non pranderit, ab eo qui eum simul prandere noluerit iubeatur occidi. Tandem aliquando liber uester, uanus effectus, concedere uidetur libertatem arbitrii, ea tamen conditione, ut de mensuris agat, non de specie.

XXIu. [e 1Kb] Unde, inquit, illi maior libertas arbitrii in bono, unde isti minor est, nisi quia Dei dispensatione censetur? In alio enim tenuem se exhibet gratia, in alio abundantem et largam, prout nos uolumus. [f 1Kb] Non tecum hic ego [g 1Kb] concertor: hic te enim et Christus uincit et Paulus. Nam Christus dicit: Qui plus diligit, plus illi dimittitur; qui minus diligit, [h 1Kb] minus . Et Paulus asserit, dicens: Qui parce seminat, parce metet . Non ergo est gratia per personarum acceptionem in Deo, sed per hominis dilectionem in mente; siue sit magna dilectio, siue sit parua. Quis enim plus diligens Deum, minus diligitur a Deo? Immo, ut uerius dicam, non diligens Deum a Deo diligitur. Qualiter autem diligi Deus possit, ipse Dominus edocet, dicens: Qui audit uerba mea et facit ea, hic est qui diligit me . Unde et discipulis suis ait: Si diligitis me, precepta mea seruate . uideamus itaque, homo, [i 1Kb] ipsam libertatem arbitrii quid faciat, ut Dei gratiam perfecte conquirat. Exinanit libertatem suam, et seruum se efficit Dei. Quod autem nostro hec arbitrio faciamus, ipse Apostolus edocet dicens: Nescitis quia  cui uos seruos exhibetis ad obediendum, serui estis eius cui obeditis, siue iniquitatis ad peccatum, siue iustitie ad sanctificationem ? Qui ergo se sub iugum miserit Dei, exinaniuit sui libertatem arbitrii, ut per libertatem diuini arbitrii liberetur. Non tibi uidetur exinanire libertatem arbitrii sui, qui sibi esurienti denegat panem, sitienti denegat potum, dormitanti denegat somnum? Sed in his dignus esse non poterit,  nisi se uoluntarium comprobauerit. Non erim ex tristitia, inquit Apostolus, nec ex necessitate, hilarem enim datorem diligit Deus . Unde et propheta dicit Deo: uoluntarie sacrificabo tibi . Et iterum: Refloruit caro mea, inquit, et ex uoluntate mea confitebor illi . De iniusto autem legimus: Noluit intelligere ut bene ageret . Unde et beatus Iacob: Simeon, inquit, et Leui fratres consummauerunt iniquitatem ex uoluntate sua . Si ergo antequam uera et integra libertas nostra ueniret, Dominus iehsu Christus, [a 1Kb] iustus uoluntarie sacrificauit Deo, et ex uoluntate sua confessus est, peccator ex uoluntate deliquit; quanto magis nunc, instaurata nobis libertate per Christum, uniuersa nostro iure sunt  reddita, non natura dominante, ut Pelagius et Celestius definiuit, non natura hominis dominante, sed Christi gratia condonante? Non suis uiribus imputando, sed de Dei adminiculis presumendo; non sibi aliquid usurpando, sed totum Dei gratie imputando? Totum, inquam, totum dixi; totum repeto, totum, sed bonum; malum autem ex nostro uitio, ex nostra negligentia, et ex nostra incurrimus uoluntate. Quid conuertitis caput ad calumnias, et Pelagii nobis dogma obiicitis? [b 1Kb] Anathemamus omnes qui dicunt, adiutorio Dei sublato, posse hominem sine peccato esse si uelit; anathemamus qui dicunt, nec per Adam mors, nec per Christum uita; anathemamus qui dicunt de duobus baptizatis qui nascitur baptismum indigere non posse; anathemamus qui dicunt  infantes non debere in remissionem peccatorum baptismatis sanctificatione censeri; anathemamus omnia que in omnibus hereticis damnat Ecclesia; anathemamus et librum uestrum uobiscum, qui dicit:

XXu. [c 1Kb] In tantum uitiatam per preuaricationem Ade hominis naturam agnouimus, ut instaurationem suam per Christum non in re sed in spe fuerit consecuta, dicente Apostolo: Spe salui facti sumus; spes autem que uidetur, non est spes . Si ergo spe salui facti sumus, adhuc rem in presenti seculo non tenemus. Ideo denique baptizati iterum carnaliter concupiscunt, et illos motus corporis patiuntur, quia spe, non re consecuti sunt instaurationis auxilium. Si enim re consecuti fuissent, post baptismatis gratiam  non esset peccati nec possibilitas, nec uoluntas. uerum quia uirtus baptismatis tanta est, ut uniuersa peccata deleat, pullulatio tamen peccatorum baptismatis unda non abluitur; inesse enim per Adam naturaliter perdocetur. Nam illa membra que in baptismatis hora confusione carent, postea confusionem recipiunt, que uitant ubique conspectum, et querunt pudendo secretum. Que enim Deus membra fecerat, preuaricatio in pudenda conuertit; et non dicuntur membra, sed pudenda. Que pudenda in puncto illo baptismatis membra  fiunt, sed mox iterum pudenda efficiuntur ex membris. Non enim re, sed spe instaurati sunt. Concupiscentia enim carnis que per preuaricationem Ade repugnat in corpore tanquam lex peccati, iterum sibi uindicat baptizatum, totumque animum eius conatur euertere. Hec est enim radix illius plage, quam Christus saluauit; saluauit autem sic, sicut Apostolus dicit: Spe salui facti sumus. Et iubet nos animum ad inuisibilia contemplanda transferre: nec de his que uidentur, presumendo corruere. Et ideo dicit: Spes autem que uidetur, non est spes; ne forte estimarentur per baptismum ita tolli peccata, ut etiam radices ipse peccatorum simul putarentur auferri. Motus enim ille pollutionis qui per preuaricationem naturam inuasit, ita remanet in baptizato, sicut radix capilli cum fuerit  nouacula in superficie emundatus et rasus. Rasus enim est ut emundaretur locus; non est eradicatus, ut ulterius non nasceretur. Si enim ex integro per baptismum omnis preuaricationis Ade fragilitas tolleretur, baptizati omnes nullo caloris motu traherentur ad crimina, nullus sordibus inquinaretur humanis, nullus concupiscentie stimulo pungeretur; sed quia spe salui facti sumus, quod adhuc non uidemus, per patientiam exspectamus. ueniet tempus, in quo neque nubant femine, neque uiri uxores ducant, sed sint sicut angeli in celis . Cum enim corruptibile hoc induerit incorruptionem, et mortale hoc induerit immortalitatem, tunc fiet sermo qui scriptus est: Absorpta est mors [d 1Kb] in uictoriam; ubi est, mors, uictoria tua? ubi est stimulus tuus? Stimulus autem  mortis peccatum est, uirtus uero peccati lex. Tunc dicemus: Deo gratias, qui dedit nobis uictoriam per Dominum nostrum Iesum Christum . [e 1Kb] Hic est libellus uester, quem nulli datis legendum nisi sub sacramento. uide ne prodas, ne des legendum imperitis; regnum Dei paucorum est. In hoc apparet quia te Deus predestinauit ad uitam, si hunc libellum tu sicut tuam animam serues. Maxima pars muliercularum a uobis hunc meretur libellum accipere. Denique que eum prodidit, femina corpore sed uir animo, dum istum a uobis libellum sub sacramento suscepisset, scriptum legens exhorruit, et his quos catholicos nouerat examinandum dedit. Legimus eum et nos, quod semper timuistis; et, iuuante Domino, blasphemias eius euidenter detegentes, omnes  catholicos admonemus ut hunc libellum fugiant, exsecrentur, et eterno anathemate feriant. Damnabilitas enim eius eo usque peruenit, ut uniuersa mysteria Saluatoris euacuet. Dicit baptismum Christi fructum ullum penitus, dum traditur, non habere. Spes, inquit, que uidetur non est spes, id est, remissio peccatorum: et quidquid in presenti promittitur, non est, quia in futuro seruatur; hic tamen, id est in hoc mundo, non accipitur. Dicit enim Apostolus: Spes que uidetur non est spes. Ergo ne hoc  Apostolus ad istum uestrum sensum dixit? Prius itaque beati Pauli cum debita reuerentia sensum exponemus; et ita demum per partes concidemus pedes libri uestri, in his que conclusio eius circa nos finem se autumat inuenisse perfectum. Apostolus, consolationem filiis Dei afferens, dicit, ut in isto mundo nichil querant, ne forte considerantes impios et incredulos prosperis successibus gratulari, se uero affligi, dicerent, Ecce hi peccatores et abundantes in seculo obtinuerunt diuitias ; nos autem usque in hac hora, et esurimus, et sitimus, et nudi sumus, et colaphis cedimur . Tollens ergo presentis seculi considerationem, gaudia futura promittit. Et quamuis magnis, inquit, passionibus fatigemini, non sunt tamen condigne  passiones huius temporis ad futuram gloriam que reuelabitur in nobis . Et ideo, spe, inquit, salui facti sumus . Nota tibi salui facti: non dixit saluandi, sed salui facti. Preteritum fecit salutis; dum credidimus, salui facti sumus. Quare spe? Speramus enim nos resurgere, non enim iam resurreximus. Quia ergo speramus nos pro bonis premia accepturos, et pro malis gehenne posse incurrere supplicia; sperantes bona et timentes mala, salui facti sumus: et qui eramus filii ire, facti sumus filii Dei . Unde et alius Apostolus clamat: Charissimi, filii Dei sumus . Non ergo adoptio filiorum promittitur in baptismo, sed confertur. uos autem de hoc quod iam accepimus, dicitis: Spes que uidetur, non est spes.  Nobis spes tota uidetur in baptismatis sanctificatione constare; ergo quod nobis uidetur spes, non est spes. In chrismatis Christi unctione spei nostre cernimus firmamentum; ergo spes que uidetur non est spes. Corpus Christi spem nostram uidemus; ergo spes que uidetur non est spes. Sanguinem Christi redemptionem nostram attendimus; ergo spes que uidetur non est spes. Euacuastis omnia sacramenta, exinanistis mysteria, et quasi fidi et idonei metatores Antichristi, locum ei ubi possit succedere eiectis nobis ab aliquibus preparatis. Nam hec que Apostolus de mundi istius gaudiis dicit: Spes que uidetur non est spes, uos ea ad diuina mysteria transmigrastis. Quod ille de caducis rebus et labentibus memorat, hoc uos etiam ipsi sacro baptismati ascripsistis.  Non habeamus partem uobiscum in eternum, nec sensus noster ultra his blasphemiis inquinetur.

XXuI. Ideo, inquiunt, baptizati iterum polluuntur, et carnaliter concupiscunt, quia spe non re consecuti sunt instaurationis auxilium. Nos autem sic [a 1Kb] spem tendimus ad futura premia, ut in presenti quod accepimus non negemus. Nos enim meretur consequi beneficia, qui non confitetur accepta. Si quod accepisti iam denegas, confutaris ingratus. Ergo si adhuc non estis gratiam consecuti, sed consecuturi  estis, quid nobiscum clanculo communicatis? Exspectate alterum Christi corpus, alterum Christi sanguinem; istum enim non in re, sed in spe esse iactatis.

XXuII. [b 1Kb] Si enim re, inquiunt, consecuti essemus, post baptismatis gratiam non esset peccati nec possibilitas, nec uoluntas. [c 1Kb] Ideo ergo uultis ostendere baptismatis gratiam non rem contulisse, quia iterum post baptisma possumus et uelle malum, et operari malum. Et cui habebat dari lex Dei, si possibilitas mali fuisset ablata? Aut quis de custodia mandatorum Dei premium peteret, si preuaricari non posset? sicut nec mutus de taciturnitate, nec spado de uirginitate laudatur. Carent enim laude in bono, quibus ad malum transitus denegatur. Nos ergo dicimus  possibilitatem mali bonam esse his qui eam contemnunt. Dabo his singulis titulis breue responsum. Potuit quis exspoliare uestitos: ecce malum potuit; sed quia noluit, facta est possibilitas mali bona, qui eam consilio prudentiore contempsit. Potuit quis creditam sibi pecuniam rapere, potuit adulteria perpetrare: ecce possibilitas mali; et qui eam contempsit, ipsa possibilitas eum fecit tam de pecunia non furata laudari, quam coronari de castitate seruata. Diximus unum titulum, id est de possibilitate mali, quod bona sit his qui eam contempserint. Nunc uideamus quomodo e contrario possibilitas boni, mala in his qui eam contempserint. Habet quispiam pecunias positas: ecce possibilitas boni, potest enim cunctis necessitatem patientibus subuenire.  Hanc autem possibilitatem boni dum contempserit, efficitur possibilitas mala, et tam mala ut radix malorum omnium comprobetur . uerum quid agimus? Baptismatis nobis status in periculo ponitur, et nos de auaritie ueneno tractamus. Omnibus notum est auaritie crimen satis esse grauissimum; baptismatis autem gratiam exinaniri ab hominibus perfidis, nuper cepit innotescere, nuper cepit catholicis propalari.

XXuIII. [d 1Kb] Aiunt namque per baptismum ita tolli peccatum, ut capillum nouacula erasum. Rasus enim est, inquiunt, ut emundaretur locus, [e 1Kb] non eradicatus est, ne ulterius nasceretur. Si enim ex integro omnis preuaricationis Ade fragilitas tolleretur, baptizati omnes nullo caloris motu traherentur ad crimina, nullo  concupiscentie stimulo pungerentur. [f 1Kb] Hinc ergo exinanitis baptismatis sacrosancta mysteria, quia concupiscentia, ut ipsi dicitis, lex peccati est, et ipsa sibi iterum uindicat baptizatum. De hac ergo concupiscentia si fueritis exclusi, integra erit in baptismo et peccatorum remissio et uera [g 1Kb] consolatio gratiarum. Gratiarum autem ideo pluraliter posui, quia cum una sit gratia, ut uitis una palmitibus pluralis efficitur, et tot uites dicuntur, quot fuerint propagines de una uite compresse. Datur ergo ex  uno baptismatis fonte in presenti peccatorum remissio, et regnum promittitur in futuro; efficitur filius hominis filius Dei; fit adoptione filius; fit consors regni; fit ciuis ex aduena; fit ingenuus qui seruus exstiterat inimici; fit locuples qui fuerat ante mendicus; et qui fuerat dudum ignobilis, incipit esse et illustris et magnus. Sed ista omnia euacuat liber uester, et dicitis:

XXIX. [a 1Kb] Si darentur que promittuntur in baptismo, nullus post baptismatis undam concupiscentie stimulo pungeretur. [b 1Kb] uideamus ergo utrumnam hec concupiscentia, sicut dicitis, lex peccati fit. Nos concupiscentiam dicimus esse rem naturalis certaminis, et hanc dicimus ad propagationem hominum a Deo creatore uisceraliter esse firmatam. Adhuc enim  primi homines nondum de preuaricationis ligno gustauerant, quando eos benedixit Deus dicens: Crescite et multiplicamini, et replete terram . Qui ergo ante peccatum benedicendo genus hominum multiplicari iussit, ipse sine dubio huic nature per quod propagari posset inseruit. Dispar etenim sexus multiplicari minime potuisset, si incrementa naturalis concupiscentie non haberet. Non est bonum, ait Dominus, esse hominem solum; faciamus ei adiutorium . Hoc adiutorium disparis sexus ad consolandum uultis esse factum a Domino, an ad generandum? Si enim concupiscentia mala est que materia generationis ostenditur, constat secundum uos a Deo mulierem non ad adiutorium boni, sed ad occasionem factam esse peccati.  Quod si adiutorium mulieris, non ad reparationem, sed ad consolationem nescio quam dicatis fuisse concessum, dispar sexus sine causa est conditus ab eo, de quo legimus quod omnia in sapientia fecerit . uerum quia Testamenti ueteris forte uos auctoritas non tenet, de primis hominibus quid ipse Dominus noster iehsu Christus dixerit auscultate. Qui fecit, inquit, masculum et feminam benedixit eos et dixit: Propter hoc relinquet homo patrem et matrem, et adherebit uxori sue, et erunt duo in carne una . Et his dictis adiunxit: Quod ergo Deus iunxit, homo non separet. A Deo igitur factos, a Deo benedictos, a Deo legimus esse coniunctos.

XXX. [c 1Kb] Et miror qua fronte concupiscentiam istam,  per quam coniugia celebrantur, dicatis a diabolo esse humano generi inflictam. [d 1Kb] Quis enim dubitet rem malam, si tamen mala est, a Deo bono homini non potuisse conferri? Si enim a Deo est data, bona esse dignoscitur; si autem mala est, constat a diabolo esse infusam. Sic enim dicit liber uester:

XXXI. Que Deus membra fecit, illi preuaricando pudenda fecerunt. Si hoc non est in membris quod Deus condidit, et super fabricam Dei inimicus apparuit, et Deo inuito fecit creaturam eius alterum ordinem  continere, non quem ipse instituit, maledicte sunt nuptie, et ex maledictione uniuersa humani generis massa ueniens diabolo auctore subsistit. Unum uobis eligite e duobus. Aut bona est generatio hominis, et bona est concupiscentia; aut male sunt nuptie, et iniqua concupiscentia. Emendate ergo Ecclesie regulam; damnate qui in toto orbe fuit sacerdotes, nuptiarum initia benedicentes, consecrantes et in Dei mysteriis sociantes. Miror qua fronte intratis ecclesiam, ubi quidquid agitur contra uestras sectas uenire cognoscitis. Negatis itaque Deum hanc, unde nascimur, dedisse concupiscentiam. Ergo non sumus creatura eius, si non est eius creatura concupiscentia coniugalis. Tollite enim hanc, quam uos dicitis legem esse peccati, et uideamus quis adherere possit uxori.  Sed qui dederat uirtutem seminis in benedictionem, ipse ob multiplicandam sobolem concupiscentie inseruit caritatem, et amari uoluit quod multiplicare constituit. Incrementum enim est generis concupiscentia naturalis. Quod si per hanc, ut dicitis, omnis constat esse causa peccati, ipse crimen creauit in genere, qui posteritatem multiplicari uoluit per amorem, et super paterne pietatis iura diligi precepit uxorem. Denique ipse Dominus noster iehsu cum dicit: Quod Deus coniunxit, homo non separet , tale est quasi qui diceret: Odisse tibi uxorem non licet. quam me auctore amare cepisti. Zelabatur enim coniunctionem a se factam odiis [e 1Kb] iugalibus maculari. Rerum noua peruersitas! cum a Deo puniatur uxoris odium, damnatur ab hominibus concupiscentia maritorum.  Sed iustus iudex non damnat desiderium naturale, qui, ut multiplicaret prolem, ideo inseruit caritatem. Nam cum de coniugio et repudio tractaretur, tunc Dominus istam dictauit sententiam, dicens: Quod Deus iunxit, homo non separet. Hoc autem ideo dixit, ut specialiter nuptiarum coniunctionem ex Deo esse monstraret. Nec enim esse potuit, aut sine coniunctione commixtio, aut absque commixtione coniunctio. Si non ex creatura factoris, sed ex peccato, inquiunt, concupiscentia maritalis; ergo secundum uos Deus hoc in benedictione coniunxit quod diabolus per preuaricationem inseruit. Quod si ita est, non fuit aduersarius sed adiutor Dei, si quos Deus in carne una esse uoluit, per concupiscentiam inseparabiles fecit, et quod ille iussit augeri et  crescere, hic per quod hoc ipsum quod iusserat ut impleretur inuenit. O quam infelix impietas est a Predestinatis inuenta, ut ex preuaricatione dicatur euenisse hominis, quod est ex benedictione Creatoris insertum! Hanc uos dicitis legem peccati; sed hanc nos legem generis comprobamus, quam uos criminis accusatis; et hanc nos dicimus causam esse uirtutum, quam uos uultis ostendere materiam uitiorum. Nam cum eius adiutorium faciat parentes fecundos in sobole, huius certamen et continentes prestat et uirgines  gloriosos. Et ne alicubi huius esse estimes detrimentum, maiora repugnando quam adiuuando largitur; quia dum adiuuat, fructum exhibet generis; dum repugnat, confert premium castitatis. Illic sine culpa operatur, hic exercet pugnam cum munere. Tolle concupiscentiam, et cessant coniugia; tolle concupiscentiam, et cessant premia castitatis. Quale hoc, rogo, malum est, quod duplicis boni causa esse monstretur; quod alios in generationis gaudio exhibet, alios in triumpho uirtutis? Alii enim per eam operantur licite, alii per eam dimicant gloriose. Quod si etiam in omnibus hec dicitur esse peccatum, constat et coniuges, et continentes, et uirgines per hanc esse damnandos; omnibus enim inesse cognoscitur per naturam. Nos non ita esse sentimus: sed laudamus  eam ordinem suum custodientem, et Deo reuerentiam exhibentem. Et ideo in baptizatis etiam ipsa benedicitur, non fugatur, et ornatur magis quam tollitur. Qui enim fontem aque perennis nunc benedixit ut renasceremur spiritaliter, ipse tunc benedixit coniuges ut carnaliter nasceremur. Hunc ergo concupiscentie motum, sicut cetera alia membra, a Creatore suscepimus. Si ideo est concupiscentia malum, quia per hanc aliquoties adulterium geritur; ergo et manus mala est, quia per hanc homicidium perpetratur. Accusate et linguam, quia per ipsam blasphematur Deus; damnate et pedem, quod hominem duxerit ad lupanar. Sic fit ut non sola concupiscentia, sed uniuersa a uobis membra damnentur. Respondeam uobis ore catholico, quoniam sicut manus facta est, non  ad occidendum, sed ad operandum; et lingua non ad blasphemandum, sed ad gloriam Creatoris et laudem; et membra omnia, non ut uitiis seruiant, sed diuinis preceptis insistant; ita et concupiscentia nature est insita, non ad adulterandum, sed ad generandum:  quam utique comprobauimus non modo coniugibus fecunditatis adiutorium, sed etiam continentibus palmam posse afferre uirtutis. uultis nosse bonam hanc esse concupiscentiam? mysteriis eam comparabo diuinis. Non enim solum appetita mala, sed etiam bona presumpta condemnant. Pone aliquem ante baptismatis illuminationem corpus Domini presumpsisse; nunquid non iste de boni presumptione damnabitur? Quod enim aliis collatum secundum ordinem confert salutem, hoc aliis damnationem facit extra ordinem, extra tempus acceptum. Similiter si usurpet laicus sacerdotium, uel si sacrificium offerre presumat; nunquid non iste de non concessa sibi potestate damnandus est? Quod si de tam sanctis rebus presumptio reum facit, non actio, quanto magis in concupiscentia,  non actio suum ordinem tenens, sed extra ordinem uadens, uocatur in crimine, et facit maledictum extra ordinem euntem, quem benedictum Creator in suo ordine collocauit? Quod si ita est, immo quia ita est, quid patimini, infelices, qui uolentes exinanire baptismatis restaurationem, dicitis hanc concupiscentiam ideo remansisse, ne tota ex amussim homini peccata uiderentur indulta? Cur non magis hinc uobis debet esse suspicio, hanc non esse peccatum, quod in baptizatis hominibus non deletur? Si enim esset peccatum, utique sicut cetera tolleretur. Igitur qui per concupiscentiam baptismatis dona exinanire contenditis, conditorem concupiscentie diabolum esse monstratis: per quem docetis et Creatorem in sua operatione dum conderet defecisse, et baptismum  tribuentem ex integro non potuisse succurrere. Habebunt uobiscum partem qui uos ad se libenter admittunt. Scriptum est enim reos fore, non solum qui iniquitatem faciunt, sed etiam eos quos eis constiterit consensisse . [1Kb]





APPENDIX. LECTORI.

Qui post Predestinati nostri editionem, qui cum antiquis Predestinatianis primus omnium congressus est, et post epistolas Rabani qui eosdem in Gothescalco renascentes iterum oppressit, de his nunc etiam ulli ne unquam fuerint querendum putant, tam clara in luce ultro cecutientes, non tam ipsi quid uerum sit, opinor, non uident, quam uidere se dissimulant. Quare quod hanc quoque illis operam tribuo, ut Predestinatiane historie precipua queque digeram, sub unumque aspectum subiiciam, non id ago, ut rei tanquam dubie apud ipsos fidem faciam; sed ut ipsi per sese, dum inter ueterum testimonia qui Predestinatos in hereticis numerant, et inter concilia que illos condemnant, Augustinum audient horum errorem in ortu ipso castigasse, deque iisdem Prosperum et Hilarium, tum apud Augustinum per litteras, tum Rome coram apud Celestinum questos esse, uel nolentes agnoscant huic cause plura suffragari, pluribusque eam niti presidiis, quam putarant; et qua de re aliter olim senserit nemo  solos pudeat ipsos reluctari. Non diffido futuros qui tandem acquiescant, et manus dent ueritati. uiderint, si qui obstrepere pergent, qua spe deinceps et quibus armis pugnaturi sint. Nam de Predestinatis, quin et fuerint re ipsa, et heretici fuerint, tuo, ut spero, lector, iudicio dubium non erit nec obscurum, post tam multa et tam certa documenta que comprobant uincere eos non posse qui contradicunt.





IANSENII IPRENSIS DE PRAEDESTINATORUM HAERESI DIuINATIO.



Quamobrem ut suspicionem meam libere dicam, et lectoribus diiudicandam offeram, existimo equidem nunquam in rerum natura fuisse heresim Predestinatianam, uel hereticos Predestinatianos. Sed e contrario doctrinam catholicam quam S. Augustinus et Prosper docuerunt, sub nomine istius heresis calumniose a Massiliensibus traductam esse. Itaque heretici  illi Predestinatiani non fuerunt alii quam S. Augustinus, Prosper, Hilarius, et quotquot eorum doctrinam sequebantur; quos eo nomine indigitarunt Semipelagiani, atque inter hereticos nominibus eorum non expressis collocarunt; quibus credula posteritas quosdam tanquam hereticos Predestinatos auer sata est.





IACOBI SIRMONDI SOCIETATIS IESU PRAESBYTERI HISTORIA PRAEDESTINATIANA QUIBUS INITIIS EXORTA, Et per quos potissimum profligata Predestinatorum heresis olim fuerit et oppressa.



CAPUT PRIMUM. Predestinatorum exordia in Africa in monachis Adrumetinis ab Augustino et ab Euodio deprehensa.

Predestinatianam heresim, que ex male intellectis S. Augustini uerbis originem duxit, in Africa primum cepisse auctor est Hincmarus in epistola ad Nicolaum papam , et in libro de Predestinatione contra Gothescalcum. Idemque ipsum Prosper quoque indicarat, cum ad Augustinum scribens de iis que Gallos in eius de predestinatione sententia tunc mouebant, quosdam ait intra Africam similia iam mouisse. Ceterum que in Africe parte dicerent neuter exposuit: docuit autem Augustinus in penultimo capite Retractationum. In Byzacena scilicet prouincia, apud monachos Adrumetinos. Ad quos cum perlata fuisset epistola S. Augustini centesima quinta ad Sixtum Ecclesie Romane presbyterum, eo ex huius lectione adducti sunt nonnulli, ut persuasum  haberent sic in ea predicari ab illo gratiam, ut negaret hominis esse liberum arbitrium, atque ad hoc ipsi dogma, quod deinceps Predestinatorum fuit, adhererent, ceteris contra pro liberi arbitrii defensione pugnantibus. Quo ex dissidio et contentione turbato monasterio, profectisque ad Augustinum consilii causa duobus monachis, et Floro, qui praue interpretationis turbarumque auctor fuerat, ad eum misso, non satis habuit uir sanctissimus ac mitissimus, libri sui quem non intelligebant ueram rectamque sententiam eos edocere qui uenerant; sed ut omnibus prodesset, binas per eosdem epistolas ad ualentinum abbatem et reliquos monachos scripsit, binosque una libros addidit: unum De Gratia et libero Arbitrio, alterum De Correptione et Gratia, in quibus illorum redarguens errorem, docet liberum hominis arbitrium Ade peccato exstinctum non fuisse, sed sauciatum, nec diuine in nobis gratie afflatu perimi, sed sanari. Fidem porro catholicam hanc esse, que neque liberum arbitrium neget, siue in uitam  malam, siue in bonam; neque tantum ei tribuat, ut sine gratia Dei ualeat aliquid: quorum in altero lapsi sunt Pelagiani, in altero errarunt Predestinati. Proinde utrumque ut scopulum caueant, his illos uerbis admonet in epistola XLuII: Non declinetis, ait, in  dexteram, neque in sinistram. Hoc est, non sic defendatis liberum arbitrium, ut ei bona opera sine Dei gratia tribuatis, quod Pelagianorum fuit: nec sic defendatis gratiam, ut quasi de illa securi, mala opera diligatis, quod non horruerunt Predestinati. Predestinatorum ergo, quanquam, ut obseruat Hincmarus, nondum hoc illis nomen erat, prima hec initia fuerunt in monachis Adrumetinis. De quibus etsi post certissimum Augustini testimonium alia querere sit superuacaneum, alterum tamen, quod ultro succurrit, non abnuente, ut reor, Augustino, subiiciam. Est enim hominis et moribus illi et doctrina uiteque societate coniunctissimi, Euodii episcopi Uzalensis, cuius note sunt epistole aliquot inter Augustinianas, et cuius esse librum de Fide contra Manicheos qui Augustino tribui uulgo solet, ex Corbeiensi et ex aliis codicibus didicimus. Is igitur de Adrumetino quem dicimus tumultu certior factus, ad ualentinum eumdem eiusque monachos epistolam pariter scripsit, in qua, S. Augustini sensu uel exemplo, et de libero arbitrio sentire quid  debeant breuiter insinuat, et de maiorum scriptis admonet, ut que non intelligunt non facile reprehendant. Honorabiles, inquit, fratres retulerunt nobis quia nescio que ibi questiones inter uos nate sunt de libero arbitrio et de iustitia Dei. Laudamus quidem studium uestrum, sed nolumus esse contentiosum. Contentio enim perturbationem excitat, sed studium pietatem requirit. Liberi arbitrii plenissimum affectum habuit homo primo procreatus, Adam dico. Sed ubi sauciatum est ipsum liberum arbitrium, infirmatum est. Ergo est in homine nunc liberum arbitrium, sed sauciatum. Inde dictum est: Infirmatus est in egestate uigor meus, et lumen oculorum meorum non est mecum . Ad hoc recuperandum missus est medicus Saluator Christus, ut saluaret quod perierat, et curaret quod uitiatum fuerat. Et post alia: Legant ergo sancti Dei maiorum dicta, sicut iam dixi, qui habent diuini muneris pium affectum; et quando non intelligunt, non cito reprehendant, sed orent ut intelligant. Mitto cetera, que habentur in codice S.  Maximini Treuirensis, non indigna luce omnia, nisi quod parum emendata. Sed ad rem nostram hec satis. Nunc uero, cum Predestinatorum heresim deprehensam in monachis illis reprehensamque ab Augustino animaduerterimus, quis falli eos non uideat,  qui hanc ipsam S. Augustini doctrinam fuisse contendunt, et cum male intellectum ab his librum suum ipsemet testetur, bene intellectum affirmare non dubitant? Hec autem in Africa gesta, deinceps que in Gallia.



CAPUT II. Predestinatorum heresi apud Gallos emergente, Prosper et Hilarius S. Augustini opem per litteras implorant.

Qui enim motus in Africa fuerant, iidem mox in Gallia haud paulo grauiores ac diuturniores exorti sunt, anno Christi, ut coniectura est 429, ob eamdem Augustini de absoluta Dei predestinatione sententiam: quam plerique, atque in his pietate doctrinaque prestantes non pauci, Massilie aliisque in locis, magnopere auersabantur, tum quod noua, ut aiebant, et insolens uideretur, tum quod fouende firmandeque Predestinatorum heresi que iam tum gliscere ceperat in Gallia, exposita in speciem et obnoxia. Hec enim  Prospero et Hilario precipue causa fuit cur ad Augustinum dandas litteras putarint, ut eius in re perplexa consilium opemque implorarent. Quod illa in primis demonstrant que Prosper ex aduersantium persona opponi et obiectari solita, commemorat. Hoc autem propositum, inquit, uocationis Dei, quo ante mundi initium, uel in ipsa conditione generis humani, eligendorum et reiiciendorum dicitur facta discretio, et secundum quod placuit Creatori, alii uasa honoris, alii uasa contumelie sunt creati, et lapsis curam resurgendi adimere, et sanctis occasionem teporis afferre; eo quod in utramque partem superfluus labor sit, si neque reiectus ulla industria possit intrare, neque electus ulla negligentia possit excidere. Quoquo enim modo se egerint, non posse aliud erga eos quam Deus definiuit accidere; et sub incerta spe cursum non posse esse constantem, cum si aliud habeat predestinantis electio, cassa sit adnitentis intentio. Remoueri itaque omnem industriam, tollique uirtutes, et sub hoc predestinationis nomine fatalem quamdam induci necessitatem. Que omnia  cum ad Predestinatorum placita, quorum illi auctorem haberi uolebant Augustinum, manifesto pertineant, de his nimirum sermonem fuisse perspicuum est, nec aberrasse Hincmarum, cum Predestinatorum heresim excitatam in Gallia, per Prosperum et Hilarium innotuisse Augustino, librosque de Predestinatione sanctorum, et de Bono perseuerantie, quibus Prospero et Hilario respondit Augustinus, contra heresim eamdem editos ab eo fuisse testatus est. Quare incassum dissimulant qui Predestinatis seculo nostro ut faueant, callide rem alio transferre student, quasi turbe ille de quibus Prosper et Hilarius agunt, non ad predestinationis questionem spectent, sed ad alia de quibus post hec cum reliquiis Pelagianorum fuit controuersia. Nam futile id commentum, et Prosperi uerba que protulimus et alia quibus epistolam concludit, cum ab Augustino quid cupiat exponit, apertissime reuincunt. Tribue, inquit, Pater optime, ut que in istis questionibus obscuriora  sunt, digneris aperire. Quomodo per istam preoperantem et cooperantem gratiam liberum non impediatur arbitrium; quemadmodum per hanc predicationem propositi Dei, nemo eorum qui cohortandi sunt impediatur, nec occasionem negligentie habeant, si se predestinatos esse desperent. Qualiter diluatur quod, retractatis priorum de hac re opinionibus, pene omnium par inuenitur et una sententia, qua propositum et predestinationem Dei secundum prescientiam receperunt. Quid enim aliud his uerbis ab Augustino, totaque epistola sua Prosper efflagitat, quam ut diuine predestinationis nodos et difficultates explicet? De hac igitur agebatur, et de hac una omnes, aut pene omnes, sunt Prosperi ad Gallorum obiecta responsiones. Quod si Prosper atque Hilarius, et ceteri bonarum partium in Gallia, egre ferebant Predestinatorum dogmata, que merito exhorrebant, S. Augustino ascribi, uel ex eius libris deriuari, in eoque laborabant  ut ab Augustino discerent unde illum possent ab hac nota uindicare; quod illos iudicium de his hodie facturos credimus, si uiuerent, qui Predestinatorum heresim ab Augustini doctrina non distinguunt? Non defuit illorum uotis Augustinus, a quo binos in eam rem conscriptos libros iam diximus. Nec destitit Prosper, quandiu superstes fuit Augustinus, et postquam in celum est receptus, partes illius agere tutarique pro uiribus, singula que in eius libris carpebantur, aut non intellecta docens, aut falso imposita. Sed inualescente malo, et post mortem Augustini liberius ac periculosius grassante, ualidiora sibi ex Urbe remedia conquirenda censuit.



CAPUT III. Predestinati a Celestino papa, Prospero et Hilario suggerentibus, repressi per epistolam ad episcopos Gallie.

De Romana Prosperi et Hilarii ad Celestinum profectione,  cur suscepta, quidue in ea gestum sit, si etatis nostre Predestinatianos, eorumque ante omnes primicerium percontemur, ad debellandas Pelagianorum reliquias profectos renuntiabunt. Sic enim passim iactitant, atque ita eos loqui suscepte sue causa oportebat. Sed nos Hincmarum hic etiam malumus audire, qui Predestinatorum gratia, ut de his expostularent, adiisse, ab eoque ut nouam heresim damnaret impetrasse narrat in epistola ad Nicolaum papam, cuius ante iam facta est mentio. Ex ueteri, ait, heresi Predestinatiana, que primum in Africa et postea in Gallia, per idem tempus, quando et Nestoriana heresis est exorta, et tempore Celestini pape, ipsius auctoritate et instinctu sancti Prosperi est reuicta. Ubinam enim reuicta, aut quo tempore apud Celestinum institit Prosper, si hoc tempore negamus? Innotuisse namque Predestinatorum heresim Celestino, ab eoque improbatam fuisse et explosam, ignorare non possumus. Nescire nos non patitur Predestinati nostri quisquis est auctor, cum de pseudonymo  illorum libro quem S. Augustino affinxerant, in prefatione sua loquitur his uerbis: Tandem aliquando ad manus nostras peruenit liber, qui Augustinum mentitur in titulo, cum se hereticum ostendat in textu. Quis enim nescit Augustinum orthodoxum semper fuisse doctorem? Hunc librum aliquando sibi oblatum beatissime memorie summus pontifex Celestinus, ita exsecrationi habuit, ut eum perpetuo damnari iuberet silentio. Dicite, oro uos, cur librum exhorruit, cur Augustino indignum iudicauit, nisi ob heresim quam continebat? Nunc epistolam eius, quam, audita legatione, ad episcopos Gallie conscripsit, alium in sensum detorqueri non posse ostendamus. Quid enim scribit? Dicam compendio, et quantum ad rem nostram sufficiat: Filii nostri presentes, inquit, Prosper et Hilarius, quorum circa Deum nostrum sollicitudo laudanda est, tantum nescio quibus presbyteris illic licere, qui dissensioni Ecclesiarum student, sunt apud nos prosecuti, ut indisciplinatas questiones uocantes in medium, pertinaciter  eos dicant predicare aduersantia ueritati. Sed uestre dilectioni iustius imputamus, quando illi supra uos habent copiam disputandi. Ergo corripiantur huiusmodi. Desinat, si ita res sunt, incessere nouitas uetustatem, desinat Ecclesiarum quietem inquietudo turbare. Et post alia. Nec tamen mirari possumus, si hec erga uiuentes hi tentare nunc audent, qui nituntur etiam quiescentium fratrum memoriam dissipare. Augustinum sancte recordationis uirum, pro uita sua atque meritis, in nostra communione semper habuimus, nec unquam hunc sinistre suspicionis falsus saltem rumor aspersit. Quem tante olim scientie fuisse meminimus, ut inter magistros optimos etiam ante a meis decessoribus haberetur. Bene ergo de eo omnes in commune senserunt, utpote qui ubicunque cunctis et amori fuerit et honori. Hic ego nunc, inquam, equos iudices appello, indisciplinatas questiones in medium ab his presbyteris uocatas quas dicat Celestinus, preter illas de quibus  ad Augustinum scripserat Prosper, et de quibus idem ad Gallorum capitula responderat, quas omnes ad unam pertinuisse predestinationem significauimus? aut que porro ista nouitas uetustatem, ut ait, incessens, si ea non erat que noua et inaudita de predestinatione docentibus imputabatur? Quod denique Augustini partes suscipiens, nullo unquam sinistre suspicionis rumore aspersum, hoc est nullius insimulatum heresis fuisse testatur, quis propter Predestinatorum heresim dictum non uidet, cuius illi auctorem sibi Augustinum, et uulgo iactabant, et confictis libris mentiebantur? Sed Photium quoque patriarcham hic audiamus. Huius enim hac de re uerba sunt capite 54 Bibliothece: , , , , , , ,  . Mortuo, inquit, sancto Augustino, ceperunt quidam ex clero impium dogma statuere, ac de Augustino male loqui, eumque insectari, quasi liberi arbitrii interitum induxisset. uerum Celestinus pontifex, et pro sancto uiro, et contra heresis incentores scribens ad episcopos eius regionis, nascentem errorem compescuit. Non sum nescius hec a Photio cum iis que Pelagianorum erant commemorari. Sed de Pelagianis, quorum ut alia omittam, nouus error hoc tempore non erat, intelligi hec non posse planum est. Predestinatorum autem aduersus Augustinum propriam fuisse calumniam nemo nescit, liberum in homine arbitrium illius sententia nichil esse, liberum ab illo arbitrium penitus submoueri. Quare ad hos prorsus referenda sunt. Maneat ergo quod posuimus, de Predestinatis sermonem hic esse, illosque a Celestino, Prosperi et Hilarii impulsu, missa ad Gallie presules epistola damnatos.



CAPUT Iu. Predestinatorum heresim primus impugnat auctor Predestinati, cuius nomen in codice Remensi nullum, in Augiensi falsum expressum est.

Tacite hactenus, ac re potius quam uerbo, actam uidimus causam Predestinatorum. Quanquam enim in Africa et in Gallia uentilata et reiecta horum dogmata fuerunt, nondum tamen heresis nomen audiebatur, nec Predestinati horum sectatores uocabantur. Post hec in apertum res erupit, palamque in hereses relata, et multorum scriptis confutata, synodalibus demum decretis damnata est et oppressa. Primus in illos, ipso teste, stylum exeruit auctor Predestinati, cuius liber paucis abhinc annis in lucem prodiit ex bibliotheca S. Marie Remensis. Hos enim ille cum inter catholicos quibus immixti erant latentes deprehendisset, ac librum ab his sub Augustini nomine ad asserendam heresim falso confictum, qui apud illos instar symboli habebatur, nactus esset, integrum edidit et refutauit, premisso heresum omnium elencho,  adiectaque ad ceteras Predestinatiana, quam his uerbis describit:

Nonagesima heresis, quam in prefatione nostra diximus de nomine Augustini episcopi esse mentitam, Predestinatorum nomen accepit.

Hi electionem bonorum et recusationem malorum, Deo decernente, definiunt, non homine uel studente, uel negligente. Nolunt Dei iura uel a studentibus custodiri, uel a negligentibus uiolari.

Dicunt etiamsi uoluerit bonum facere qui ad malum predestinatus est, ad bonum peruenire non poterit: nam qui ad bonum predestinatus est, etiamsi negligat, ad bonum perducetur inuitus.

Dicunt baptismatis undam non uniuersa peccata mundare.

Dicunt: Ita antecedit gratia liberum arbitrium, ut ante accipiat homo quam petat, ante inueniat quam querat, ante ei aperiatur quam pulset.


Dicunt nullum ad Christi fidem accedere, nisi fuerit a Patre tractus inuitus, illud attendentes: Nemo uenit ad me, nisi quem Pater attraxerit .

Dicunt omnia non in re, sed ita in spe fieri, ut quod dicit Apostolus: Spes que uidetur non est spes , etiam hoc mysteriis applicent, et dicant: Ea que percipiuntur, uidentur quidem esse, sed non sunt.

Dicunt: Plus obfuit ad nocendum Adam generi humano, quam Christus in subueniendo. Nam Adam, aiunt, quod nocuit ita manet, ut hoc nec passio Christi, nec baptismatis sanctificatio possit auferre.

Tam luculento contra se testimonio perculsi et attoniti, hoc unum quo infirmarent habuerunt Predestinatiani dogmatis defensores, quod auctoris sit, ut uolunt, Semipelagiani, qua nota ceteros etiam inurunt qui huic astipulantur. Nec sentiunt homines cordati nichil hoc ad questionem nostram pertinere, in qua id unum querimus, fuerintne aliquando in hereticorum numero Predestinati. Quod etsi cum ab orthodoxis asseritur, religiosius amplectimur; non  eo tamen statim falsum est, si falsi dogmatis sint qui affirmant. Quid enim, an inter ecclesiastice historie scriptores fidem omnem abrogabimus Eusebio Cesariensi, aut Socrati et Sozomeno, propterea quod Arianus ille fuerit, hi uero Nouatiani? Quod si hos in iis historiis quas narrant non respuimus, cur Predestinati auctorem ac reliquos, tametsi ii essent quos fingunt, in re historica non recipiamus? Denique, ut nunc non dicam a labe immunes fuisse quos accusant, quid his precipue Predestinatorum causa succensent, si qui horum de Predestinatis sensus fuit, eumdem aliorum fuisse constat quos ipsi suspectos habere non possunt? Nisi forte parum orthodoxum fuisse existimant S. Augustinum, qui Adrumetinos monachos, ut dictum est, liberum in homine arbitrium negantes redarguit; aut triginta episcopos, qui ad condemnandum predestinationis errorem in Arelatensi concilio congregati sunt; aut Cesarium et socios, qui aliquos ad malum predestinari credentibus  anathema in Arausicano II dixerunt. Quod si hos reprehendere non audent, desinant auctori nostro conuiciari, ac doleant potius eius adhuc nomen, quod luce dignum erat, ignorari. Nam quod Hyginus ab Hincmaro est appellatus, error est. Hincmari quippe codex quem in editione nostra expressimus, auctoris nomen nullum habuit. Hygini uero nomen quod in primi libri fronte legitur, non auctoris, ut prefati sumus, sed unius est ex iis qui heresum catalogos contexuerunt. At in Augie diuitis exemplari, cuius antigraphum Rome postea uidimus, nomen quidem ascriptum est auctoris, sed falsi, hoc est Primasii. Neque error hic recens, sed, quod exemplaris antiquitas testatur, iam olim per critici alicuius oscitantiam natus; qui cum apud Isidorum in libro de uiris illustribus obseruasset Primasium episcopum Africanum de Heresibus libros tres edidisse ad Fortunatum episcopum, de his tribus Predestinati nostri temere auguratus, codicem illum Augiensem ita digessit, ut singulos libros Primasii ad Fortunatum  titulo prenotaret: quod absurdissimum fuit, cum toto seculo posterior sit Primasius, et diuersissimam utriusque operis rationem fuisse Isidori uerba declarent. Tertium in Dunensi Flandrorum monasterio exstare exemplar ferunt, sed sine inscriptione, ut opinor. Quare quis Predestinatum nostrum scripse rit, nichildum hactenus compertum est.



CAPUT u. Predestinatorum nomen heresis et origo in Chronico Prosperi, non Tironis Aquitani, sed alterius eiusdem nominis et etatis.

Eorum qui Predestinatianam inter hereses collocarunt secundo loco sit Prosper in Chronico Pitheano, id est, Pithei cura edito. Idemne is fuerit cum Prospero Aquitano, an alius mox uiderimus: nunc certum est idem illi nomen fuisse. Hoc enim agnoscunt uetera exemplaria, et sic appellatur a Sigeberto  Gemblacensi, ubi de sancti Martini obitu scribit. Huius ergo de Predestinatis, eorumque exordio uerba sunt: Predestinatorum heresis, que ab Augustino accepisse dicitur initium his temporibus serpere exorsa. Omnium oculis patet codex Bibliothece S. uictoris, unde Pithei prodiit editio; et cum hoc codice Parisiis item, ne externa querantur, congruit alterum exemplar, quod Antonii Oiseli olim fuit, nunc in heredum est potestate. At cur, inquiunt, pro eo quod in manuscripto legitur ab Augustino, Pitheus ab Augustini libris male intellectis edendum curauit? Equidem, si dicendum est, factum nolim. Ceterum quod uir acris iudicii, cum in Oiselino codice lectionem utramque reperisset, atque unam utriusque sciret esse sententiam, lectionem illam pretulit, que calumnie minus foret obnoxia, quid est tantopere quod reprehendant? Quasi bardum adeo et incautum Chronici huius auctorem credant fuisse, ut quam heresim ipse appellaret, eius ducem ac principem haberi uellet Augustinum. uerum hi lectionem que male ab ipsis intelligi  doceat Augustinum, ferre scilicet non possunt. Nobis uero, post Adrumetensium monachorum exemplum, fixum ratumque est, quamlibet sibi de recte intellectis S. Augustini libris blandiantur, atque illius placita et sententias fingant refingantque pro arbitrio, nunquam obtenturos, ut erroribus hunc suis, nisi falsa et uitiosa interpretatione, fauentem habeant. Sed ut ad Pithei Chronicum redeamus, quid iis dicemus qui Prosperi esse negant? Quo autem negant argumento? quia hic, inquiunt, Tiro nuncupatur. Et nesciunt qui sic ratiocinantur, Prosperi Aquitani cognomen id fuisse, Pitheumque rei haud ignarum, tametsi in codice S. uictoris quo usus est, solum Prosperi nomen erat, Tironem de suo adiecisse, quia eumdem ipsum utriusque Chronici auctorem fuisse in animum induxerat. In quo sane, quanquam egre a tanti uiri sententia discedimus, astipulantes nos potius habent qui aduersantur. Tironis enim Prosperi Chronicum hoc non fuit, sed tamen Prosperi, ut dictum  est. Nec enim cause satis apparet, cur bis idem eorumdem temporum Chronica scriberet; nec credibile, si scriberet, tam diuersa scripturum; ut non dicam que de Predestinatis ab hoc Prospero referuntur, ea in Aquitanum cadere eique conuenire non posse. Quare duo fuerunt. Duo, inquam Prosperi, eadem etate, eademque in Gallia, Chronicum ambo scripserunt, eumdemque ambo ad terminum, hoc est ad ualentiniani Aug. uIII et Anthemii consulatum, Urbemque a Genserico captam perduxerunt. Sed hoc Chronici utriusque discrimen, quod Prosper Pitheanus appendicem duntaxat Eusebio et Hieronymo uidetur adiecisse, hoc est non amplius composuisse quam quod a Pitheo in lucem est datum: Tiro autem Prosper, uictorii, Gennadii et Cassiodori testimonio, ab Adam mundique principio exorsus, ad uandalicam usque direptionem opus suum deduxerat. Chronicum hoc, ut res docet, Chronici Eusebiani, quousque cum Hieronymi supplemento porrigitur, mera est epitome: unde et epitomem Chronicorum interdum uocant,  aut excerpta ex Chronicis, quia inde Prosper omnia decerpserat: nisi quod consulum fastos quibus illi carebant, a Christi usque baptismo, suis Prosper locis inseruit, ac cetera quoque deinceps usque ad operis finem de suo contexuit. Quemadmodum autem Eusebii et Hieronymi Prosper, ita Prosperi prosecutus est historiam uictor Tononensis in Africa episcopus, appendicem inde suam ordiens, ubi Prosper in prima Chronici sui editione desierat, hoc est a Theodosii Aug. XuIII et Albini consulatu, qui Christi annus censetur 444. Nam ultra eum non processisse primam editionem, ut testis non esset uictor, qui Prosperum in hoc consulatu reliquisse docet, fidem facerent hactenus uulgata eius exemplaria, que ibidem omnia consistunt. Quare qui reliqui ad captam Urbem sunt anni undecim, altera post editione adiectos fatendum est.



CAPUT uI. Gennadii Massiliensis de Predestinatorum heresi testimonium, et Iansenii Gennadium frustra insectantis refutatio.

Prospero succedet Gennadius Massiliensis, qui licet non ante omnes scripsit, primus tamen in publicum prodiit, ex iis qui Predestinatos heresis nota confixerunt. Horum autem dogmata his uerbis complexus est. Predestinatiani sunt, qui dicunt quod Deus non omnes homines ad hoc crearit, ut omnes saluentur, sed ut multitudine hominum ornetur mundus. Quod et si generali predicatione dicat: uenite ad me, omnes qui laboratis et onerati estis, et ego reficiam uos , non tamen omnes ea uoluntate uocet, ut omnes sequantur uocem eius. Sed nec omnes qui ipso inspirante obediunt uocationi, dicunt accipere exsequendi in bono opere perseuerantiam; sed post multos labores et iustitie fructus, si non sunt de saluandorum numero, subtrahendas eis uires agendi, ne perdurent  in bono; et e contrario, illos qui predestinati sunt ad uitam eternam, etiamsi in perfidia uel in omni genere peccati longo tempore uolutentur, accepturos occasionem qua et credant in Deum, et secundum Dei preceptum uiuant, et possideant societatem iustorum. Tali definitione id docere student, quod Deus personas hominum accipiat, quod alios etiam inuitos post multa mala opera attrahat ad salutem, alios post bona reiiciat, et compellat in malum, quo pereant in eternum.

Simul ac in lucem prolatum est hoc elogium, incredibile dictu quos tumultus et quas consternationes apud nouos uetusti erroris patronos excitarit; nichil ut intentatum reliquerint quo Gennadii fidem, quia de testimonio fallere non poterant, auctoritatemque extenuarent. Quid uero tandem habent quod opponant? Si principem schole interroges, Gennadium accusat quod primus omnium Predestinatos in hereticorum album referre ausus sit. At hoc falsum est: quia ante illum retulerant, ut de aliis taceam, et Prosper et auctor Predestinati. Deinde quid culpe  est id quod uerum sit ante alios profiteri? uerum, inquiunt, non esse ostendit Isidorus, qui Gennadii librum hoc nomine improbauit et correxit. Qua de causa, inquit Iansenius, sanctus Isidorus Hispalensis episcopus, cum librum istum uidisset, atque inde plures hereses iisdem omnino uerbis descripsisset, Pelagianos a Gennadio pretermissos addidit, et Predestinatos a Gennadio positos pretermisit. Hec ille tomo I, libro uIII, cap. 23. Quam multa in paucis uerbis friuola et commentitia, que uno statim uerbo reuicta euanescunt! quia Gennadium constat librum de Heresibus nullum edidisse, sed quatuor tantummodo heresum appendicem ad S. Augustini librum adiecisse. Hincmarum audiamus haud paulo notiora sibi et ueriora narrantem in libro de Predestinatione, cap. 1: Sed et de heresibus 88, inquit, idem doctor mirificus Augustinus conscripsit, quibus nouissime heresim Pelagianorum subiunxit. Inde Gennadius Massiliensis sacerdos ualde doctus hanc Predestinatianam nonagesimam heresim  secte Pelagiane supposuit. Deinde nonagesimam primam Nestorianam ponit, sicque Eutychianam, et post hanc Timotheanam. Quanquam quid hic opus est Hincmari suffragium expetere, cum idoneos testes habeamus ueteres libros, atque in his codicem bibliothece S. uictoris Parisiensis, in quo, post finem libri S. Augustini de Heresibus subiuncta est Gennadii appendix, quam diximus, in hunc modum: Finit relatio S. Augustini episcopi de Heresibus. Hec uero que sequuntur, a sancto Gennadio Massiliensi presbytero sunt posita:

XC. Predestinatiani sunt qui dicunt, quod Deus, etc.

XCI. Nestoriani dicunt sanctam uirginem, etc.

XCII. Eutychiani dicunt Dominum Iesum, etc.

XCIII. Timotheani dicunt Filium Dei uerum quidem hominem ex uirgine Maria natum, sed non ita unam, etc.


Tum deinde: Explicit liber de Heresibus. Ut dubium non sit Gennadium ultra non processisse, et has tamen quatuor complexum esse. Quam ob rem mirari equidem satis non possum quo casu uel consilio factum sit ut in celeberrima S. Augustini Operum editione Louaninsi, cum ex codice Gemblacensi Gennadiana hec appendix, tacito licet auctoris nomine, proferretur, omissa Predestinatiana, tres tantum relique sint expresse. Porro cum ex superioribus liqueat Gennadium, etsi hoc illi fortasse in animo fuerat, librum de Heresibus re ipsa nullum scripsisse, apparet qua fide Iansenius librum qui nunquam fuit ab Isidoro dicat expilatum; quo iure Pelagianos a Gennadio, tanquam de hac heresi suspecto, non positos cauilletur, cum ab Augustino positos repeti a Gennadio non oportuerit, nec Gennadio cause quidquam fuerit cur Pelagianam heresim commemorare cunctaretur, qui Pelagium ipsum in illustrium Ecclesie scriptorum Catalogo heresiarcham non dissimulanter appellarat . Quam futili demum atque  inani diuinatione Predestinatianos ab Isidoro quos apud Gennadium repererat pretermissos pronuntiet? Ubinam enim repererat? Non in libro de Heresibus, quem nullum ediderat. Ergo in appendice. At ne appendicem quidem uiderat. Lege et confer que de Nestorianis et de Eutychianis ab utroque sunt scripta, ne apicem quidem offendes, quem a Gennadio magnus ille tuo iudicio Gennadii emulator mutuatus sit. Cur ergo Predestinatiane inter hereses Isidorus non meminit? Quia Gennadium non legerat. Nuge itaque fallaces ac ridicule sunt iste. Que si paulo cautiores non decipient, at misere profecto Marcellinarum Priscillarumque sunt aures, que istiusmodi apud illos fabulis assuefiunt.



CAPUT uII. De Arelatensi concilio, in quo Predestinatorum heresis 30 episcoporum decreto damnata est, et de Lugdunensi a quo iterum proscripta.


Omnium que Predestinatis inflicta sunt grauius nullum uulnus fuit quam quo a triginta episcopis affecti sunt in synodo Arelatensi, atque iterum postea in Lugdunensi. Et quanquam neutrius hodie concilii acta restant , supersunt tamen ex Arelatensi nonnulla que fidem quoque astruunt Lugdunensi. Epistola nempe Fausti Reiensis episcopi ad Lucidum presbyterum e secta Predestinatorum, tum scripta, cum celebraretur Arelate concilium, sub annum, ut coniectura nostra fuit, 475. Deinde Lucidi libellus eidem oblatus concilio. Postremo Fausti eiusdem altera epistola ad Leontium Arelatensem, qui concilio prefuit. Tria hec que actorum iacturam supplere quoquomodo possunt, ordine subiiciemus. Ac primo quidem Fausti quam diximus ad Lucidum epistolam, qua illum hortatur, ut errores suos reuocet, futurum alioqui denuntians ut a concilio damnetur. Sic ergo se habet.


Epistola Fausti Reiensis ad Lucidum Predestinatianum, ut errores suos reuocet.


Domino deuinctissimo et mihi speciali affectu uenerando ac suscipiendo fratri Lucido presbytero Faustus.

Grandis caritas est parum cauti fratris errorem per Dei auxilium et gratiam magis uelle curare, quam, sicut summi antistites meditantur, ab unitate suspendere. Quid possum de hoc sensu, sicut ais, cum unanimitate tua per litteras loqui, cum te presens multa et blanda et humili collocutione nunquam potuerim ad uiam ueritatis attrahere? Loquentes ergo de Dei gratia et obedientia hominis, id omnimodo statuere  debemus, ut neque proni in sinistram, neque importuni in dexteram, regia magis gradiamur uia. Illud autem uenerationem tuam dixisse miratus sum, quod nullus unquam sub religiosa professione contra catholicam fidem uel scripserit, uel predicauerit, cum plurimi multiplices et profanos errores suos etiam scriptorum monumentis crediderint inserendos, qui tamen Christiano nomine gloriabantur. Breuiter ergo dicam, quantum cum absente loqui possum, quid sentire cum catholica Ecclesia debeas. Id est, ut cum gratia Domini operationem baptizati famuli semper adiungas, et eum qui predestinationem excluso labore hominis asserit, cum Pelagii dogmate detesteris.

Anathema ergo illi qui inter reliquas Pelagii impietates  hominem sine peccato nasci, et per solum laborem posse saluari damnanda presumptione contenderit, et qui eum sine gratia Dei liberari posse crediderit. Item

Anathema illi qui hominem cum fideli confessione solemniter baptizatum, et asserentem catholicam fidem, et postmodum per diuersa mundi huius oblectamenta et tentamenta prolapsum, in Adam et originali peccato periisse asseruerit. Item

Anathema illi qui per Dei prescientiam in mortem deprimi hominem dixerit. Item

Anathema illi qui dixerit illum qui periit non accepisse ut saluus esse posset, id est, de baptizato, uel de illius etatis pagano, qui credere potuit et noluit. Item


Anathema illi qui dixerit quod uas contumelie non possit assurgere ut sit uas in honorem. Item

Anathema illi qui dixerit quod Christus non pro omnibus mortuus sit, nec omnes homines saluos esse uelit.

Cum autem ad nos in Christi nomine ueneris, aut cum a sanctis sacerdotibus euocatus fueris, tunc opportuna, si Dominus iusserit, locis suis testimonia proferemus, quibus et que catholica sunt manifestentur, et que catholicis contraria destruantur. Nos autem per illuminationem Christi ueraciter et confidenter asserimus, et eum qui periit per culpam, saluum esse potuisse per gratiam, si gratie ipsi famuli laboris obedientiam non negasset; et eum qui per gratiam ad bone consummationis metas seruitio  obsequente peruenit, cadere per desidiam, et perire potuisse per culpam. Nos ergo per medium Christo duce gradientes, post gratiam sine qua nichil sumus, laborem officiose seruitutis asserimus. Sed omnimodo arrogantiam et presumptionem laboris excludimus; ut totis uiribus desudantes, ne gratia in nobis euacuetur, quidquid de manu Domini susceperimus, donum pronuntiamus esse, non pretium. Scientes laboris ipsius fructum officii rem esse, non meriti; cum euangelista dicentes: Serui inutiles sumus, quod debuimus facere fecimus . Hec que strictim pro epistole breuitate memorata sunt, aut recipere se, aut respuere unanimitas tua recurrente sermone respondeat. Ceterum qui hanc ueritatis  mensuram gratia precedente et conatu assurgente non sequitur, dignus erit qui a sacris liminibus arceatur. Ego tamen indiuiduam bonitatem tuam toto sincere benignitatis amplexu in uia retinens, intra matris Ecclesie gremium permanere repudiato hoc errore desidero. Qui si cito respuatur, ignorantia fuisse uidebitur, blasphemia uero reputabitur, si pertinaciter defendatur. Grauem namque in auctorem retorquemus inuidiam, si dicamus quod ei possibilitatem capessende salutis noluerit dare qui periit, ei duntaxat qui capere iam posset arbitrii libertatem, cum minime negare possimus quod mandati preuaricatorem in iudicii sui examinatione damnabit. Qui enim non est obnoxius de suscepto, nescio quomodo reus possit esse de perdito; ac sic peccantes in Deum  cuius in primis asseruimus gratiam, in postremis eius uidebimur impugnare iustitiam. Huius autem epistole exemplar mecum retineo, in conuentu sanctorum antistitum, si ita necesse fuerit, proferendum. Quam si suscipiendam putauerit fraternitas tua, aut subscriptam manu propria mox remittat, aut sequentibus scriptis omnino se improbasse respondeat. Quod si eam subscriptam, ut dixi, transmittere nolueris, aperte adhuc te in errore persistere ipso silentio comprobabis; ac proinde iam necessitatem mihi facies ad personam tuam publicis conuentibus exponendam. Et ideo secundum hec que a me sunt directa rescribe, utrum ea remotis circuitionibus, aut agnoscas aut respuas. Et alia manu, Faustus exemplar epistole mee relegi et subscripsi.


Hec enim uera et germana epistole est subscriptio, unicum auctoris nomen preferens, quod solum pariter et Hincmarus, et ueteres optimi quique libri representant. Altera autem, uulgatis hactenus editionibus, que Auxanii aliorumque cum Fausto nouem episcoporum nomina subnotat, etsi ueterum quorumdam codicum suffragio non caret, spuria tamen est haud dubie et aliena. Que et in errorem nonnullos induxit, ut ab Arelatensi concilio uel a Lugdunensi subscriptam Fausti epistolam crederent; et aduersariis nostris calumnie ansam prebuit, ut nos concilii nomen huic uni Fausti epistole dicerent tribuere: quod est falsissimum. Hac igitur Fausti epistola excitatus Lucidus ad se rediit, et quod diu cunctatus fuerat, errorem agnouit, atque ex concilii sententia retractauit libellum illi offerens huiusmodi:


Exemplar libelli Lucidi presbyteri pristinos errores reuocantis


Dominis beatissimis et in Christo reuerentissimis Patribus, Leontio, Eufronio, Fonteio, uiuentio, Mamerto, Patienti, ueriano, Auxanio, Fausto, Paulo, Megethio, Greco, Eutropio, Leontio, Claudio, Marcello, Croco, Basilio, Claudio, Ursicino, Pretextato, Pragmatio, Theoplasto, Leontio, uiuentio [a 1Kb] , Iuliano, Amicali, Ioanni, Opilioni et Licinio episcopis Lucidus presbyter.

Correptio uestra salus publica, et sententia uestra medicina est. Unde et ego summum remedium duco, ut preteritos errores accusando excusem, et salutifera confessione me diluam. Proinde iuxta predicandi  recentia statuta concilii, damno uobiscum sensum illum qui dicit humane obedientie laborem diuine gratie non esse iungendum; qui dicit post primi hominis lapsum ex toto arbitrium uoluntatis exstinctum; qui dicit quod Christus Dominus et Saluator noster mortem non pro omnium salute susceperit; qui dicit quod prescientia Dei hominem uiolenter compellat ad mortem, uel quod cum Dei pereant uoluntate qui pereunt; qui dicit quod post acceptum legitime baptismum in Adam moriatur quicunque deliquerit; qui dicit alios deputatos ad mortem, alios ad uitam predestinatos; qui dicit ab Adam usque ad Christum nullos ex gentibus per primam Dei gratiam, id est, per legem nature, in aduentum Christi fuisse saluatos, et quod liberum arbitrium in primo parente perdiderint;  qui dicit patriarchas ac prophetas, uel summos quosque sanctorum, etiam ante redemptionis tempora intra paradisum deguisse. Hec omnia, quasi impia et sacrilegiis repleta condemno. Ita autem assero gratiam Dei, ut adnisum hominis et conatum gratie semper adiungam, et libertatem uoluntatis humane non exstinctam, sed attenuatam et infirmatam esse pronuntiem, et periclitari eum qui saluus est, et eum qui periit potuisse saluari. Christum etiam Deum et Saluatorem, quantum pertinet ad diuitias bonitatis sue, pretium mortis pro omnibus obtulisse, et quia nullum perire uelit qui est saluator omnium, maxime fidelium, diues in omnibus qui inuocant illum. Et quia in tantis rebus conscientie satisfaciendum, memini me ante dixisse  quod Christus pro his tantum quos credituros presciuit aduenisset, sententias Dominicas sequens, quibus ait: Filius hominis non uenit ministrari, sed ministrare, et animam suam redemptionem dare pro multis. Et illud: Hic est calix sanguinis mei noui Testamenti qui pro multis effundetur in remissionem peccatorum. uel illud Apostoli: Sicut statutum est hominibus mori, ita et Christus semel oblatus est ad multorum exhaurienda peccata. Nunc uero, sacrorum testimoniorum auctoritate, que abunde per spatia diuinarum inueniuntur Scripturarum, ex seniorum doctrina ratione patefacta, libens fateor Christum etiam pro perditis aduenisse, quia eodem nolente perierunt. Neque enim fas est, circa eos solum qui uidentur esse saluati, immense diuitias bonitatis ac  beneficia diuina concludi. Nam si Christum his tantum remedia attulisse dicimus qui redempti sunt, uidebimur absoluere non redemptos, quos pro redemptione contempta constat esse puniendos. Assero etiam, per rationem et ordinem seculorum, alios lege gratie, alios lege Moysi, alios lege nature quam Deus in omnium cordibus scripsit, in spe aduentus Christi fuisse saluatos; tamen ab initio mundi, ab originali nexu, nisi intercessione sacri sanguinis non absolutos. Profiteor etiam eternos ignes et infernales flammas factis capitalibus preparatas: quia perseuerantes humanas culpas merito sequitur diuina sententia,  quam iuste incurrunt qui hec non toto corde crediderint. Orate pro me, domini sancti et apostolici Patres. Lucidus presbyter hanc epistolam meam manu propria subscripsi, et que in ea astruuntur assero, et que sunt damnata damno.

Ex hac Lucidi ad synodum Arelatensem epistola, non triginta solum episcoporum, qui in ea fuerunt, nomina didicimus, sed dogmatum etiam capita que sanxerunt contra Predestinatos. Restat quam tertio loco statuimus, Fausti episcopi ad Leontium Arelatensem epistola, seu prefatio librorum eius de Gratia et libero Arbitrio: que et synodum hanc aduersus Predestinatos coactam docet fuisse, et Fausti libros, Leontii ac synodi mandato, ad ea que synodus protulerat digerenda et explicanda compositos; quibus proinde titulum Faustus prefixit, qui Predestinatos eorumque errores designat his uerbis: Professio fidei contra eos qui dum per solam Dei uoluntatem alios  dicunt ad uitam trahi, alios in mortem deprimi, hinc fatum cum gentibus asserunt, inde liberum arbitrium cum Manicheis negant. Prefationis igitur hoc est exordium:


Domino beatissimo et reuerentissimo Leontio pape Faustus.

Quod pro sollicitudine pastorali, beate Pater Leonti in condemnando predestinationis errore concilium summorum antistitum congregastis, uniuersis Galliarum Ecclesiis contulistis. Quod uero ad ordinanda que collatione publica doctissime protulistis, operam infirmis humeris curamque mandastis, parum sancte existimationi uestre consuluistis, et me iudicio caritatis, uos periculo electionis onerastis. His autem uerbis clauditur. In quo quidem opusculo, post Arelatensis  concilii subscriptionem, nouis erroribus deprehensis, adiici aliqua synodus Lugdunensis exegit.

Ex his perspicuum est trium illorum que ad concilium Arelatense attinere dicebamus, Fausti ad Lucidum epistolam inchoato iam concilio scriptam esse, Lucidi libellum durante adhuc concilio porrectum, Fausti uero libros cum prefatione sua post concilii finem exaratos.



CAPUT uIII. De Fausto Reiensi eiusque libris de Gratia et libero Arbitrio, deque nota qua inuri a quibusdam solent, quid sentiendum.

Admonet hoc loco studium ueritatis, amorque innocentie, ut Fausti Reiensis uicem doleamus, sanctoque  et clari nominis antistiti reuerentiam qua fas est deprecemur. Quis enim egre non ferat Faustum illum qui in admiratione omnibus etate sua fuit et honore, quem doctrine salutaris singularisque uirum Sidonius , doctorem eximium, pastorem egregium Ruricius appellabat, quem adhuc abbatem Hilarius Arelatensis ita honorauit, ut inter se ac Theodorum et Maximum episcopos medium locaret, episcopum uero et episcopi college omnes reueriti sunt, et Hilarus pontifex dignum censuit qui in synodo Romana secum una presideret; Faustum hunc, inquam, quis equo animo ferat, librorum nunc istorum nomine, quod Predestinatorum in his errores ex synodi sententia refellerit, uexari passim a multis traducique tanquam hereticum? Idque auctore, quod dissimulare non possunt, ac duce Ioanne Maxentio, Scyta monacho, ex eorum numero qui Eutychis heresim clam fouentes, synodum Chalcedonensem  aduersus Hormisdam eiusque legatos occultis artibus impetebant. Hic enim est Maxentius, qui Constantinopoli, annis post Arelatense concilium amplius quadraginta, de Fausti libris turbas primus excitauit, hereticos illos esse clamitans; cum alii contra, quorum princeps Possessor episcopus Africanus, esse docerent orthodoxos; cumque a Possessore de his libris consultus Hormisda mitius quam pro Maxentii uoto respondisset, sic homo amens efferatus est, ut Hormisdam quoque ipsum incesseret, atque hereticum dicere non dubitaret. Nec uero hic illius sociorumque odia conquieuerunt. Quin et episcopos Africe in Sardinia exsules in Faustum acuere conati, hos etiam eius libros per Fulgentium refutandos in Sardiniam miserunt. Difficile uidelicet non erat ab Afris id sperare, apud quos nata, ut dictum est, Predestinatorum heresis, in multorum adhuc mentibus herebat; qui uero ab hac labe immunes erant, sic tamen affecti erant plerique, ut quecunque contra Predestinatos dicerentur, ea perinde ac si Augustinum  peterent suspecta et odiosa haberent omnia. Quid enim aliud uehementius urgebant, qui Fausti libris infesti erant, quam quod Petrus diaconus ceterique cum eo in epistola sua criminantur, contra predestinationis illos sententiam scriptos esse? Quid hoc autem ad Augustinum? Nam contra predestinationis sententiam scriptos a se Faustus non abnuebat; sed contra illam duntaxat que uel fatum asserat, uel liberum arbitrium neget: quorum utrumque ab Augustini sensu abhorrere, nec inficias ierint ipsi, et utrumque Augustino per calumniam imponi solere testis est Prosper in epistola ad Rufinum. Callidum preterea et subdolum Fausti sermonem aiunt fuisse, Pelagiane prauitati consentientem, detectum conuictumque a Fulgentio, ab Auito et ab aliis. Quid hic aptius ueriusque pro Fausto responderi queat, quam solemne illud Fausti ipsius, NON ITA EST? Etenim quos in eius scriptis dolos deprehenderit Fulgentius, et quo pacto profundam illius quam exprobrant calliditatem libris suis septem detexerit, diuinare, cum  hi non exstent, non possimus. Auitum uiennensem in aliis Fausti libris scimus aliqua non laudasse; contra hos uero libros an quidquam scripserit, quod existimasse Ado uidetur, incertum est. Maxentii porro in Faustum obiectiones fallaces ac minime sinceras multorum iudicio habitas quis nescit, nec cause quidquam esse cur illum de Fausto potius audianius quam Gennadium uel Possessorem, quorum alter opus egregium, alter catholicos libros istos pronuntiauit? Quin et hac etate nostra non desunt, et proximo ante seculo non defuerunt, uiri doctissimi exactique iudicii, qui in illorum irent sententiam, atque in his, ne plures commemorem, clarissima Louaniensis Academie duo lumina, Ioannes Driedo et Ruardus Tapper, qui Faustum ambo, nec sine honore, catholicum Ecclesie doctorem nominant. Non quod, opinor, ea in Fausti libris non animaduerterent, in quibus nature nostre ad fidei initium et alia plus aliquanto tribuere uisus est quam par erat; sed quod  hec que ab illo tunc scribebantur, quando ita loqui fas fuit, eiusmodi non esse intelligebant, propter que catholici nominis iacturam fieri oporteret. Quid enim alioqui futurum tot Patribus, tum Grecis, tum Latinis, quorum par sit ratio? quid Augustino ipsi, qui de sanctorum Predestinatione scribens eadem se olim de ortu fidei sensisse confessus est ? Nam aut eadem cum Fausto tabella damnandi sunt, aut que illos absoluet, eadem Faustum absolui necesse erit, aut discrimen ostendi. Que cum ita sint, uideant nunc quo se adigant ex eui nostri theologis ii qui cum Maxentio Maxentiique emulo Gothescalco, Faustum hereticis accensere non extimescunt: ac pro ea quam ueritati sanctoque antistiti debent reuerentia, si de Fausti libris decernendum est, ne supra sedem apostolicam, Gelasiumque et Hormisdam sapere uelint, quibus satis fuit non prime illos auctoritatis, hoc est apocryphos dicere, non hereticos.



CAPUT IX. De synodo Arausicana II, in qua Predestinatorum quoque heresis damnata est.

Inter eos qui Prosperi exemplo, post eius excessum, diuine gratie partes susceperunt in Gallia, princeps fuit Cesarius Arelatensis antistes, sancti Augustini non doctrine modo studiosissimus, uerum etiam persone: adeo ut pre Augustini amore, morti uicinus, extremum uite diem proximum illi qui ultimus Augustino fuerat sibi contingere optaret, quod obtinuit. In hanc ergo curam enixius incumbens, ad illorum errores exstirpandos se conuertit, qui reliquie Pelagianorum a Prospero dicti, Semipelagianorum postea nomen in scholis theologorum sortiti sunt. Qui etsi Pelagiani prorsus non erant, eisque prorsus aduersabantur, libero tamen arbitrio plus equo indulgentes, de gratia et libero arbitrio, ex superioribus conciliis sedisque apostolice responsis, atque ex diuersis S. Augustini Operibus, sententias ad hos  reuincendos uel informandos idoneas, conuocatis per dedicande basilice occasionem uicinis episcopis optimatibusque, comprobandas obtulit, manuque ab eis subscribendas curauit. Hec nimirum illa est synodus Arausicana posterior, anno Christi 529 celebrata: quam fortuito licet aliaque de causa coactam, Ecclesia sic probauit, ut precipuam apud omnes auctoritatem obtineat. Quanquam enim Cesarii de gratia doctrine qui obsisterent diuerse sententie complures non deerant, irriti tamen et inanes omnium conatus fuere, Bonifacio pontifice, ut Cyprianus in Cesarii uita docet , Cesarii et synodi huius decreta confirmante. Sic enim ille narrat: Et multi quidem emuli surrexerunt, qui eius resisterent doctrine de gratia. Sed o felicitas emulanda! Etenim susurris et mala interpretatione quorumdam oboritur in Galliarum partibus contra predicationem hominis Dei frustra sinistra suspicio. Ob hoc antisti es Christi ultra Isaram consistentes caritatis amore collecti in ualentina ciuitate conueniunt. Ubi etiam beatus Cesarius,  infirmitatis solite causa, sicut disposuerat properare non potuit. Misit tamen prestantissimos uiros de episcopis, cum presbyteris et diaconibus. Inter quos etiam sanctus Cyprianus Tolonensis antistes magnus et clarus enituit, omnia que dicebat de diuinis utique Scripturis firmans, et de antiquissimis Patrum institutionibus probans, nichil per se in diuinis profectibus quemquam arripere posse, nisi fuerit primitus Dei gratia preueniente uocatus. Sed dum suam iustitiam querebant statuere, iustitie Dei non erant subiecti, non reminiscentes Dominum dixisse: Sine me nichil potestis facere . Et: Nemo habet quidquam, nisi illi datum fuerit desuper . Et apostolum Paulum: Gratia Dei sum id quod sum . Et alium: Omne datum optimum desursum est . Et prophetam: Gratiam et gloriam dabit Dominus . Et quod tunc uere liberum homo resumet arbitrium, cum fuerit Christi liberatione redemptus, sub qua absolutione ualeat consequi perfectionis effectum.  Quorum intentionibus homo Dei dedit ueram et euidentem ex traditione apostolica rationem. Nam bone memorie Bonifacius Romane Ecclesie papa, eadem colluctatione cognita, calcata in entione iurgantium, prosecutionem S. Cesarii apostolica auctoritate firmauit. Ita, donante Christo, paulatim Ecclesiarum antistites receperunt quod optauerat diabolus repentina animositate cessare. Ceterum in hac ipsa synodo que tota ex Augustini placitis conflata est, damnati sunt etiam et anathemate percussi Predestinati, ut stuporem uel hinc suum sentiant ii qui Augustini sententiam a Predestinatiana heresi non secernunt. Aliquos uero, synodi uerba sunt, cap. 25, ad malum diuina potestate predestinatos esse non solum non credimus, sed etiam, si qui sunt qui tantum malum credere uolunt, cum omni detestatione illis anathema dicimus. At quorsum, inquies, tam alieno, ut apparet, loco, cum de Polagianorum reliquiis agitur, perstricti etiam  Predestinati? Ideo, ni fallor, quod quemadmodum Predestinati, cum oppugnabantur, inuidiam aduersariis, quasi Pelagium saperent, solebant concitare; ita uicissim Semipelagiani, cum urgebantur, Predestinatorum heresis suspicionem in eos mouere qui urgebant. Quare synodus, ut hanc a se suspicionem amoliatur, quod teterrimum heresis illorum caput fuit, exsecratur; de quo et auctor Predestinati his uerbis: Dicunt: Etiam si uoluerit bonum facere qui ad malum predestinatus est, ad bonum peruenire non poterit. Atque ita inter synodos que Predestinatorum heresim damnarunt, Arausicana quoque merito et sine controuersia numeranda est.



CAPUT X. Predestinatorum error de libero arbitrio tunc quoque in Italia confutatus ab Ennodio Ticinensi.

Etsi Predestinatos extra Galliam persequi animus non erat, inuitat tamen occasio ut in proximam Cisalpinam  tantisper digrediamur. Paucis namque annis ante synodum Arausicanam uiuere desiit Ennodius episcopus Ticinensis, cuius exstat inter ceteras, libro II, epistola ad Constantium: in qua tacito nomine quemdam refellit, qui asserebat liberum arbitrium homini deteriorem tantum in partem datum. Predestinatorum hic error erat, quem in ipso heresis ortu in monachis Adrumetinis, ut dictum est, reprehenderat Augustinus in libro de Correptione et Gratia, liberum et ad bonum et ad malum faciendum habere nos docens. Quod ipsum quia scire pariter fuseque in ea quam dixi epistola probat et confirmat Ennodius, locum integrum hoc loco inserendum putaui. Ergo, inquit, ut scriptione testamini, inuentus est homo qui seruos Christi, quemadmodum ipse promisit esse faciendum, sub hac occasione cribraret, asserens de arbitrii libertate in una tantum parte que deterior est, eligendi datam esse licentiam. O schismaticam propositionem, que iuxta Apocalypsim scriptas habet in  fronte blasphemias ! Que ista est libertas si ualet edisserat, ubi hoc datur solum uelle quod puniat; aut quare electionem nominet, ubi unam tantum partem asserit fuisse concessam. Quod si ueritate subsisteret, locum diuina iudicia non haberent. Quid enim boni a nobis Deus noster recte quereret, qui appetentiam eius de uoluntate subtraxerat? Sed iuxta Apostolum: Nunquid iniquus est Deus? absit . Inter homines a recti discordat affectu, qui a subiectis exigit quod in potestate non tribuit: hoc de Deo qua conscientia sentiatur aduertite. Ubi est illud Apostoli clamantis, et pro arbitrii libertate testantis: uelle adiacet mihi, perficere autem non inuenio ? Quid est aliud nisi dicere: Noui dextrum iter eligere; sed nisi ingredientem iuuerit gratia superna, lassabor. Nemo dubitat, nemo condemnat quod, auctore gratie prestante, et ipse equitatis diuinitus callis aperitur. Dux enim bonorum et precessor est gratia, quando multiplici ad requiem inuitamur hortatu, quando nobis dicitur: uenite, filii, audite me .  uenite, benedicti Patris mei, possidete paratum uobis regnum . Ubi ego sum, ibi erit et minister meus . Sed nisi talibus monitis, et uoluntas nostra que libera est, et labor prestet obsequium, ad periculum et gehennam, non imperio aliquo, sed sponte deuoluimur. Itaque aut premium deuotio, aut penam contemptus operatur. Alioqui non erit iusta retributio, que aut per supplicia refertur necessitate peccantibus, aut bonam mercedem offert operi ad quod trahuntur inuiti. Ergo debemus gratie, quod occultis itineribus, nisi resistamus, sapor nobis uitalis infunditur; nostre tamen electionis est quod beneficia monstrata sectamur. uia enim scelerum non imperatrix nostra legitur esse, sed famula, cum de peccatis dicitur: Sub te erit appetitus eorum . Quid enim sibi uult uniuersa prophete quasi sertis redimita elocutio: Noli emulari inter malignantes . Nolite confidere in principibus . Nolite fleri sicut equus et mulus ? Et Apostolus: Nolite fieri serui hominum . Toties NOLI in superna admonitione quid respicit, si aliud uelle non licuit? Deinde quamuis in persona Christi, tamen pro arbitrii astipulatur eiusdem prophete nobis libertate testimonium: Ut facerem uoluntatem tuam, Deus meus, uolui . Et alibi: uoluntarie sacrificabo tibi . Et: uota mea Domino reddam . Et iterum: uouete et reddite . Illud autem beati Apostoli quo se muniri credit exemplum nobiscum facit, si que sequuntur aduertit, cum inimicus arrogantie dixit: Gratia Dei sum quod sum . Mox enim, ne sic fugax glorie mederetur, ut longo interuallo a ueritate descisceret, sapiens architectus adiunxit: Abundantius omnibus laboraui, et gratia Dei in me egena non fuit ; quod dixisse est: Christus in me quem digne aut abundanter remuneraretur, inuenit. Non enim pauper est diuina gratia, sed meritorum nostrorum putatur quadam macie aut exilitate tenuari. Que  tunc non suis estimatur meatibus fluere, quando de eius cursibus ariditatis nostre uena nichil recipit. O si epistolaris pateretur angustia sacrorum uoluminum arcana reserari! Sed timeo ne qui nullam poterit Deo inspirante in fide nostra inuenire calumniam, de pagine prolixitate causetur. Quid illud qua mente suscipit: Ecce aquam et ignem, ad quod uis porrige manum ? Quid alia, que copiosus assertor ipse replicasti? Credo more aspidis clausa, ut aiunt, aure transiuit. uideo quo se toxica Libyce pestis extendant. Arenosus coluber non hec sola habet perniciosa que reserat, ad estimationem occultorum facinorum ferenda sunt que fatetur. uult enim ad illud pertingere, neminem suo uitio aut negligentia perire, si homo utriusque boni et mali potestate concessa priuatur. Hos tantum iactat potuisse saluari, sine labore ullo, sine mandatorum amicitia, quos peregrinantes a merito fauor tantum celestis eripuit. Proinde, quod in ipsum referatur, illos periisse intelligit, quos gratia noluit  diuina liberare.



CAPUT XI. Predestinatiana heresis in Gallia per Gothescalcum renouata, et a Rabano atque Hincmaro in duabus synodis iterum oppressa.

Trecentis amplius annis conticuerat in Gallia Predestinatorum heresis, cum iterum Caroli Calui seculo excitata est a Gothescalco presbytero. Monachus hic fuit Orbacensis in Suessionica diecesi. Qui, relicto monasterio, in Italiam transgressus, cum peruerse doctrine semina in agro ueronensi spargeret, binis a Rabano epistolis que nuper edite sunt, est confutatus: una ad Notingum ueronensem episcopum, altera ad Eberardum eiusdem ore comitem, in qua de Gothescalco inter cetera hec leguntur: Diuulgatum, inquit, in istis partibus constat, quemdam sciolum, nomine Gothescalcum, apud uos manere, qui  dogmatizat quod predestinatio Dei omnem hominem ita constringit, ut etiam si quis uelit saluus fieri, et pro hoc fide recta atque bonis operibus certet ut ad uitam eternam per Dei gratiam ueniat, frustra et incassum laboret, si non est predestinatus ad uitam. Quasi Deus predestinatione sua cogat homines interire, qui auctor est salutis nostre, non perditionis. Et iam hinc multos in desperationem suimet hec secta perduxit; ita ut dicant: Quid mihi necesse est pro salute mea et uita eterna laborare; quia si bonum fecero, et predestinatus ad uitam non sum, nichil mihi prodest; si autem ego malum egero, nichil mihi obest, quia predestinatio Dei me facit ad uitam eternam peruenire. Ex Italia in Germaniam profectus, Rabano eidem libellum erroris sui obtulit, ab eoque et ab episcopis Germanie damnatus est, et ad metropolim Remensem remissus, in concilio Moguntino anni 848. Synodice uero que damnationis sententiam continet, hoc est exemplum:


Reuerentissimo fratri consacerdoti Hincmaro archiepiscopo Rabanus seruus Christi et seruorum eius in Domino salutem.

Notum sit dilectioni uestre quod quidam gyrouagus monachus, nomine Gothescalc, qui se asserit sacerdotem in uestra parochia ordinatum, de Italia uenit ad nos Moguntiam, nouas superstitiones et noxiam doctrinam de predestinatione Dei introducens, et populos in errorem mittens; dicens quod predestinatio Dei sicut in bono sit, ita et in malo; et tales sint in mundo quidam qui, propter predestinationem Dei qua eos cogat in mortem ire, non possint ab errore et peccato se corrigere: quasi Deus eos fecisset ab initio incorrigibiles esse, et pene obnoxios in interitum ire. Hanc opinionem nuper in synodo apud  Moguntiam habita ab eo audientes, et incorrigibilem eum reperientes, annuente atque iubente piissimo rege nostro Hludouico, decreuimus eum cum perniciosa sua doctrina damnatum mittere ad uos, quatenus eum retineatis in uestra parochia unde primum inordinate recessit, et non sinatis eum amplius errorem docere et seducere populum: quia iam multos seductos, ut audiui, habet, et minus deuotos erga suam salutem, qui dicunt: Quid mihi proderit laborare in seruitio Dei? quia si predestinatus sum ad mortem, nunquam illam euadam; si autem male egero, et predestinatus sum ad uitam, sine ulla dubitatione ad eternam requiem uado. Hec ergo paucis uobis scripsimus, intimantes qualem eius doctrinam reperimus. uos etiam ualebitis de ore eius quid sentit plenius  audire, et quid inde agendum sit iuste decernere. Dominus omnipotens sanctitatem uestram bene ualentem et pro nobis orantem in eternum conseruare dignetur.

Inde subsecuta est synodus altera contra Gothescalcum in Carisiaco palatio habita, in qua iterum auditus, damnatusque iterum est ab episcopis, et prolata in eum sententia huiusmodi:


Ecclesiastica sententia in pertinacissimum Gothescalcum, propter incorrigibilem obstinationem illius, in synodo apud Carisiacum habita a duodecim episcopis ecclesiastico rigore prolata.

Frater Gothescalc, sacrosanctum sacerdotalis mysterii officium quod irregulariter usurpasti, et in cunctis  moribus ac prauis actibus atque peruersis doctrinis eo hactenus abuti non pertimuisti, iudicio Spiritus sancti cuius gratie munus est sacerdotale officium, per uirtutem sanguinis Domini nostri Iesu Christi, noueris tibi esse, si quo modo suscepisti, sublatum, et ne ulterius eo fungi presumas penitus interdictum. Insuper, quia et ecclesiastica et ciuilia negotia, contra propositum et nomen monachi, conturbare contemnens iura ecclesiastica presumpsisti, durissimis uerberibus te castigari, et secundum ecclesiasticas regulas ergastulo retrudi auctoritate episcopali decernimus; et ut de cetero doctrinale tibi officium usurpare non presumas, perpetuum silentium ori tuo uirtute eterni uerbi imponimus.


In eadem quoque synodo, aut in eodem certe loco, constituta sunt quatuor capitula, totidem Gothescalci capitulis, que ad stabiliendam heresim suam condiderat, opposita. Quod uero silentium illi est a synodo impositum, cum eo conuenit quod Rabanus priuatim de eodem Gothescalco suadebat scribens ad Hincmarum. Ego autem, quantum presumo, inquit, admoneo ut has contentiones in populo Christiano fieri prohibeatis, et ipsum Gothescalcum, huius erroris auctorem, nec scribendo nec loquendo ultra multis nocere permittatis. Miror enim prudentiam uestram, quod istum noxium uirum, hoc est Gothescalcum, qui in omnibus uituperabilis inuentus est, qui nec monachi uotum, nec sacri ordinis uitam, sed neque predicando officium legitime obseruauit, scribere aliquid permisistis. In quo officio magis nocere potuit, quam uiua uoce loquendo. Unde etiam in plurimis locis, ut audiui, sui ueneni poculo non paucos inebriauit, et in erroris insaniam uertit.



CAPUT XII. Lugdunensem Ecclesiam, synodumque ualentinam, in causa Gothescalci Predestinatorum erroribus minime suffragari.

Mouet quosdam, cum Gothescalci causam a Lugdunensi Ecclesia susceptam, duabusque synodis que illum Moguntie et Carisiaci damnarant, duas ex aduerso, ualentinam et Lingonensem, oppositas eique fauentes uident. Ac merito sane mouerentur, si fauor hic ad Predestinatorum usque patrocinium heresisque defensionem pertineret. Sed aliter res habet. Utcunque enim in aliis fortasse dissideant, in eo tamen conspirant, quod utrique hostes sunt Predestinatorum. Et quanquam quatuor Hincmari capitulis, quibus quatuor Gothescalci capitula eliserat, contraria quatuor synodus ualentina opposuerit, atque hec ipsa synodi ualentine capitula, in synodo Lingonica post hec confirmata, et in Tullensi apud Saponarias oblata et relecta, cum ad Hincmarum peruenissent, accurate ab eodem confutata fuerint, suaque ipsius  que illi oppugnabant, constabilita; nusquam tamen in tam uaria et ancipiti contentione dissimulatum a Lugdunensibus, ueterum Predestinatorum errores quos Hincmarus in Gothescalco reprehendebat, sibi pariter probari aut placere non posse. Errores hi duo erant precipue: quorum alter predestinationem ipsam spectabat, alter arbitrii libertatem. Predestinatos quippe a Deo reprobos ad interitum docebat Gothescalcus; falso id dici contendebat Hincmarus: et cur ita sentiret, causam exponens in operis sui  capite 15. ueteres, aiebat, Predestinatiani reproborum predestinationem ad interitum confitentur, quos sicut dicunt a Deo predestinatos ad interitum, ita etiam ad peccatum. Hoc moderni Predestinatiani colore mutant, sed odoris et saporis intelligentia redolent. Dicunt enim: Predestinauit Deus reprobos ad interitum, non ad peccatum, cum non nisi per peccatum perueniri ualeat ad interitum. Ideo ergo predestinatos ad interitum dici non probabat, quia,  hoc posito, consequens arbitrabatur ut etiam ad peccatum predestinati crederentur, qui error fuerat ueterum Predestinatorum. ualentine porro synodi auctores, etsi, quia id consequi non censebant, predestinari ad mortem impios cum Gothescalco dicere non refugerent, predestinationem tamen ad peccatum quam inducebant Predestinatiani, sic exhorrebant, ut Arausicanam synodum secuti , anathema in eos pronuntient qui ad malum predestinari a Deo quemquam credunt.


Quin et eadem rursus Ecclesia Lugdunensis, eiusque antistes Remigius, in libro de tribus epistolis, Hincmari contra Gothescalcum epistole respondens, etsi quod ille de predestinatis ad interitum dixerat molliorem in partem interpretari studet, necessitatem tamen male agendi, predestinationemque ad peccatum, quam Predestinatiani docebant, et quam non abs re Gothescalco imputabat Hincmarus, respuit pariter penitusque auersatur. Si qui sunt, inquit , qui ex hoc scandalizari uideantur, tanquam per istud predestinationis uerbum necessitas male agendi cuiquam imposita esse significetur, instruendi potius fuerunt quod Deus neminem predestinet ad peccatum, sed ad luendum supplicium pro peccato, nec ista predestinatione aliquem cogat ad male agendum. Ex quibus liquet Lugdunenses, quod ad hoc caput attinet, Predestinatorum erroribus haudquaquam suffragari. De altero, quod liberum arbitrium labefactat, an fatebimur suffragatos? At illi usque adeo huic etiam errori non fauent, ut illum detestentur, et in Gothescalcum  cadere potuisse non credant. Sic enim ratiocinantur. Additur, inquiunt , in illa epistola dixisse illum miserabilem monachum, quod postquam primus homo libero arbitrio cecidit, nemo nostrum ad bene agendum, sed tantum ad male agendum libero potest uti abitrio: quod est utique non solum mirabile et inauditum, sed, quantum nobis uidetur, etiam incredibile ut homo inter fideles et a fidelibus nutritus et eruditus, et in ecclesiasticorum Patrum scriptis non parum exercitatus, hoc dicere uel sentire potuerit, quod post primi hominis lapsum nemo fidelium ad bene agendum libero possit uti arbitrio, sed tantum ad male agendum. Tanquam in nobis non sit liberum arbitrium nisi ad malum; ad bonum autem sola in nobis Dei gratia absque libero arbitrio operetur. Si enim dixisset generaliter: Nemo hominum, et addidisset, sine Dei gratia, et ita subiungeret, libero bene uti potest arbitrio, esset catholicus sensus, et catholica omnino assertio. Cum autem dixisse arguitur, quod nemo nostrum, id est fidelium,  nisi tantummodo ad male agendum uti possit arbitrio; quid aliud tali dicto et tali nouitatis presumptione asseritur, nisi quod humane mentis arbitrium, quod ante peccatum ad uerum bonum amandum et desiderandum et fruendum erat liberum, ita primo homine peccante uitiatum sit et perierit, ut deinceps tantummodo ad malum remanserit in homine liberum arbitrium; ad bonum uero agendum, siue habendum, nullum sit hominis liberum arbitrium, sed tantum diuine gratie donum? Quod genus erroris, nec apud hereticos, nec apud quemquam catholicum nos cognouisse uel audisse meminimus: ita ut etiam de isto hoc nobis, ut iam diximus, incredibile uideatur. Qui tanta uerborum copia, per tot ambages et circuitus, errorem hunc exaggerant, et tam studiose hunc refellunt, eos ne credat quisquam patronos illius aut defensores uideri uoluisse? Cumque in explicanda de libero arbitrio catholica doctrina id ipsum illi tradant quod Hincmarus; quis non intelligit in hac illos altercatione, seu Ebonis Gratianopolitani priuato in Hincmarum odio incitatos,  seu alia re quapiam adductos, redarguendi Hincmari tuendique Gothescalci causas quesiisse potius et captasse quam re ipsa nactos esse; incassum ut proinde operam nunc ponant qui, collatis et oppositis inter se Lugdunensium et Rabani uel Hincmari assertionibus, id enituntur, ut Predestinatorum errores quos Hincmarus in Gothescalco notat, male ab eo reprehensos, et a Lugdunensibus pro catholicis dogmatibus habitos ac defensos fuisse, nobis persuadeant?




ANNO DOMINI CCCCLXX.
MAMERTUS CLAUDIANUS PRESBYTER uIENNENSIS.





GALLANDII PROLEGOMENON DE MAMERTO CLAUDIANO.



I. Mamertum Claudianum, siue ut aliis placet, Claudianum Ecdicium Mamertum, domo uiennensem fuisse arguit Baluzius  ex ipsius Claudiani litteris ad Sapaudum, ubi hec leguntur  : Admonitus quoque sis oportet uiennensis urbis nobilitatis antique, cuius tu ciuis et doctor non otio duplex debitum solues, a quo bifariam queritur uel patribus respondere uel patrie. Monasticum institutum uirente in euo primum professus, ut scribit Sidonius in eius epitaphio  , postea presbyter fuit uiennensis sub sancto Mamerto episcopo eius fratre natu maiore, illiusque strenuus adiutor eodem Sidonio teste. Mamertus presul, inquit  , suspiciebat Claudianum granditer, habens in eo consiliarium in iudiciis, uicarium in ecclesiis..... in lectionibus comitem, in expositionibus interpretem, etc.  Hinc proinde in ipsius Claudiani epitaphio Sidoniane epistole modo citate subiecto dicitur antistes in ordine secundo. Scilicet, Sirmondo interprete, Mamertum fratrem episcopum plurimis in rebus ita subleuabat, ut quamuis presbyter tantum esset, episcopus ipse quodammodo uideretur. Atque hec quidem postrema Sidonii uerba minus recte animaduersa, in causa fortasse fuerint cur Gennadius Claudianum nostrum episcopum appellarit  : nisi mauis cum aliis corruptum esse illum Gennadii locum, quippe qui postea eum presbyterum uocet  . Quem tamen errorem deinceps errauit Trithemius  : et, quod mireris, etiam Canisius  ; licet a Baronio edoctus  quem laudat, ab eo sibi cauere potuisset, Ceterum claruit Claudianus inclinante seculo u. Constat  enim ipsum tres libros de Statu anime de quibus mox uerba faciemus, circa annum CCCCLXX nuncupasse Sidonio patricio, nondum ad Aruernensem episcopatum euecto. Supremum autem diem clausisse uidetur anno CCCCLXXIII aut CCCCLXXIu, quo uiennam profectus idem Sidonius, cum Claudianum e uiuis sublatum comperisset, super unanimi fratris ossa, ut ipsemet testatur  , lugubre carmen conscripsit. De utraque uero temporis notatione uiri eruditissimi consulendi  .


II. Porro qualis quantusque fuerit Claudianus, siue illius mores siue ingenium spectes, luculenter nos edocet laudatus Sidonius. Et primum quidem  : »Quis, ait, competenti preconio illum extollat? quod conditionis humane per omnia memor, clericos opere, sermone populares, exhortatione merentes, destitutos solatio, captiuos pretio, ieiunos cibo, nudos operimento consolabatur. Pariter et super his plura replicare superforaneum statuo. Nam merita sua quibus diuitem conscientiam censu pauperatus locupletauit, spe future retributionis celare plus studuit.« Hec ille pauca de Claudiani pietate. Cuius preterea ingenium suspiciens, ambigit  , num quispiam ei par surrecturus sit. »uir siquidem, inquit, fuit prouidus, prudens, doctus, eloquens, acer, et hominum  eui, loci, populi sui ingeniosissimus, quique indesinenter salua religione philosopharetur.« Et post pauca: »Deus bone, ait, quid erat illud, quoties sola consultationis gratia conueniebamus? Quam ille omnibus statim non dubitans, non fastidiens aperiebat? uoluptuosissimum reputans, si forte oborta quarumpiam questionum insolubilitate labyrinthica, scientie sue thesauri euentilarentur... Quis enim uirum super abditis consuleret inuitus, a cuius disputationis communione ne idiotarum quidem imperitorumque sciscitatio repudiaretur?« Hec summatim de Claudiani doctrina ex Sidonio descripsimus, qui tamen in eius laudes cum hic tum alibi latius excurrit.

III. Iam uero inter florentissimi huius ingenii litterarum monimenta que superant , eminent de statu anime libri tres contra Faustum Reiensem conscripti. Etenim hic presul epistolam uulgauit bipartitam, ex qua Gennadius duos distinctos libellos facit  . In parte nimirum priore Arianos et Macedonianos refellit: in posteriore autem pugnat aduersus eos qui dicunt in creaturis aliquid esse incorporeum. Et posterior quidem epistole Faustiniane pars comparet in Patrum bibliothecis, Claudiani libris eo nomine  premissa quod illam impugnandam sibi sumpserit presbyter noster uiennensis. Integram uero eamdem epistolam primus edidit Canisius  , ex quo deinceps in bibliothecas Patrum Parisiensem  et Lugdunensem  transiit. Sed ut ad Mamertum redeamus, tres eius libros contra Faustum elucubratos eximiis preconiis passim laudat Aruernorum episcopus, ex quibus hec tantum seligimus  : »Librum, inquit, de Statu anime tribus uoluminibus illustrem, Mamertus Claudianus, peritissimus Christianorum philosophus et quorumlibet primus eruditorum, totis sectate philosophie membris, artibus partibusque comere et excolere curauit, nouem quas uocant Musas, disciplinas aperiens esse, non feminas. Namque in paginis eius uigilax lector inueniet ueriora nomina  Camenarum, que propriam de se sibi pariunt nuncupationem. Illic enim et grammatica diuidit, et oratoria declamat, et arithmetica numerat, et geometria metitur, et musica ponderat, et dialectica disputat, et astrologia prenoscit, et architectonica struit, et metrica modulatur.« Hec ille. At longe cumulatissimis laudibus eosdem libros auget ipsemet Aruernensis antistes in litteris auctori Claudiano inscriptis, quas infra duabus aliis epistolis presbyteri nostri uiennensis intextas reperies. Et iure quidem tantis laudibus effertur Claudianus; quippe qui scilicet, inquit magnus Baronius  , una cum theologicis facultatibus, ceteris quoque scientiis polleret: ut plane ueritatis assertorem, non autem adulatorem Sidonium fuisse cognoscas.


Iu. Unum tamen hic adnotare fortasse iuuerit: Claudianum nimirum in ea fuisse sententia  , constare angelum et corpore et spiritu, precipua inter creaturas dignitate formato. Quem ad locum hec aduertit Huetius  : »Mamertum sua uidetur fefellisse ratio: nam uitalem ipsum spiritum uel incorporeum esse dicet, uel corporeum: si incorporeum esse uelit, quare non totam itidem Angeli naturam pro incorporea admittat, causa non est: si corporeum; ut nullum corpus ex eius sententia sponte sua uiuere potest: ergo alio spiritu excitante uiuescat necesse est. Eadem porro de tertio illo spiritu, atque item de quarto, et sic in infinitum recurret questio.« Hactenus u. C. Eiusdem quoque Mamerti de Angelorum corporibus placita perstringuntur in Brasichellano  Indice librorum expurgandorum  . Ceterum haud paucos ex antiquis Patribus in eamdem opinionem declinasse compertum habemus. Qua de re preter laudatum Huetium, Muratorium item adire  haud pigeat, ubi quid de questione, utrum Angeli corporei an incorporei sint, credendum inquirit  .

u. Horum autem trium Claudiani librorum editionem prelo consignauimus, quam Andreas Schottus post collationem a Ioanne Wowerio cum membranis Plantinianis institutam recensuit, exegitque cum ad exemplar anno 1520 Basilee studio Petri Mosellani uulgatum e Cellensi Germanie bibliotheca, tum in primis ad uetustiorem codicem Tornacensem bibliothece Benedictinorum ad sanctum Martinum: quo munere perfunctus loca prope innumerabilia sibi fuisse restituta profitetur. »Lutetie enim, inquit, bis terue ita opera typographica eum auctorem in Patrum ueterum Bibliotheca deformarunt, nichil ut sanum integrumue in horrido illo dicendi genere  legi posset aut intelligi, nedum ad cognoscendum subtilia illa inuitarent.« Huiusmodi uero Schotti editio primum prodiit anno 1618, in bibliotheca Patrum Coloniensi, repetita deinceps in Lugdunensi anno 1677. Cum uero nobis haud esset in promptu editio Coloniensis, Lugdunensi usi sumus  : quam tamen pluribus in locis male habitam cum ea contulimus que occurrit siue in bibliotheca PP. Parisiensi  , siue in Orthodoxographis  . Hinc factum ut non solum complura typographica menda fuerint sublata, uerum etiam multa integritati restituta, ut inita comparatione ac ex notulis subiectis compertum fiet. Preterea longiora capita, quo facilior lectio procederet, in sectiones distinximus. Sed illud in primis commodi accessit, quod ex eadem Parisiensi bibliotheca   commentariolum desumpsimus Sidonio ab eodem Claudiano inscriptum, atque ad idem argumentum de Statu anime respiciens. Mirari uero subit eiusmodi commentariolum in editione Lugdunensi fuisse omissum , cum tamen utraque Orthodoxographa cum Heroldi, tum Grynei anno 1555 et 1569 typis Basileensibus euulgata illud exhibeant, ad que propterea exemplaria nostrum diligenter exegimus.

uI. Iam uero tres de statu anime libros excipiunt due Mamerti Claudiani epistole. Et altera quidem ad Sidonium, cui ea quoque subiicitur qua idem Sidonius Claudiano respondet: altera uero ad Sapaudum rhetorem uiennensem; ad quem scribens ipsemet Sidonius  , eum ita laudat, ut Quintiliano et Palladio summis rhetoribus  comparare haud uereatur. Hanc autem elegantissimam Claudiani epistolam primus ex archiuo regio Parisiensi e tenebris eruit Baluzius  , sed nonnullis in locis minus emendatam, ut ad paginarum limbum  innuimus. Ceterum de Sapaudo plura erudite obseruata uideas apud Historie litterarie Gallice auctores  . His porro duabus epistolis carmen subdidimus, Pange lingua gloriosi prelium certaminis, cuius idem Sidonius in litteris ad ipsum Claudianum meminisse uidetur his uerbis  : Iam uero de hymno tuo si percunctere quid sentiam, commaticus est, copiosus, dulcis, elatus et quoslibet lyricos dithyrambos amenitate petica et historica ueritate supereminet..... Excrescit amplitudo proloquii angustias regulares, et tanquam paruo auro grandis gemma uix capitur, etc. Ad quem locum Sirmondus: »Annotarat, inquit, scholiastes quidam hymnum significari cuius initium est, Pange lingua gloriosi prelium certaminis. Et quidem stylum redolet cultiorem, quam Fortunati esse  soleat, cui tamen illum tribuunt antiqui etiam scriptores et codices. In eum preterea scite cadunt omnia  que laudantur a Sidonio. Scriptus est uersibus trochaicis, quibus inserti aliquando pyrrichii numeri. Commaticus est, crebris aptisque commatiis incisus, sententiis non interruptis, sed molliter cum uersu cadentibus. Denique Claudiano carmen hoc uindicat non solum uetus scholiastes quem dixi, uerum etiam Gennadius, non quidem ut editus est, sed prout in codice cenobii S. Michelis de Tumba uulgatis auctior in Claudiani mentione legitur his uerbis: Scripsit et alia nonnulla, inter que et hymnum de passione Domini, cuius principium est, Pange lingua gloriosi. Fuit autem frater Mamerti uiennensis episcopi.« Hec ille. Alia quidem pemata plerique recentiorum Claudiano attribuunt: que tamen siue Damasum papam, siue Paulinum Nolanum auctorem agnoscunt; quemadmodum  post Tillemontium  , Historie Gallice litterarie scriptores eruditi liquido euincunt  .





MAMERTI CLAUDIANI PRESBYTERI uIENNENSIS DE STATU ANIMAE LIBRI TRES. 



Prefatio.

PRAEFECTORIO PATRICIO, DOCTISSIMO ET OPTIMO uIRO C. SOLLIO SIDONIO CLAUDIANUS SAL.
[a 1Kb] 

Editionem libellorum quos de anime Statu condidi, reticendi cautus et loquendi pensus arbiter, mihi imperasti. Fas fuit memet doctissimi atque amantissimi uel peritie cedere, uel credere amicitie. Sed, ut tute egregie compertum tenes, multi hoc idem mihi, et idem ipsi tecum magni admodum uiri negotium dedere, quod egomet haud temere suscepissem, nisi id spernere periculosius, quam agere laboriosius iudicassem. Quanquam pro uirili parte meum quoque fuerit, uel non admonitum, prout posse subest, asserere ueritatem. Scripsi igitur pauca hec, ueluti quedam rationum semina: que studiosus quisque, si non otiose capessat, ut ego arbitror, multa exinde deriuare poterit: que etsi angustis emanantia uenulis, in magnos tamen amnes longiore  procursu exuberabunt. Ego uero et fraudatus [b 1Kb] temporis, et occupatus animi, satis habui, quantum ad negotii preeminentiam spectat, quam succinctim atque uti digito, uel denotare uitanda, uel ostendere sequenda. Sane opusculum illud sine auctore proditum,  et usquequaque perquiritatum, toto agmine sui in aciem eductum, et conserta nobiscum manu congressum, uiceritne, cesseritue, tu potissime disertorum ferto sententiam. Sed ut quisque lecturus e prefatione percipiat styli nostri seriem:

Primus liber in sui primordio breuiter astruit, impassibilem diuinitatem nulli prorsus affectui subiacere. Post, de anime statu uarium cum aduersario luctamen alternat. Ab hinc itidem ad erudiendum in ea que sunt obscuriora, lectorem, quippiam ex geometricis et arithmeticis atque etiam ex dialecticis, et nonnullis prout interfuit usui, philosophomenon regulis, modeste ac moderate, et quam potuit parciter prelibauit, habita identidem cum aduersa parte congressione: sicque adiectis nostris aliquot sine alienorum  interpolamento, finem liber accepit.

Secundus post principium, de mensura, numero et pondere non otiose, et ut autumo, non infructuose dissertat: ubi si cognitor adsit intentus, sub adminiculo pietatis per differentium creaturarum gradus,  ad usque nonnullam creatricis omnium Trinitatis, si non iam felicitate contemplande, certe robustius credende perueniet firmitatem. Post hinc totus usque ad metam sui, liber testibus utitur.

Tertius aliquantulum in sui primordio argumentatur. Post, saucios ex aduersa acie palantes insequitur. Demum uero nec aspernatur pacem, nec conflictum metuit aduersantis ignoti. En legisti eruditissime  uirorum quod lectitabis: tu modo faxis, uti memineris, non absque cura tui prodire oportere, quod publicari iubes. Neque ego de negotii pondere, sed de actionis leuitate dubitauerim. Proinde consilium tuum asserito et defensitato: quoniam si in his secus aliquid ego [a 1Kb] conscriptionis periclitabor; tu editionis. uale, et uige bonis uiribus, ueteris reparator eloquentie.



LIBER PRIMUS.



CAPUT I.  De opinionibus imperitorum et peruicaci in defensionibus pertinacia.

Magnum in genere humano, Solli Sidoni, frater amantissime, multorum uitium est arrogans imperitia, et peruicax in defendendis perperam presumptis opinionibus pertinacia. Nam plerique mortalium aut per sensus corporis corporearum rerum haustis imaginibus, ueluti quibusdam rerum umbris, obtutum mentis illudunt, aut tenellis adhuc infantie quondam sue persuasionibus in senectute puerascunt. Si qua illis dicendi copia est, neglectis rerum causis, rationis animam spernunt, et uerborum corpora diligunt. Cumque duplici ad ueritatem ueniatur uia, ut aut preiudicate auctoritati credulitatem subdamus, aut ad scientiam ratiocinatione tendamus; nichil quod  uel auctoritas iubeat, uel ratio suadeat, potissimum ducentes, spreta paucitate doctorum, illudunt imperitos, que maxima turba est. Sed et ipsi ab eisdem quos fallunt, reciproca illusione falluntur. Laudantur namque, falsoque laudantibus credunt; quo mentis sanitas maxime periclitatur. Accedit ad hoc etiam lacessentis semper liuoris intentio, inuidentis animi crimen et pena. Nam si quid ab his quos iniquo lacessunt odio, ad utilitatem publicam ueri prodatur, diuersum protinus astruunt, etsi idem sentiant. Ac sic inexhausto firmatoque odio, cum his quos sibi odisse institutum est, nequaquam metuunt ueritatis fecisse iacturam. Oderunt igitur proximum, oderunt et Deum. Atque in his duobus preceptorum omnium totiusque legis spreta plenitudine, non mirandum  est, si uel de Deo uel de homine probe non sentiant, qui utrumque a se odio mediante longinquant. Sed istuc eorumdem quanquam plectibili uitio moueor, exilius tamen; quia etsi maliuolentie in alios tela moliuntur, ipsi magis propriis transfixi ictibus, uulnera que inferre conantur, excipiunt: namque odiorum stimulis, eorumdem prius puniuntur auctores. Illud multo maximum, et longe periculosius crimen est: quod catholice sanitati opiniones inimicas stulte concipiunt, uane proferunt, superbe astruunt, cum temeritate scribunt, cum praua intentione defendunt. Et quoniam humanitus per imprudentiam lapsi sunt, eligunt audacie sue culpam peruicaci obstinatione defendere, ne uideantur potuisse peccare. Ita enim palam sententias suas astruunt, ut clam nichilominus mussitantes, blandimentis lenocinantibus, ignaros  rerum sedulo precentur, ut sue potissimum sententie acquiescant, sibimet assentiantur: illud ueri plenum, illud esse salutiferum, quod ipsi doceant, etiam delirando confirmant. Si auctoritatem queras, subiiciunt istiusmodi causarum secreta adiri nequaquam posse, nisi subtilissima rerum indagatrice ratione. Si eamdem in articulo reposcas, adiiciunt auctoritati potius oportere concedi, neque naufragosum propter argumentorum latentes quosdam scopulos pelagus disputationis intrare. Ita auctoritate rationem, ut auctoritatem obiectu rationis eludunt, et utroque horum ad id utuntur, ut neutro utantur. At si eosdem paulo strictius arctum disputationis includat, aiunt quosdam esse sanctorum, quibus huiuscemodi sit facillimum soluere questiones; se ab aliena magis  auctoritate pendere; illud se maxime, quod alius sanxerit esse secuturos. Hec quis ferat, ulloque ferri pacto posse iudicet, hominum quempiam et inficiari scientiam, et uindicare doctrinam? Cogitata sua, si discussor absit, astruere; si adsit, operire? At, inquis, quorsum sermo progreditur? Ego uero longiuscule quam uolui prefatus sum, dum presumentium piget tedetque. Nuper etenim offendi quosdam, qui chartulam quamdam oppido studiose lectitabant. Et quia mortalium generi mos est noui operis agnitione pellici, ad id percipiendum sedulo animum intenderant: hoc idem mihi ac si cognitu necessarium ultro ingerentibus, inspicere plane non abnui.



CAPUT II.  Se in librum sine auctore incidisse.

Prima opusculi facies de ingenito genitoque Deo sublimissime questionis uix foribus oberrans, non parum catholicam pre se ferebat, et si longe impari disputatione sententiam: ita penes me ratiocinandi leuitatem grauis causa pensauit. Ubi legendi progressu reliquum lectionis accessi, animaduerti quibusdam circumlocutionibus id impendio molientem asserere opelle ipsius auctorem, ut Diuinitas passibilis crederetur. Percontor de nomine: nec responso nec scripto proditur. Cepi, fateor, talis equidem pagine stylum oppido ferre suspectum, et ut in eis solemus locis, que uel humoris assidui subterluuione cedentia, uel leui prono lubrica, uel cauo pendula, uel sudibus aspera sunt, suspenso uestigio iter incognitum  potius tentare quam currere; donec tertie, ut illic est, partem questionis ingredior. Hic iam non exploranda, sed explodenda sententia nequaquam pensi sermonis apparuit: satis sedulo efficere cupiens, si quo pacto queat, ut anima corpus esse uideatur. Nulla igitur argumentandi uirtute, nulla iubente lege, nulla persuadente ratione, in hoc nequidquam uidelicet negotio tritus sermo finitur. Ac mihi primum querere cordi est, quidnam rationis exstiterit, ut tantas initurus causas, deque tam sublimibus locuturus, sciri uitauerit. Si bene conscius disputas, cur nomen occultas? si agnosci metuis, cur opus prodis? ne dicam, cur ista conscribis? An malorum super hoc forsitan exempla sectaris? Sed uideo prophetas, euangelistas, apostolos, post etiam authenticorum  [a 1Kb] plurimorum tractatores, sua propriis uoluminibus nomina prenotasse: alios etiam operum suorum propriis uocabulis inchoasse principia, ut est illud: Petrus apostolus Christi, et Paulus; nec non alii atque alii fundatores Ecclesie atque eruditores: uidelicet precauenda fore nouerant apocryphorum uana uel noxia. Sed ne sic quidem fallacium temerariorum uitari figmenta potuerunt. Hinc est quod pleraque Pauli, multorumque sanctorum uocabulis prenotata, sanitas [b 1Kb] catholice Ecclesie nostre non recipit, quia non lenocinio nominis operis meritum pensat, sed auctorem sibi styli ueritate conciliat. Enimuero illud quod ista pagina propalatur, eiusdemque auctor occulitur, euidens facit indicium, eumdem, scilicet a quo sit composita, fuisse damnatum. Nemo enim  studet occultari, nisi qui formidat agnosci. Ego tamen satis mirari nequeo, cur in eodem uitande noxe non fuerit studium, in quo supprimendi nominis potuit esse iudicium.



CAPUT III. Quod Diuinitas impassibilis nulli prorsus affectui subiaceat.

I. Sed ad propositum reuertentes, ipsa prefati operis uerba ponamus: ad illum uidelicet cui talia destinat, quem perinde atque se celatum esse studuit, sic ait: Queris a me quomodo iuxta substantiam Dei in epistola quadam dictum sit. Et hic, nec cuius, nec ad quem, nec de quo epistola foret indicatum uoluit. Continuatque de Deo: Nil sensit patientis sensus, sed compatientis affectu. Subiunxit:  Istud nec philosophos ignorasse: quia, inquit, in homine diuerse actiones, id est, iustitia, misericordia, sanctitas, res accidentes sunt; et ideo affectus uocantur. Deus uero his non passibiliter afficitur. O non passibiliter! o afficitur! Quo afficitur, si non patitur? Cur tam celer est memoria tua ad obliuionem eorum etiam que ipse protuleris? Iustitiam et misericordiam, quia in homine accidentie sint, affectus esse dixisti. Ergo si in homine, quia accidentie sunt, affectus sunt; in Deo quia accidentie non sunt, affectus non sunt. Non ergo sensit compatientis affectu: in  quo quia accidentia non fuit, affectus esse non potuit. Sed adiicis, Ergo quod in homine affectus et gratia, in Deo uirtus est et natura. Et que in Deo uirtus est, cum data fuerit homini, non est uirtus. Deus enim procul dubio uirtus est; qui si immutabilis est, etiam cum se homini dederit, uirtus in homine est. Ergo quod in Deo uirtus est, et in homine uirtus est: hoc tantum differens, quod illic substantialiter, hic accessibiliter. Unde Dominus ad apostolos: Sedete, inquit, in ciuitate, quoad usque induamini uirtute ex alto . Et propheta: Diligam te, Domine, uirtus mea . Tu uero Deum in se uirtutem esse, et in homine dicis non esse. Sed talis sententie causa luce liquidior est. Sequitur scilicet, ut quem dicis affici, astruas commutari.


II. Ac mihi primum proprietas huius nominis maxime discutienda est. Affectus nempe ab eo dicitur quod aliquid afficiat. Quidquid autem afficitur, patitur. Pati uero non est nisi passibilis createque substantie. Que [c 1Kb] quoniam a summa essentia que Deus est, ut existeret, uocata de nichilo est; inter illud de quo facta, et illud a quo facta, est media: ita superioribus affici potest ut proficiat, sicut inferioribus ut deficiat. De anima quippe loquor humana. Igitur nec nichilum affici aliquo pacto potest, quia substantiam non habet: nec Deus, quia detrimenta non sentit, augmentaue non recipit. Afficiuntur autem media, sicut supra dictum est, uel pro affectu uel defectu. Enim uero quidquid afficitur, patitur, et quidquid patitur non esse Deum nemo sanorum inficias  iuerit: quia utrumque mutuo reciprocatur. Ut nec mutabile nisi passibile, nec passibile possit esse nisi mutabile. Quod autem philosophorum testimonio, misericordiam atque iustitiam et istiusmodi bonas affectiones passibilis dicit esse creature easdemque in Deo essentialiter, non accessibiliter; haud intendit animo sibi semet aduersa proferre, quia affectio accessio est. Non autem aliquid Deo accidit: igitur affectioni non subiacet. Nam quidquid afficitur, contrariis congruentibusque pariter obnoxium ambifarie subditur passioni. Quocirca si summa Diuinitas sensit compatientis affectu, etiam male passionis subiacet stimulo. Sensit, dicis; utique sentire accidens eius est, qui ante non sensit. Aeternitati autem quia passionem Christi sempiterne sciuit, ut pote quam ipsa  disposuit, passionis tempore noui nichil, quod nosset, ne dicam quod sentiret, accessit.

III. Sed quid nunc ego de affectu disseram; eumdemque impassibilem fore disputando conuincam; cum is ipse cui contradicimus, haud dubie fassus sit crucifixo homini Deum fuisse compassum. Quidnam, queso, istud est, Non sensit patientis sensu, sed sensit compatientis affectu? Quid est sensit quidue non sensit? Aut quomodo passus est, si non sensit? Nunquid si quispiam dicat, Ambulat ille, et ille coambulat, aut loquitur ille, et ille colloquitur; nonne et  colloquentem loqui, et coambulantem ambulare significat? Aut si quis aiat: Mortuus ille est, et ille commortuus; nonne utrumque mortuum fuisse confirmat? Nam qui commoritur, utique moritur. Ergo et qui compatitur, utique patitur. Passa est igitur, si compassa Diuinitas, ergo et fortassis mortua. At si istud etiam cogitatu nefas est: non ergo passus est Deus: igitur nec affectus. Ubi est nunc compatientis affectus?

Iu. Post subiicit: Quid prophetico spiritu ueterum quique sanctorum proterendis cercendisque carnaliter humanitusque sapientibus tropice prophetauerunt; inquiens scriptum: Domine, ne in ira tua arguas me . Et: Iurauit Dominus, nec eum penitebit . Ab hinc superius etiam  per philosophos accidentias Deo non obiicit, et hic per prophetas etiam uitiorum necessitates imponit. Quia res que figuraliter accipiende sunt, nisi sollicite intro inspiciantur, non ad uiuificantem spiritum peruenitur, sed in occidente littera remanetur. Sequitur scilicet, ut incontaminabilem precelse Diuinitatis essentiam passibilem fore credamus, si uaticinia prophetarum allegoricis animata secretis in littere tantum corpore cogitemus. Quia cum propheticis oraculis uel irasci uel penitere memoratur, effectus harum uidelicet passionum considerandi sunt, non affectus. Porro quia neotericus scriptor iuxta prophetice locutionis exemplum, meditatiunculas suas autumat debere pensari; non tractatorem profitetur se iste, sed uatem, cum uirginis [a 1Kb] partus ore uatum  obseruauerit, ut uaticinia reserarit. Secus igitur est ac ratio postulat, mystico prophetarum stylo texere periodos oratorias. Quo fit ut ille qui aliena expositurum se spondet, non possit exponi. Igitur aut uatum uerbis non utere, aut uaticinare. Nequaquam profecto conducit uel presenti uaticinium tempori, uel prophetica locutio tractatori. Quocirca quidquid in defensionem tui ex prophetico sermone mutuatus es, aduersatur tibi potius quam opitulatur; quia uel quesita defensio fatetur imbecillitatem, uel incongruens patrocinium non purgat errorem.

u. Intemerabilis ergo Diuinitas haudquaquam recte affici dicitur, quia effectus est ab opifice, affectus ab opere. Quando enim Deus quempiam temporaliter punit, eterno consilio ille utique patitur qui punitur.  Pateretur aliquid et Deus, si uel temporaliter cuiuspiam peccata cognosceret, uel eumdem ad exercendam iustitiam iracundia commoueret. Omne enim temporaneum mobile atque mutabile immutabilis et stans sempiternitas includit, afficiens aliqua salubriter, aliqua iudicialiter, aliqua affici sinens, ipsa ab omni affectu uel motu temporis et loci satis aliena, predita illo tantum motu qui stabilis dicitur, ex qua, et per quam, et in qua est omne quod solo tempore et ab ipsa tantum mouetur, et omne quod et per tempus et locum ab illa mouetur, non solo tantum tempore. Sed isthec alias. Nunc autem missa facientes,  que talia profecto sunt merito uel uiribus, ut eadem improbari sit iustum, impugnari non necessarium: ad testimonia illa ueniamus, que ex Apostolo in patrocinium sui mutuatus est. Ait enim: Cur dici non possit, Sensit compatientis affectu, quando Apostolus dicendum putauit: Nunquam Dominum glorie crucifixissent ? Cum sicut lux nullam sentire possit plagam uulneris, ita et auctor lucis nullam penam senserit passionis. Potest ergo dici, Sed sensit compatientis affectu? potest quidem, quia omnia licent; sed non debent, quia non omnia edificant 

uI. Risum tamen in isto comparationum ac prolocutionum tuarum genere tenere uix possum. Paulo prius astruxeras Deum desinere esse uirtutem, idcircoque  mutari; nunc itidem sententia flaccente declamas quod sicut lux nullam sentire possit plagam uulneris, ita et auctor lucis nullam penam senserit passionis. Ergo plagam lux sola non sentit. Nunquidnam terra, aut aqua, aut er cuiuspiam uulneris plagam sentit? Aut lux fortassis animata sit? Aut quodlibet corpus inanimum sentire potest? Aut corpus est ullum, quod etsi uulnus non sentit, uulnerari non possit? uulnerari igitur lux potest, etsi sentire non potest; quia sicut nox immissu luminis rumpitur, ita lux tenebris uulneratur. Unde iocundissime Asclepiades lusit peta notissimus, dicens:



Absentemque diem nox agit emula,
Quam lux cum lacero uicta fugit peplo


Quid dicis, ut lux plagam non sentit, ita Diuinitas uulnus in passione non sensit? Si ita est, uulnerari ergo potuit, etsi sentire non potuit; unumque fuit insensibilitatis, aliud corruptibilitatis. Non enim pro incorruptibilitate non doluit: si uulnerari  potuit, quia lux et insensibilis est, pariter et uulnerabilis. uide ne forsitan iste sit quem nobis opprobrandum rere, altiore prolapsus errore. Tu dicis lucem corpoream homini communem simul et pecori, eatenus, ut Deum non sentire uulnus inflictum et quomodolibet pulchrum corpus; corpus tamen summo incorporeo non assimilas, sed exequas, et in tam plectibili sententia non innocentie tantum priuilegium tibi, sed laudis arrogas. Et nos, quia similitudinem Dei, ut eius sicuti est similitudo, sic incorpoream  dicamus, extra fidem fore pronuntias. Sed hec postmodum.

uII. De affectu interim disseramus. Ergone sic crucifixus est Christus, ut summe Diuinitatis uniuerso [b 1Kb] modo intemerabilis incorruptibilitas crucifixa credatur; dicas uelim, nisi iniuriosum est. Quem post humilitatem mortis a summo Deo, id est, ipsa Trinitate exaltatum esse credi sit licitum, cui nomen quod supra omne nomen sit , fuisse collatum, illi nempe arbitror, qui obediens factus usque ad mortem propter ineffabilis humilitatis obedientiam ineffabiliter sublimatus in gloriam est Dei Patris; audebis  non fateri eumdem glorie Dominum, quem fateris hominis filium? uerum tu illo quod dictum est, Nunquam Dominum glorie crucifixissent , in id uti uoles, ut haud dubie credatur, quod ipsa Diuinitas queat affici, si potuit crucifigi. Igitur aperto proloquio manifestasti sententiam tuam. Nam cum idcirco affici Deum irreprehensibiliter te dixisse arbitreris quoniam glorie Dominum crucifixum Apostolus dicit, et crucifixum glorie Dominum sic accipi ueritas suadeat, ne Diuinitas crucifixa credatur: tu uero affici Diuinitatem obnixius argumentare, defensitandi erroris studio. Haud animaduertis penale illud quod in homine Christo persequentium scelus exercuit, ipsi inuiolabili Diuinitati inflictum fuisse te dicere. Quod si ita est, pati pro hominibus Deus, et non assumpto  potuit homine. Quia si in homine passibilis, et extra hominem potuit esse passibilis. Sed eumdem forte contendas substantie humane contagione mutatum, idcircoque post assumptum hominem factum fuisse passibilem. Non igitur incorruptibilis est Deus. Quia quidquid deteriorari potest, et corrumpi profecto potest. Sed corrumpi Diuinitas non potest, nec commutari; igitur nec pati potest.

uIII. Nunc porro superest, ut [a 1Kb] quoniam Christus homo uerus et Deus uerus, ex duplici substantia una persona, et Deus homo et homo Deus est; idem glorie Dominus, et non sit crucifixus pro inuiolabili Diuinitate, et crucifixus sit in homine pro unitate persone. Itaque miro atque incogitabili modo passus est homo Deus, et non est passa Diuinitas. Cerne nunc  igitur, in id tantum temet Apostoli testimonium uindicasse, non ut ex eodem robur sententia tua capesseret, sed ut seue sententie prauitas non lateret. Tu scilicet uelut stipulante tibi per Apostolum ueritate, affici Diuinitatem dicis; sed Apostolus crucifixum glorie Dominum in ea sui parte cogit intelligi, qua potuit crucifigi. Tibi igitur, tibi admodum soli hec relicta sententia est, ut intemerabilis atque inestimata Diuinitas flagellis cesa, clauis transfixa, lancea transfossa, doloribus affecta, morte consumpta sit; quia in uno eodem Christo [b 1Kb] credi renuit aliud subditum morti, aliud passioni. Sed premente ueritate uerba commutas, inquiens, quod quibus afficitur creata substantia, substantialiter in Deo sint, non accessibiliter. Perge sic dicere; non in te respergat  sinceritatem ueritatis ignorantia, presumptio et mendacium. Humanum est nempe delinquere: humanum est pro delicto penitere. Nemo periculosius peccauerit, quam qui peccata defendit. Namque impassibilem, nullique affectui subiacentem summe Diuinitatis essentiam, ut tute pronuntias, cum philosophis non recusas. Proinde intestinum bellum pelle ab animo. Certum tibi sit ueritatem falso, sicut essentiam nichilo, haudquaquam posse misceri. Tu autem dicis affici, quem negas pati. Si enim affectu non caret, impassibilitatis de eodem fallax professio est: Alterum alteri immodice impugnat: qui ait,  Sensit compatientis affectu, non ait, quod in passione nichil senserit. Porro tu dicis, quod Deus non afficitur passibiliter; ergo afficitur non passibiliter: quod ita est ac si quispiam dicat: Stat iste currens, dormit ille uigilans: quod utique non sinit contrariorum discrepantia. Quid igitur proficit quod adiicis, passibiliter, cum dici uerissime plenissimeque possit, non afficitur Deus? Non caret neuo suspicionis biceps ista prolocutio. Deum non dicis pati, quem dicis affici. Affectio et passio unum idemque significat. Aut utrumque sustuleris, aut in altero utrumque seruaueris. Non igitur dicendum est, Non afficitur passibiliter Deus, sed, Non afficitur Deus. Si non afficitur, non sensit compatientis affectu. Si sensit compatientis affectu, consequenter afficitur.


IX. Aio ego, Nullis afficitur diuina substantia; inquis tu, Deus non afficitur. Redeamus in gratiam. Pessumdetur e medio, qui te fortassis ignarum, quod certe patet, aut incautum respergit infamia. Sed superadiicis, et Apostolum dixisse pronuntias de Christo iam in celis posito: Habemus talem pontificem, qui possit compati infirmitatibus nostris . Et tanquam nichil hic sit pertractandum discutiendum que, satisfecisse te proposito gloriaris, transiturus ad tertiam questionem. Igitur, ut quam breuissime responsum referam, Pontifex ille, credo, est qui principaliter apud diuinitatem summe Trinitatis humani generis oblata sacrificat, peccata expiat, uota commendat. Ipse ergo uerus sacerdos est; quia si Filius Dei, secundum id quod equalis est Patri, non tam  preces fundit, quam precantes exaudit: homo potius hic intelligendus est, quem pontificem Apostolus dicens, nostrisque infirmitatibus compati pronuntians, de ipso itidem dicit: [c 1Kb] iehsu Christus, qui mortuus est, immo etiam qui et resurrexit, qui est in dextera Dei, qui etiam interpellat pro nobis . Ille ergo pontifex compatitur nobis, qui et interpellat pro nobis. Ille uero qui interpellanti annuit, ipsa Trinitas non haberet utique quem sibi interpellare necessarium foret, si pati aut affici ullatenus possit. Iamne intelligis, aduersum potius ueritatis testimonium in patrocinium falsitatis assumi? Quoniam si quid huiusmodi, sicut supra diximus, in diuinis uoluminibus inuenitur, ad unitatem persone referendum est. Quia sicut anima et corpus ex diuersa substantia unus est  homo, ita Deus et homo ex diuersa substantia unus est Christus. Ac per hoc cum sit unus ex diuersa substantia, ipse se quodammodo petit; ipse se quodammodo pro nobis exaudit. Innumera sunt que super hoc dici promptissimum sit. Sed quoniam non impendio emolienda sunt, que per se labascunt; in presentiarum de his ista sufficiant.



CAPUT Iu. De anime humane statu.

Status nunc anime humane, hoc est, imaginis diuine uocatur in dubium. Hec nempe est tertia  illa questio, qua iste necessarius meus discernendarum naturarum causas ingressus, spiritum uite corpus esse pronuntiat: astruens se super hoc preiudicate auctoritatis Patrum scita proferre; quos quidem non tam aliquid sibi perceptu mentis cognitum definisse, quam quedam opinatos fuisse commemorat. Et quia ipse, quantum loquitur, non tam probate rationi aut intemerate auctoritati, sed humane mane magis opinioni concessit; id impenso opere nititur, ut spreta auctoritate diuina, omissa quoque ratione perspicua, clausis, ut aiunt, oculis sibimet assentiamur. At quicunque de Deo ueraciter ac pie senserunt, nichil ab eo non creatum quod creari oportuerit, consequenter intelligunt. Causa enim creandarum rerum bonitas creatoris est. Qui creare  potens uniuersa que uelit, nichil bonitatis exercuisset si nichil creasset: ita semiplena benignitate usus esset, si semiplenum aliquid condidisset. Mirum autem uidetur supplemento rerum defore aliquid, si rose flosculus non existeret, et non defore si incorporea substantia non esset creata. Ne ergo non minimum aliquid, sed uel potissimum non deforet creature plenitudini, debuit incorporea quoque substantia creari. Sed ad creatoris forte referatur iniuriam, si incorporeum aliquid ac sibi simile condidisse dicatur; quia simile Deo nichil inuenitur in corpore. Sed ab ipso Deo similitudo Dei anima dicitur humane: in corpore autem nulla esse potest similitudo diuina. Incorporeum ergo erit, quod Deo sit simile; humanus uero animus ad similitudinem Dei factus  est; incorporeus igitur est animus humanus.



CAPUT u. Quod incorporeus corporeo, et illocalis locali dignitate preponitur, deque bono magno et bono summo.

I. Omne autem incorporeum corporeo, et illocale locali, et insecabile secabili, et uiuens non uiuenti in nature dignitate preponitur. Enimuero creator omnipotentissimus idemque benignissimus si substantiam omni corpore potiorem, sibique similem, non creauit quam creari debuisse iam constitit; aut noluit, aut certe non potuit. Si uoluit et non potuit, omnipotentia caruit. Si potuit et noluit , inuidit. Non autem potest uel omnipotentia non posse, uel bonitas inuidere. Creare  ergo incorporeum et potuit et uoluit; igitur et creauit. Nisi forte dicas, fieri non debuisse, quod ille potuit uelle, qui non potuit uelle, nisi quod debuit facere. Quid mihi nunc creatum non esse contendas quod creari debuisse non dubitas? Creari certe constat debuisse, quia cum creator incorporeus maximum bonum sit, et creatum incorporeum magnum bonum sit, et creatum corpus [a 1Kb] quod nisi creatum non est, aliquod bonum sit a summo Deo qui est maximum bonum: sicut creatum est corpus aliquod bonum, ita creari debuit incorporeum aliquod magnum bonum: Quia non conueniret omnipotenti  bono qui fecit omnia bona ualde , perfectionem plenitudinis rerum uel in minimis truncam facere, non dicam potissima non creare. Sed fortassis astruatur, aut incorpoream creaturam bonum non esse, aut bonum creari non oportuisse, aut quod oportuerit fieri nequiuisse. Sed summum bonum incorporeus creator est; magnum bonum incorporea creatura. Oportuit igitur a summo bono fieri magnum bonum. Et potuit omnipotens facere, quod debuit bonus uelle. Creauit ergo incorpoream substantiam, qui non facere non potuit, quod fieri debuit. Nisi forte dicatur aliquid [b 1Kb] debuisse fieri, quod ille non fecerit. Consequens ergo erit, aliquid illum fecisse, quod non debuerit.

II. Sed dices mihi: Si aliquid incorporeum creatum  est, equiparat ergo creatorem. De uero homine, hoc est, de hominis anima querimus. Non est hec equalis Deo, sed similis: itaque similis, quantum incorporea incorporeo inferior, quantum creata creatori; similis quantum intellectualis lux luci intelligibili; dissimilis quantum mutabilis creatura immutabili creatori dissimilis. Aliud namque est ueritas, aliud imago ueritatis. Sed sicut rei corporee nulla imago esse potest, nisi corpus; ita nequaquam imago incorporei inuenitur in corpore. Nam illic ubi de creatione hominis Moysi loquitur, sic ait: Et dixit Deus: Faciamus hominem ad imaginem et similitudinem nostram. Et fecit hominem ad imaginem et similitudinem suam. Ad imaginem Dei creauit eum, masculum et feminam .  Diuine istud auctoritatis oraculum, nec eloquio eludi potest, nec argumento falli, nec uirtute uinci, nec arte uitiari. Si imago Dei est humana anima, incorporei uidelicet imago est. Si incorporei imago est, incorporea utique ipsa est. At si incorporea non est, incorporei prorsus imago non est. Sed incorporei imago est, incorporea igitur est. Nam quia creata est, non est Deus. Quia imago Dei est, non est corpus.



CAPUT uI. Quod cum omne incorporeum inuisibile sit, non tamen omne corporeum uisibile sit.

I. Sed subiicis a nescio quibus quorum tamen nominum nobis notitiam subripis, sic doceri, ut alia  dicant esse incorporea, alia inuisibilia. Tremende scilicet peritie tractatores, qui usque ad hoc penetrauere secretum. Si alia incorporea sunt, alia inuisibilia, ergo incorporea non sunt inuisibilia. Postponendum est igitur incorporeum omni corporeo, quia dicit per Apostolum ueritas: Que uidentur, temporalia sunt; que autem non uidentur, eterna sunt . uerum tu creatricem creatamque substantiam ita discernis, ut alia sint incorporea, alia inuisibilia. Inuisibile igitur omne corporeum, et incorporeum omne uisibile. Istic egomet audeo sciscitari: Inuisibilisne sit Deus, anne uisibilis? Si corporeum  negas, uisibilem non recusas. Si inuisibilem dicis, corporeum confiteris. Secundum hanc ergo sententiam tuam  eternus, inuisibilis, incorporeus Deus, aut incorporeus erit et uisibilis erit, aut corporeus erit et eternus non erit. Quidam tamen cogitare ualuit, sed eloqui non ualuit. Patentium nempe causarum doctor ignarus, quem dicere nisum reor, esse quedam corporea que uideri nequeant; cum sit uniuerso incorporeo proprium, non uideri. Ac per hoc corporea quepiam inuisibilia esse posse; porro incorporea nisi inuisibilia esse non posse. Nam cum omne incorporeum inuisibile sit, non omne inuisibile incorporeum est. uox enim non uidetur et corpus est. Quanquam propter eminentiam uisus, etiam que ad  reliquos pertinent sensus, uidere dicamus, sicut sepe dicimus, uide quid sonat: cum sonus ad auditum pertineat, non ad uisum, Nec tamen ita dicimus, Audi quid lucet; quia preeminentior ceteris sensibus uisus, que inferiorum sunt, abusiue sibi uindicat, cum potestatibus eorum potentiam suam non misceat. Quocirca et uisibilia sunt omnia que sentiri quocunque sensu corporis possunt, si ad uisum cuncta referamus. Et non omnia uisibilia sunt, si unicuique sensui, quod sibi est speciale reddamus. Hinc omnia scilicet principalia corpora que dicuntur elementa, procul dubio uisibilia sunt, sicut experimur. Ex quorum metrica proportione, confectis rite dimensionibus, uegetante anima uiuens corpus efficitur. Quanquam multa sint, que animata non  sunt, et uiuere negari non possunt. Sed de his loquimur, que non solum uiuunt, sed etiam sentiunt, sicut sunt animata ratione expertia. De quibus paululum disputatione dilata, de nobis loquamur.

II. Igitur cum ex anima simus et corpore, atque ut corpus animus esse non potest, sic animus corpus esse non possit: Animus qui sentit in corpore, etsi per uisibile sentit, inuisibiliter sentit. Aliud enim est uisus, aliud oculus. Aliud auris, aliud auditus. Nares aliud, aliud odoratus. Et os aliud, aliud gustus. Nec hoc idem, manus et tactus. Igitur tactu calentia frigentiaque discernimus, ipsum uero sensum tangendi non tangimus. Nec frigus namque illic, nec calor est. Et gustatu dulcia atque amara sentimus, sed gustatum gustare non possumus. Nihil  enim uel amarum in illo uel dulce est. Naribus odores accipimus; olfactu tamen olfactum non capimus, quia nichil olet olfactus. Et auribus uoces haurimus, sed cum nichil sonet auditus, ipsum non audimus auditum. Coloratas oculis formas aspicimus, et oculis quia colorate formateque sunt, cernimus: sed uisum, quia nec coloratus nec formatus est, non uidemus si iugiter namque uideremus si luceret uisus; et audiremus semper si sonaret auditus; et perpetuo odoraremur, si fragraret olfactus; et indefessim gustaremus, si saperet gustatus; eternumque tangeremus,  si seipsum tangeret tactus. Atque ut de ceteris taceam, si gustari posset gustatus; nemo posset esse ieiunus, nec extrinsecus adhibenda forent in que semet sensus exerceret, si seipse sentiret. Aliud est ergo membrum per quod sentimus, et sensus aliud quo sentimus. [a 1Kb] Quia inter inuisibile incorporeum et corpus uisibile, est illud inuisibile corporeum, quod in nobis uisus, odoratus, gustus, auditus et tactus est: que quoniam non nisi in animato sunt corpore, ex utriusque diuersi commercio, eadem et corporea sunt et inuisibilia trahentia de corpore uisibili ut corporea sint: de incorporeo animo ut sint inuisibilia. Non igitur iuxta sententiam tuam, illud erit inuisibile, quod incorporeum non erit, tanquam incorporeo uisibile, et corporeo  inuisibile esse sit proprium: quandoquidem nichil inuisibile corporis foret, nisi uisibile illud incorporei inuisibilitas faceret. Quia in eodem, sicut supra diximus, homine et incorporeum inuisibile est anima; et inuisibile corporeum, quod de corpore uisibili inuisibiliter agit anima



CAPUT uII. Quod ex quatuor elementis constet corpus, et quomodo quinque sensibus conueniant.

I. Iam uero quecunque corporis sensibus tangimus, ita ad quosque eorum queque ex illis speciatim pertinent, ut in communionem propriorum alios non admittant. Est ergo inter uniuersa corporea,  solis lux sine dubitatione prestantior. Hec ad illud supremum in uniuerso corporeo pertinet elementum, quod ignis dicitur. Hinc est quod etiam in corpore humano principalem pre omnibus sensibus locum uisus accepit; ab interno scilicet calore cordis ac iecoris, igniculi quidam indefessim scintillantes, in cameram capitis, quasi in celum nostri corporis subuolant. Ex quibus radii per oculorum media profusi ac lumini extero commixti, corporum in que inciderint repercussu, retrouersim cedentes eorumdem colores ac formas hauriunt. Animaduertis igitur summum in elementis ignem, pulcherrimam in coloribus lucem, precipuum in sensibus uisum. Hunc merito atque potentia auditus insequitur: illi elemento [b 1Kb] compar, quod Greci uocant  ethera: qui licet ex eris sit natura, tamen quia quasdam quasi feculentias e supremis suis deorsum uersus uelut in fundum digerit, purior atque subtilior hunc procellosum erem et naturaliter nubigenum et loco et dignitate supereminet. Hinc est quod purissimus er faciliorem et longius patentem facit auditum. Nam sicut oculi sine formis corporum atque extrario lumine contemplari nequeunt; sic aures nisi ere aut percusso aut flante non sentiunt: ita et narium sensus. Nam sicut er sonis inficitur, ut in auribus operetur auditum; sic itidem ipse inficitur  odoribus, ut in naribus faciat odoratum; [a 1Kb] quibus inesse naturaliter, nisi attracto ere non sentitur. Gustandi uero sensus absque humoris adminiculo nequaquam agere se posse, hinc euidens facit iudicium, quod nichil sapidum, si accipitur lingua arente, sentitur. De tactu uero dubitari non estimo, elemento terre esse simillimum.

II. Age nunc ad illud propter quod ista tractauimus, reuertamur. En uisus et lucem et alia per eamdem corpora contemplata uidet ac sentit. Nunquidnam sibi aliquid hinc usurpat auditus? Rursum meatus aurium sonos et formatas accipiunt uoces. Nunquid hinc aliquid sibi uindicat uisus? Per antra narium generis innumeri capimus odores. Nihil certe de his sentire ualet auditus. Forte in saporum exploratione  odoratui communicat gustus? Aut ad sentienda aspera uel leuia gustatui permittit aliquid tactus? Ecce uox, uisu sensu eminentiore non cernitur: lux perinde non auditur: uox naribus certe non capitur: gustu fragrantia non accipitur: sapor tantum in ore sentitur.



CAPUT uIII. Quod omnis anima ex nullo prorsus elemento, aut quolibet corpore sit facta.

Ecce habes omnigenum corpus ex omnibus elementis in fabricam corporis humani eterne illius musice uix cogitabilibus modis atque harmonie ratione permixtum. Elige nunc ex quo corporum genere anima sit, si corpus est anima. Quia si est, aut ex uno horum, aut ex aliquibus, aut ex omnibus corporibus est  anima, aut non est corpus. Sed quid nunc faciam? quo me uertam, acutissimi et doctissimi disputatoris ingenio et arte preuentus? Qui scilicet intelligens nullum corpus esse posse, nisi aut principaliter ex nichilo creatum, sicut corporum sunt elementa, aut ex his analogica ratione formatum, animam corpus esse decernens; maluit eamdem ex uno principalium corporum estimare factam, quam ex omnibus fuisse compositam. Callido uidelicet cautus ingenio, noluit anime substantiam multorum corporum congregare mixtura, ne ex iisdem contracta principiis quibus corpus extrarium, si perinde diceretur potuisse formari, eatenus uideretur posse dissolui. Quapropter erem delegit, ex quo aut cui animam similem fore decernat; adiiciens testimonium sui nescio cuius  auctoris, cuius hec uerba sunt: Nonnulle sunt, inquit, spiritales nature, ut angeli, archangeli cetereque uirtutes: ipsa quoque anima nostra, uel certe er iste subtilis, tamen incorporee nullatenus estimande. Heccine mandantur uerba membranis? Et istud agitur negotium, quod agimus? Missis omnibus, hac tantum lance pendebat, ut si animam aut ex ere factam, aut eri similem ratio discussa patefecerit; nunc in aduersarii, tunc in magistri sententiam pedibus ut aiunt, transeam; [b 1Kb] ueniam deprecatus, erroris mei egomet nuntius. Sin autem propalate ueritatis iure  mihi uindico, quod non humana tantum, sed omnis omnino anima non solum non ex ere, sed ex nullo prorsus consistat corpore ratiocinando probabitur; fas erit ut nobis aut consentias, aut ignoscas.



CAPUT IX. Animam ex nullo prorsus corpore constare.

Iam superius patuit, ignis elementum elemento eris sicut loco; ita etiam potentia preeminere. Quod euidenter ostendit ignis iste terrenus, qui mobilitate uix comprehensibili, uelut in regionem suam sursum uersus naturali pondere rapitur. Quod si etiam ex hoc non daretur agnosci, uel hinc manifesto possit intelligi, quod omnis er solis presentia clarescit, et tenebrescit absentia. Sed et illud maxime rationis est,  quod er ignem patitur ut caleat, nec tamen ab ere aliquid patitur ignis ut frigeat. Aer quibuslibet uasculis includi et contineri potest; cum hoc prorsus igni non accidat. Est ergo ignis ere perspicua ratione prestantior. uisus uero nobis ex igne est, qui utique sensus homini bellueque communis est: sic tamen ut nonnulle irrationales animantes pre hominibus uigeant acumine uidendi. Si ergo negari nequit quod uisus ex igne est, et secundum tuam rationem anima ex ere; eminentior ergo est dignitate substantie oculus pecudis, quam animo hominis. Quia ille ex igne, et hec ex ere. Non ergo immerito animam localem putat, et claustro corporis confirmat includi, qui eamdem eriam iudicat. Alterutnum nunc igitur eligas oportet: aut deteriorem uisu pecudis  animam, si eriam; aut non eriam, si prestantiorem. Cernis quam facile indocte figmentum presumptionis euanuit, preterquam innumera super hoc argumentari promptissimum est? Nempe si eria est, ergo tenebre illius, corporei huius solis abscessus; et lux eius, huius ipsius itidem solis aduentus e t. Falsumque erit illud, quod euangelista pronuntiat, dicens: Erat lux uera, que illuminat omnem hominem uenientem in hunc mundum . Et illud quod propheta sub peccatorum persona loquitur: Lumen ergo iustitie non luxit nobis, et sol non est ortus nobis . Nunquid isti hunc corporeum solem uiuentes in hoc mundo non uiderunt? Sed incorporales oculi solem incorporeum requirebant. ualde autem mirum uidetur, si lux ista habeat oculos quos illuminet;  illa autem uera non habeat. Aut si habeat, sicuti uere habet, unde uideri incorporeum potest; non solum non erium, sed arbitror non esse corporeum.



CAPUT X. Quod iam forma aut substantia non potest dici materia.

Illud iam quale est, quod in ipso disputationis tue principio admonendum credidisti esse lectorem, ut ad subtiliora cogitanda animum prepararet; et nunc a summis ad ima, ab incorporeis ad corporea rationale  nostrum conaris abducere? Et quasi docens nos ad subtilia mentis oculum preparare, paulo post adiicis, et dicis: Quidquid creatum est, materiam uideri, qua corpoream esse decernis. Si adhuc creatura materia est, nondum ergo formatus es. Quia dicitur Deo: [a 27Kb] Qui creasti hominem ex materia informi. Formarum autem siue minus siue amplius pro qualitate uel genere speciosarum plenus est mundus. Materia uero informis est, mundusque formatus. Non est ergo creatura materia.



CAPUT XI. Quod omne quidquid incorporeum siue corporeum est, increatum dici non potest.

Post hec argumentaris ac dicis: Idcirco incorporeum creatum nil esse. Quia quidquid factori suo  comprehensibile sit, incorporeum esse non possit. Sub hac ergo ratione ipse sibi Deus ignotus est: qui si idcirco incorporeum nichil creauit, nec aliquid creatum notitiam creatoris excederet, cum uel corporeum uel incorporeum nichil nisi precedente scientia creantis exstiterit, uidelicet quia nichil nesciens fecit. Se ipsum ergo pre omnibus nescit, qui incorporaliter antecellit omnem substantiam quam creauit. Ac per hoc maior se ipso est, qui sui capax non est. Quod quia dici ratione non sinitur, consequens est, ut ideo incorporeum quippiam [b 1Kb] creauerit, ne sibi creatum aliquid incomprehensibile esse possit; cum ipse summus incorporeus sibi ignotus esse non possit. uide quam paruo negotio ueritatis calor frigentium uerborum pruinas liquefaciat. Et cum discernere nequeas  a creato materiam, ab informi formatum, ab ere spiritum; in imaginem Dei pronuntias, tanquam potissimorum scitor, qui minorum probaris ignarus. Iam nunc testimoniorum uel maxime penuria coactus, de quodam opere sancti Hieronymi capitulum quoddam  subiungis, qui ait: Globos siderum corporatos esse spiritus arbitrantur. Omnem qui arbitratur, nutare non dubium est. Beatum uero Hieronymum de spiritibus corporatis quorumdam referre dicis arbitrium; qui si arbitrantium, hoc est, dubitantium sequitur forte sententiam, cum eodem quoque tu sequere. Cumque non nisi ab ignorantia proficiscatur dubietas arbitrantis, agnoscis te nobis querentibus ueritatem, pro una quam polliceris scientia, multorum nescientias attulisse.  Nam cum quasi probatissimo testimonio eius utaris, qui de eis dubitans quorum testimoniis utitur, et eos dubitantes affert quos testes adhibet; quid te posse pronuntiare censendum est, qui ab auctoris tui dubitantis auctore dubio, tertius ipse iam dubitas?



CAPUT XII. Quod auctor operis illius philosophos non intelligens, globos siderum corporatos spiritus arbitratus sit, et angelos corpora esse decernat; contra que Apostoli testimonio de resurrectione utitur.

I. Istud ego tamen philosophos reperio dicere, qui  nonnullis disputationibus astruunt, et ipsos lune uel solis globos incorporeis uidelicet spiritibus sub diuina quadam mente uegetari. Sed oportet agnoscas hoc idem testimonium, non solum pro sententia tua contra nos nichil, sed aduersus eamdem pro nobis ualere plurimum. Quod eo tibi accidit, quia philosophicam non intelligendo sententiam, illud pro tua uidelicet parte posuisti, quod probe intellectum non nisi nostris tantum possit partibus suffragari. Si enim corporeos spiritus esse philosophi dixissent, in eorumdem non definientium, sed arbitrantium potius auctoritate totus nichilominus argumentationis tue cardo titubaret. Cum uero illi non dubitanter, sed scienter, non corporeos, sed corporatos spiritus dixerint, nonne dinoscitur quodcunque est corporatum non  esse corporeum? Alioquin corporeos, non corporatos spiritus esse dixissent: quia illud est corporeum, quod incorporeus spiritus animat; illud autem incorporeum, quo corpus animatur. Quapropter cum dilucide uiuificatum corpus ab incorporeo uiuificante discreuerint, uidetur mihi quod iste corporis aduocatus, aut philosophicam de substantia incorporali sententiam non intellexerit, aut nequaquam pro se obiectare debuerit sub ipso sancti Hieronymi nomine.

II. Sequitur, et adiungit: Si angeli, inquit, celestia etiam corpora ad comparationem Dei immunda esse dicuntur, quid putas homo existimandus est? Quantum uideo, uiolentissimus disputator nec istud intelligit. Angelos enim unius credit esse substantie, ut melius de sideribus sentiat, que corporatos spiritus  iudicat. Nunquid hic aliud uir doctus Hieronymus dixisse censebitur, nisi angelorum corpora habilitate sui atque potentia, humanis longe prestare corporibus? Pariter cum dixit: Si angeli, et adiecit, celestia etiam corpora; duo quedam intelligi uoluit, angelos et celestia corpora. Quia cum angelici spiritus corporati sint, sunt in celo quedam que sola sunt corpora. Igitur euidenter ostendit nullum corpus quamlibet supremum loco, quamlibet potens motu, incorporeis posse preponi. Rursum ex comparatione gradum faciens dicit: Adeo diuinis hominem comparari non posse, ut nec angelis possit. Discernit preterea corpus et carnem, quia cum omnis caro etiam corpus sit, non omne corpus est caro. Unde Apostolus: Alia caro uolucrum, alia caro piscium, alia autem  hominum. Et corpora celestia et corpora terrestria : euidenter ostendens, terrenum corpus etiam carnem fore, celeste uero non etiam carnem. Ne forte hic aptari conueniat illud quod eumdem Hieronymum dicere meminit, globos siderum corporatos esse spiritus arbitrantur. Ut ipsa sidera siue angelorum corpora, corpora utique celestia sint: cum illi spiritus qui istis corporati sunt, corporei non sint. Sicut et Deum dicimus incarnatum, et sicut ipsa anima humana incarnatur, utique cum administrandam suscipit carnem. Cui quamlibet illud accidat, quod  Scriptura testatur, dicens: Corpus quod corrumpitur, aggrauat animam : non tamen in corpus conuerti credendum est, quamlibet pondere carnis oneretur; quia nec corpus unquam in anime naturam commutabitur, quamlibet eadem uegetante moueatur; alioquin non erit corpus. Unde illud quod Apostolus dixit: Et corpora celestia et corpora terrestria : utrumnam de angelis an de sideribus, an terrenis quibusque corporibus de quibus non est questio, intelligi uoluerit, ex consequentibus apparebit. Indisiunctim namque mox adiicit ac dicit: Alia celestium gloria, alia autem terrestrium . Et que illa celestia essent corpora, ut euidenter ostenderet: Alia, inquit, claritas solis, et alia claritas lune, et alia claritas stellarum. Stella enim a stella  differt in gloria, ita et resurrectio mortuorum . Eamdem scilicet docens, que est in siderum qualitate discrepantiam, resuscitatorum corporum fore pro meritorum diuersitate distantiam. Hic utque absque ambiguo doctor gentium de sola resurrectione humanorum corporum disputans, huiusmodi comparationibus usus est. Nam sic causam loci huius ingreditur: Dicet aliquis, Quomodo resurgent mortui? quali autem corpore uenient ? Et ab hoc loco usque ad istam de sideribus comparationem, id ipsum sine alterius cuiusquam cause interiectione persequitur, nullam faciens de anima mentionem, ne scilicet illud quod de solis, lune stellarumque, corporum scilicet celestium, differentiis disseruit, [a 1Kb] seuo forte iudicio de animabus dictum quisque  sentiret.



CAPUT XIII. De resurrectione plenius.

Nunc ergo si humanum corpus, terrenum scilicet atque moribundum, in id glorie transformabitur, ut fiat de carnali spiritale, secundum Apostolum, qui ait: Seminatur corpus animale, resurget corpus spiritale ; et anima humana sic nunc spiritalis est, ut tamen corpus sit: ergo humana caro transferetur in anime dignitatem, cum facta fuerit corpus spiritale. Et anima que corpori iuste dominata, que Domino pie famulata est, que Deum fideliter credidit, aut fortassis et sciuit; exequata sibi carne sua, ipsa quoque nichil pro substantie qualitate promouebitur. Et ubi est illud, non qui oculum carnis,  sed qui oculum cordis mundauerit, Deum uidebit? Nam Beati mundo corde, quoniam ipsi Deum uidebunt . Ergo forsan beatificabitur corpus pro modo suo, et anima itidem pro modo suo. Illud immutabitur, ut spiritui per omnia ad nutum seruiat, cui contumax sepe restitit. Et hec immutabitur, ut Deum uideat, quem flagrantia caste caritatis inhiauit. Et quoniam Apostolus spiritum, animam corpusque discreuit, inquiens, ut integer spiritus uester, et anima et corpus , quia post resurrectionem non animaliter uiuendum est; scilicet ubi non edendum  uel bibendum, ubi non dormiendum neque ceundum est: transibit totum animale corpus in spiritale corpus, quia et anima tota transibit in spiritum, et erit totum spiritale corpus propter inhabitantem spiritum. Qui utique spiritus si in hac uita concupiuit aduersus carnem, et concupiscenti aduersum se carni non cessit; iure in eternum nichil illud difficultatis sentiet, cuius difficultates celestis auxilii uirtute superauit. Nec par erit ut exequetur Domino qui eidem cessit inuitus, et in serui statu remaneat qui uicit uoluntarius. Quocirca datur intelligi, quod sicut in hac uita anime humane substantia incorporaliter dignitate sui anteit corpus animale; ita post resurrectionem remunerationemque anteibit corpus spiritale. Omne autem quod spiritali corpore potius  est, corpus ut arbitror non est: ergo iuxta huius necessarii mei tractatum, qui angelos sola esse tantum corpora decernit, humana substantia angelica natura erit inferior. Certum namque diuina auctoritate retinemus, sanctorum corpora que immutari merebuntur, in gloriam angelicis exequanda corporibus, dicente Domino: Et erunt sicut angeli in celo . Si igitur angeli spiritalia tantum corpora sunt uniusque substantie, et prouehetur corpus humanum ad angelici corporis dignitatem: homo angelo qualitate corporis exequabitur, dignitate spiritus preminebit. Quod si, ut est utique, uidetur absurdum: duplex ergo est angelica, sicuti est humana, substantia, habens corpus totius facilitatis maximeque pulchritudinis, quod hominibus cum iubetur  appareat: habens incorporeum, quo Deum semper uideat. Iuxta illud euangelicum quo dictum est: Quia angeli eorum semper uident faciem Patris mei .



CAPUT XIu. Spiritualia corporeis oculis uideri non posse

ualde autem stupeo quomodo quispiam Christianus, doctoris presertim loco, definiat, cuilibet pulchro, cuilibet sublimi corpori, corpori tamen contemplabilem Deum fore, et uniuersalem uideri localiter posse; cum Deum uidere hoc sit intelligere. Intellectum uero localem non esse, uel intelligendo cognoscimus. Quia si intellectus localis est, locale erit et quod intelligitur. Nihil enim locale est, quod non et ipsum locus est. At si intellectus localis; et  in hoc Deus, quia hoc intelligitur Deus: ergo localis est Deus. Quod quia repugnat, intelligere nos oportet, constare hominem ex corporeo et incorporeo, utroque in melius reformando: constare angelum ex corpore et spiritu, precipua inter creaturas dignitate formato: [b 1Kb] spiritus illi namque est omni spiritu creato potentior; corpus illi potissimo omnium elemento sublimius, secundum illud propheticum, ubi angelica substantia duplex sine dubitatione perhibetur, quo dictum est: Qui facit angelos suos spiritus, et ministros suos ignem urentem . Ignem uero non esse spiritum, et spiritum perinde ignem non esse, manifestum est. Quia non istic allegorice aliquid accipiendum est, sicut illud ubi ait Dominus: Ignem ueni mittere in terram , cum de sancto Spiritu diceret. Non enim credi fas est animas humanas ad amorem diuinum participatione angelici spiritus inflammari; quia eodem dono bonus est homo, quo bonus est angelus, et eodem dono uterque beatus est. Ambo id ipsum eadem uoluntate; eodem scilicet spiritu [a 1Kb] cupiunt. Ambo hoc idem incorporea capacitate percipiunt. Et fit homo, angelus, et Deus unus Spiritus, iuxta Apostolum dicentem: Qui adheret Deo unus spiritus est . Non autem uideo quo pacto corpus incorporeo contemperari queat, ut  unus spiritus iure dicatur. Si enim corpus est anima, immutabitur ergo corporeum, ut esse cum incorporeo unum possit. Atque ita ad illam rationem necessario reditur, qua incorporeum aliquid creari potuisse dicitur. Nam si potest ex corporeo incorporeum fieri, potuit et ex nichilo creari. Nisi forte dicatur incommutabilis Deus ueluti corporascere, ut unum possit esse cum corpore. Sed hoc perditorum quorumpiam fides habeat; quia si uel angelo uel homini adherere Deo bonum est, non ad creaturam deteriorabitur creator incommutabilis, sed ad creatorem mutabilis creatura proficiet. Unde in Euangelio Dominus dicit: Pater, sint isti in nobis unum, sicut et nos sumus unum .



CAPUT Xu.  Quod corporea omnia adiunctione sui maiora fiant et multa quam pauca; incorporea uero anima nec augeatur in multis, nec minuatur in singulis.

Nec uero credi licet quorumque coniunctionem corporum unitatem Trinitatis imitari, aut eidem inconfusibiliter posse misceri. Patet enim liquido, quodlibet unum corpus paris corporis adiunctione duplicari. Esse illic sursum, deorsum, dextrum, sinistrum, anterius atque posterius. Esse illic pro modo magnitudinis, longitudinem, latitudinem, altitudinem. In Deo uero ipsa Trinitate huius secabilitatis et localitatis partes et spatia esse non dicimus, ad cuius similitudinem unum nos esse secumque uniri non posse, dicit ipse qui fecit, sicut in apostolicis Actibus legimus, quod unus credentium, unusque uolentium  erat animus et cor unum . Non tamen reor multas animas ita sibi fuisse coniunctas, ut maior quedam ex multis animabus anima fieret, quia Trinitas per quam et cum qua omnes bone anime fiunt unum. [b 1Kb] Nec in ulla ex eadem Trinitate persona minor est quam in tribus, nec in tribus maior est quam in singulis. Sic et anime humane substantia ad eius imitationem cuius imago est, nec in multis secundum aliquam molem maior est, nec in singulis secundum aliquam molem minor. Quia uidelicet potentie sunt ille, non corpora. Creatas autem potentias creatrix utique potentia iure supereminet,  eo ipso uel maxime quo creauit. Nam et animam anima prestantiorem sepe et experimur et dicimus. Nec tamen eamdem quam secundum potentiam prestantiorem dicimus, secundum molem que nulla illi est, credimus esse maiorem. Illud etiam nec te arbitror diffiteri, quamlibet multas animas perfecte sapientes non plus sapere idem anima perfecte sapiente: nec quod una omnimodis uolet anima, multas id omnimodis uolendo plus uelle: nec quod quecunque optime meminerit, multas melius memorie tenacitate meminisse. Corpus uero et plus habet ponderis magnum quam paruum, et ualidior corporum multitudo quam paucitas, et fortius quippiam manus multe, quam singule uel retinent, uel sustitinent, uel propellunt. Nunc consequentia disquiramus.



CAPUT XuI Animas esse incorporeas.

Habeut, inquis, anime secundum se corpus quo subsistunt, licet multum et incomparabiliter tenuius quam nostra sunt corpora. Accipiatur ita, si ita est. Illud respondeas uelim, Quis est iste qui dicit: Habet anima corpus incomparabiliter tenuius, quam nostra sunt corpora? Si anime uerba ista sunt, quod corpus esse suum dicit quod ipsa est, aut istud quod sentificat uegetatque carnale.  Quod est corpus quod suum dicat anima, nisi illud quod ipsa est, si corpus est anima? Aut igitur anima corpus est, nec recte corpus istud carneum  suum dicit, quia potius illud est suum quod ipsa est: aut si istud corpus anime corpus est, ipsa, ut datur intelligi, non est corpus. Post itidem consultori suo sic loquitur: Obiicis mihi ideo animam non esse corpoream, quia nec localis sit, nec qualitate aut quantitate subsistat: quod cuius periculi sit credere, in consequentibus demonstrabimus. Nunc uero in hoc tractatus nostri statu habita discussione pendebit, ut si nec localis sit nec quantitati subiaceat, esse eam indubie incorpoream credas. Si uero eam demonstrauerimus quantitate determinari locoue concludi; consequenter eam etiam corpore contineri, nec ipse iam dubites. Statum nempe tractatus tui in articuli istius conditione posuisti, ut si localis et quantitati subiacens anima probari possit, consequenter etiam  corporea crederetur: quam tamen paulo post intra pectoris officinam uarietates cogitationum suarum fingere, et motus agitare pronuntias



CAPUT XuII. Animam sine ulla differentia locali, uitam corpori tribuere.

Ac primum queso respondeas: Ipsa anima quo in loco sit corporis, in toto est, an in parte? Si in parte est, quemadmodum uniuersum ubique corpus mouet atque sentificat? Si in toto est, quomodo intra solius pectoris officinam cogitationes suas fingit et motus exercet? An forsitan non solum in pectore  est, sed etiam in capite: nec in capite tantum, sed in planta atque in ossibus? Et ubicunque animam localiter esse credis, illic etiam localiter sapere et localiter cogitare fateberis. Et quoniam si corporea est, eatenus inest corpori, ut sicut aqua utrem minore sui parte minores partes eius impleat, et maiore maiores; necessario sequitur, ut et maior illi cogitatio in pectore sit, et minor in digito: atque ita quotam partem quisque corporis uiuentis absciderit, totam quoque partem anime uegetantis abscidit. Ac per hoc non tanta erit in anima utique debili uel cogitandi uis, uel potentia reminiscendi. Aerem namque  diuiduum secabilemque nemo dubitat. Nam et cum flamus et reflamus, particulas eius haurimus  et reddimus, quas in pastum totius corporis uene ille capiunt quas Greci uocant; per quas idem er in temperamentum trium elementorum pulmonum quoque indefessa agitatione dispergitur. Sed si haustus er, iuxta sententiam tuam, ad anime pertinet pastum, quia scilicet res eria conuenienter alitur ere: ergo, sicut supra dictum est, cum corpore quod uegetat recipit sectionem. uis certe memorie ad totam sine questione pertinet animam. Omne porro corpus quamlibet magnum, quamlibet paruum, secari profecto potest: quod idcirco illi accidit, quia partibus constat. Nam quidquid partem habet, potest utique diuidi, quia pars potest a parte diuelli. Quapropter si corpus est anima, recipit utique sectionem: si recipit sectionem,  recipit imminutionem; si imminutionem recipit, perdita quisque uiui corporis parte, anime quoque perdit partem. Cum parte uero anime perit pars memorie. Anima ergo cuius imminuta substantia est, minus debet utique meminisse. Ac per hoc si localis est anima, multimoda potest sectione comminui, et frequentia comminutionis aboleri. Sed quia istud mens sana, ne dicam docta, non recipit; ut illocalitas anime quantum per nos sub ope diuina proferri potuerit magis appareat, de motibus disseramus: quia dubium non erit, sicut corpus est quod mouetur localiter, ita non esse corpus quod localiter non mouetur.



CAPUT XuIII. Tres esse motus.


I. Tres ergo motus esse, stabilem, illocalem, localemque, iam notum est. Stabilis motus Dei est, illocalis anime, localis corporis. Stabilis motus est quod Deus creaturam non semper fecit; sed tamen eamdem non noua uoluntate tunc creare uoluit cum creauit, quia semper tunc uoluit creare cum fecit. Tunc temporis significatio est. Semper non ad tempus pertinet. Tunc ergo istud ad principium temporis pertinet, non ad tempus, quia temporaneum motum stabilitas sempiterne uoluntatis includit. Ac per hoc semper tunc uelle stabilis motus est. Hic oportet accipias nichil moueri posse nisi ab immoto.  Atque ut id doceamus exemplo, digitum certe nisi stante manu mouere non possumus; motus autem brachii ab humeri stabilitate est. Et ut non diutius immoremur, in gradiendo utique pes unus figendus est, ut alter promoueri queat. Tene istud: [a 1Kb] paulisper animi motum a corporis motu discernimus. Nam sicut, ut supra dictum est, Deus stabiliter mouetur, sic anima temporaliter. Temporale est autem, quod paulo ante superba, nunc humilis; prius leta, nunc tristis; dilexit ante, nunc odit; prius aliquid oblita, nunc meminit. Huiusmodi autem motibus anima non communicat corpori, quibus immoto nichilominus corpore mouetur. Unde datur intelligi animam per tempus illocaliter moueri, atque ab eadem corpus et temporaliter et localiter moueri;  eamdem uero a corpore localiter moueri.

II. Atque ut hoc ipsum, si quo modo queam, uerbis planum faciam, attentiore mihi lectore opus est. Ecce ad aliquid scribendum uel fabrefaciendum ut manus moueatur anime nutus intenditur. Anima conspicatur incorporeas illocaliter formas, quibus indissociabiliter iuncta, siue superiecta subiectis, siue subiecta superiectis, et membrum tota mouet, et formarum uarietatem tota sentificat. Cum ergo, ut dictum est, eternis illis eisdemque semper formis intenta, ad exempla earumdem formarum tetragonum, siue hexagonum uel rotundum corporeum per corpus efficere molitur; certe si aliorsum mentem, oculum scilicet suum, uerterit, ut puta uolens quadrum facere rotundum cogitet; aut uolens scribere  Pauli nomen, cogitet nomen Simonis: nonne protinus ad id exprimendum siue figurandum agitur motus membri, ad quod cogitandum transiit nutus animi? Stabit ergo anima in contemplatione formarum ut moueat corpus in figuratione formabilium. Que formarum ueritas nisi rationali conspicabilis non est. Stat enim omnis anima in appetitu rationali et in consilio. Non autem credibile est quod, cum nutu anime scriptoris manus ad scribendum mouetur, anima quoque manus agitatione moueatur: que nisi litterarum formas immobiliter atque illocaliter aspiceret, easdem motu digitorum localiter formare non posset.

III. Sed forsitan dicis: Illa pars anime que in scribentis digitis est, mouetur, et reliqua non mouetur.  Hoc illi porro contendunt qui animam partilem putant, quanquam indissociabili consequentia, si corporea foret, partilis foret. Quia et partile quod corporeum, et corporeum omne quod partile. Inquiramus igitur si discindi in partes animus queat, et amoueri parte sui pro corporis parte possit, nec ne, uideamus. Ac primum illud excutiende questionis huius potissimumque sit nobis, ut, si habet partes animus, secari possit in partes. Aduertamus ergo animo, quod nullum corpus aut tangi simul totum, aut simul tangere totum potest. Et anima in suis quibusque motibus uel actibus tota simul est. Nam,  ut supra disputauimus, omne corpus quamlibet magnum, quamlibet minimum, habet longitudinem et altitudinem. Subiacet autem pro numero partium sex utique motibus. Mouetur autem omne corpus sursum, deorsum; in dextrum ac sinistrum, priorsus et retrorsus. Mouetur autem etiam motu septimo, sicut est rote et spheroidi: qui profecto motus ad eternitatis indicium a se, et per se, et in se peragitur. Omne igitur corpus, ut diximus, sex partes habens, sex motibus subiacens, habet utique pro crassitudine sui aliquid etiam medium. Exteriora namque in corporibus omnino nulla essent, si interna quoque non essent. Quodlibet ergo corpus etiamsi [a 1Kb] clausum manu in exterioribus suis per totum tangatur, in interioribus certe non tangitur. Hinc patet  omne corpus totum simul tangi non posse. Nec uno in loco esse quamlibet minimum, totum posse: ut puta granum papaueris aut quotalibet pars grani ipsius: quod illic non habet inferiora sua ubi superiora, nec illic dextera ubi sinistra, nec anteriora illic ubi posteriora. Anima uero et tota per corpus uidet, et tota uisorum recolit, et tota audit, et tota sonorum reminiscitur, et tota odoratur, et tota odorum meminit, et tota per linguam, atque, ut uolunt alii, per palatum sapores sentit eosdemque discernit, et tota tangit lenia queque et aspera; tota probat atque improbat. Mirum autem uidetur iuxta necessitatem localitatis temporum, sicut supra disserui, quod anima totum corpus tota uegetat, et toto nichilominus uiuente corpore totoque sentiente, per minimam  partem corporis, quod est uisus, tota simul accipit formas. Et per eiusdem corporis partem quod est auditus, tota simul accipit uoces. Et per exiguum narium membrum sentit tota fragrantias. Et per gustandi sensum tota diiudicat saporum differentias. Et calida uel frigida summo tantum digito tota discernit. Si ergo localiter tota adest oculo ut uideat, quomodo omnibus simul sensibus tota non deest, ut ubique tota sentiat, et singulas corporis partes non partibus suis, sed tota [b 1Kb] uegetet, et per diuersum simul tota sentificet? Cum ergo hec animam localiter actitare persuaseris, tunc localem mihi eamdem uel partilem persuadebis. Et tamen hec adhuc omnia homini bellueque communia sunt.



CAPUT XIX Anima quantitati non subiacet.

Igitur si illocalitas anime uel aliquatenus apparuit, cum nondum de principali, hoc est, de rationali nostro disputauerim; in quo utique incorporalitas atque illocalitas clarius elucebit: quatenus anima nec quantitati subiaceat disseramus. [c 1Kb] Quamlibet ubi localitas non est, quantitas esse non possit, quia sibi ita mutuo hec eadem nexa sunt ut aut utrumque in aliquo esse possit, aut neutrum. Ex illis Aristotelicis Categoriis nulli prorsus subiacet  essentia diuina. Rursus anima humana non omnibus subiacet. Porro corpus quodlibet subiacet omnibus. Nam de Deo non dicimus qualis est, quia non potest comparari quasi ad aliud, ut dicatur, talis est. Nec dicimus quantus est, quia non mole magnus est. Nec quid habet, quia nichil non habet. Nec quomodo est, quia ipse modus est. Nec habitum eius inquirimus, quia continet omnia. Nec locum, quia non nisi corpus in loco est. Nec tempus, quia sempiternitas est. Nec actum, quoniam quietus agit. Nec passionem, quia non patitur. Iam decima, immo prima est ipsa substantia, de qua hec predicamenta texuntur.



CAPUT XX. Animam qualitati subiacere.


Humana uero anima sicut quantitatem non recipit, ita subiacet qualitati. Nam si de quopiam quale sit corpus eius inquirimus, sic uidelicet qualitas corporis indicatur. Flauus est ille, oculatus est, pallet ille uel niger est. Sin uero de anima consulamus, ita nobis qualitas eius ostenditur; superba est, humilis est, iracunda, tranquilla est: ualde meminit, aut celeriter obliuiscitur. Quantitas itidem corporis si queratur, iure nobis dicitur, illius in pedes quinque protenditur longitudo, latus est duobus itidem pedibus, habet in crasso tantumdem. Num quantitas anime istis signatur indiciis, aut in illa longum uel latum uel spissum aliquid inuenitur? Quod si ita est, tanto quisque maioris erit anime, quanto corporis capacioris. Nec unquam perexigui  corporis hominem magnanimum uere diceremus, cum ingentis corpulentie pusillanimes plerumque dicamus. Sicut dicimus, magnanimus Moyses cum Rubri maris uias intrepidus ductor intrauit; et parui animi populus, qui hoc ipsum facillimum factu fore Deo promittente non credidit. Ecce populi totius animo unius hominis animum sine ambiguitate maiorem dicimus: uidelicet uirtute, non mole. Quoniam si mole maior moles esset, uel duarum animarum quam unius, non dico multarum. Est ergo in anima qualitas, sed quantitas non est: quoniam quod affectuum mutabilitati subiacet, qualitatem recipit: quod uero non habet molem, non habet quantitatem. Hinc est quod emoriens omne corpus animatum non amittit animam, sed dimittit: quia non egreditur  quod non includitur: nec amittitur quod non tenetur. Si enim tenetur, non amittitur: et si non amitteretur, nemo moreretur. Unde non petice, sed philosophice Papinius ait [d 1Kb] :



... Odi artus fragilemque hunc corporis usum,
Desertore animi.

Quod ut magis pateat hoc ipsum diligentius uentilemus, atque ab extremo uiuentium genere ad rationalem quoque uitam ordinatim gradatimque ueniamus. Ut tria illa memoriam, consilium, uoluntatem, quibus humane anime constat unitas, uidere possimus,  quamlibet rationali atque irrationali meminisse commune sit.



CAPUT XXI. Memoriam rationali et irrationali anime commune esse: quodque omnis creatura sit homo.

I. Unde non absque uero dicitur: In memoria esse hominis pecudisque confinium. Nam et nidos ciconie atque hirundines post annum reuisunt, et equi stabula repetunt, et canes dominos recognoscunt. Sed quoniam anime belluarum etsi imagines locorum naturaliter retinent, ipsius tamen substantie sue scientiam non habent, in recordatione corporalium rerum quas per corporis sensus hauserunt necessario remanent, et ratiocinandi non habentes oculum, non dicam supra se aliquid, sed se ipsas  uidere non possunt. Gratias ergo si non quantas debet, at quantas potest, creatori suo totus homo referat, qui illi ineffabilis benignitatis largitate essentiam cum lapidibus, uitam seminalem cum herbis et arboribus, uitam sensualem eamdemque animalem cum pecudibus, uitam rationalem cum angelis dedit. Igitur ut herbarum quoque et fruticum uitam incorpoream esse pateat, eamdemque non amitti a corpore, sed dimitti: quero a te, herbas et arbusta utrum ne neges uiuere, an forsitan dicas his ipsis uiuentibus aliquibus ut uiuant animas inesse. Sed animata si essent, motu proprio non carerent, quia sunt que mouentur motu non proprio. Sentirent etiam uulnus inflictum. Sed hec talibus non inesse uel de ossium sectione, et capillorum atque unguium  precisione cognoscimus, que sine ullo sensu doloris abscindimus. Est ergo etiam ibi uita, ubi non est anima.

II. Aspice nunc ad conficiendam hanc ipsam arboris uitam omnium elementorum particulatim semina conuenisse. Est illi uidelicet terra in crassitudine, aqua in humore, er in progressione, ignis in germine. Si autem de ere est anima, aut eri similis, ut tu pronuntias: ergo arborem non negabis animatam, quia perspicuum est eri similem inesse naturam. Inferiora temperato rerum ordine superioribus afficiuntur, transacto scilicet frigore brumali per conuersionem celi, recursu siderum, calor superueniens, erem sibi et loco et natura proximum prius afficit. Qui quoniam tanto gradu igni cedit  quanto ipse aquis eminet, per radices arborum uel quorumpiam germinum de terre intimis aqua attrahit: eo quod ignis elementum omnia naturaliter rapiens tepefactum erem ad se cogit, perque arboris medullam sic ipse haurit erem, sic er aquam, sic aqua terram. Unde est quod etiam nos per fistulam, uel cuiuscemodi tibiam attracto ere, aquas indifficulter haurimus. Et e puteorum profundis artificiose compacto machinamento quodam sursum uersus unda grauior ob naturam cogitur, et eris adminiculo in angustos tuborum meatus ui compulsa labro tenus supra summum putei expressa  prolabitur. Hec ergo dissonantia contrariorum sibi corporum, ut quodlibet uiuens corpus existat, in quamdam concinentiam cogitur nutu creatoris. Ex his autem elementis quatuor que moderate musiceque in arboris uitam sibi concinunt, si quid contra mensuram uel superfuit forte uel defuit, egrescit arbor ipsa primum, dehinc emoritur ueluti uicta languore. Cernis istic dissonantibus ab unitatis concinentia corporis partibus, uitam potius a corpore deseri quam dimitti a uita corpus. Constat igitur omnem uitam nec localiter abscedere a corpore, nec in corpore uelut in loco esse, nec localiter corpori accedere.

III. Hic si causalium rationum secreta rimare animaduertas, licet defore uix his uiuentibus animam,  sed non defore incorpoream uitam. Atque ut unum aliquod ex omni seminum genere deligamus, granum certe tritici quante sit magnitudinis scimus, et eiusdem capacitate sui [a 1Kb] modum mole metimur. Cuius si quid internum corporeum uidere uelimus, scisso eodem nichil nisi tantum candentis farris aspicimus quantum breuis capacitas tenuissime cutis includit. Ecce tibi in spatio corporali summam grani triticei. Da tu nunc in hoc eodem granulo corporaliter mihi tumores germinum, herbarum uirentia, calamos stipularum, spicarum hispida, leuia palearum, pinguia frugum, atque ex his indefessis multiplicandorum semina seminum que omnia in illo sunt granulo, causalibus reposita secretis. Nunc igitur aut cuncta que de seminibus prodeunt intra eadem semina corporaliter  ostende, aut herbarum quoque uitam incorpoream confitere. Et pronuntia, si placet, corpoream hominis animam, et corpoream fruticis uitam. Quod quia nemo hominum incolumi potest ferre iudicio, transeamus ad animata uiuentia, que non solum uiuunt, sed etiam sentiunt.

Iu. Est ergo in pecude corruptibile corpus et mortalis anima, que uitam corporis nec anticipat nec [b 1Kb] posticipat. uides ergo quod uite seminali quam in herbis arbustisque reperimus, in corpore pecudis per appetitus anime sensum motumque tribuat; sic tamen si ipsum corpus conuenienter elementis analogice concinentibus probe ualeat, et nutibus anime consentaneo motionis concordet obsequio. Quomodo autem fit ut anima eodem nutu sanum infirmumque  membrum dispariliter moueat? Ecce ille leue manus uigore ualet, usum dextre ictu ut assolet humoris amisit: manus reliquo adherens corpori, etsi non in eodem uigore in eadem permanet specie, nec tamen seruit nutibus anime. Quid dicemus, pulsa exinde localiter cessit anima? et quo abiit? quo inde discessit? Sed forte ad reliquam partem sui se contulit, sed iam totum corpus implebat anima. Non potest adiici pleno quippiam quin supereffluat. Ergo fortassis exhalandum est aliquid anime uel eructandum, aut quoquo modo digerendum, eo quod non integrum corpus non integram capiat animam. Hec certe absque ambiguo  consequi necesse est, si corpus est anima. Quod quoniam fieri nequaquam potest, illud potius intuere quod non anima imperandi uim perdidit, sed uires seruiendi manus amisit. Illo enim ut puta sanguinis impetu conniuentium elementorum harmonia turbata, corpori adimitur seruiendi possibilitas, et animo dominandi accedit difficultas, et incipit esse oneri quod erat usui. Non tamen anima mouendi uim perdidit, si membrum conuenienter se necessarie motioni non prebuit. Et in quolibet oculis capto, quantum ad animam spectat, remanet uis uidendi corporalia per corpus, sed organa membrorum deficiunt, quibus potentias suas exserat ad sentienda corporea. Sicut ergo ratione perspicua claret liquido, non animam membro debili localiter pulsam, sed ab anime intentione  uiuaci membrum languore torpens, uelut quadam mortis uicinia dissidentem: ita cum animalis cuiuspiam corpus dissonantia sui desiderit, recurrentibus ad regiones suas elementorum particulis, anima non habens quo intentiones suas explicet, pecudis deperit, humana requiescit. Ab his tamen tantum motibus quibus corpus mouebat per loca, ipsa per tempus illocaliter mota.

u. Non se nunc aliqua ueluti corpuscula oculis mentis obiectent, ut animas positis corporibus quedam loca eris aut cuiuslibet elementi occupare credamus. Intellectum tuum, si potes, intellige, cui soli cum angelo hec uidere concessum est. Num quippiam in intellectu tuo longum, latum aut altum uides? Num splendor ullius corporee lucis ibi rutilat? Num  aliquis cantilene modificatus et per tempus fluens canor illic insonat, aut euanescentis fragrantie suauitas halat, aut aliquid istic corpulentum sapit, aut aliquid molle uel durum localiter tangitur? uisus illius clarescit sapientia, tenebrescit insipientia. Auditus illius fallacia offenditur, ueritate mulcetur. Illocaliter illic fragrat equitas, fetet iniquitas: uanitate tabescit, uirtute pinguescit. Miser est contubernio stultitie, beatus complexu sapientie. Totus igitur oculus est, quia totus uidet, et totum quod inspicit uidet. Quodlibet autem corpus nec totum uidetur, nec totum uidet. Totus auditus est, quia totum quod audit totus audit. Corpus autem nichil totum audit. Et totus odoratur, gustat ac tangit, cum huiusmodi unitas et potentia in corpore esse non possit. Hoc  autem idcirco illi suapte natura est, quia ibi hoc est uidere quod audire; hoc audire quod olfacere, hoc olfacere quod gustare, hoc gustare quod tangere. Sed occurrunt anime phantasie corporum, quibus per sensus corporis affecta, non locis, sed fallaciis circumscribitur. Et quia illorum tantum meminit quorum species per corpus accepit, nichil esse credit quidquid tale non fuerit. Nec suspirare potest illi patrie, de qua in hanc peregrinationem merito precipitata est, cum peregrinari se nesciat. Peregrinari se uero in corpore scire non poterit, si corpus esse se credit. Unde uir ille, quem sui iam substantia non latebat,  sic ait: Cum sumus in corpore, peregrinamur a Domino. Audemus autem et bonam uoluntatem habemus magis peregrinari a corpore, et presentes esse ad Dominum . Quid, queso, dici clarius potest? Omnia corpora siue crassa uel grauia, ut est aqua uel terra, siue tenuia et leuia, ut est ignis et er, siue illa que ex his confiunt seminaliter ceuntibus, corporis nomine includi non ambigitur. Quidquid autem qualelibet corpus est dici potest leuius corpus, tenuius corpus, habilius corpus, sublimius corpus, clarius corpus; non tamen potest dici nisi corpus. Apostolus autem quid dicit? Cum sumus in corpore, peregrinamur a Domino. uidetur mihi quod nequaquam peregrinari in corpore animam diceret, si eamdem corpus esse censeret. Quia si anima corpus  est et peregrinatur in corpore, in sua ergo substantia peregrinatur, nec unquam poterit non peregrinari, que sine se esse non poterit. Nulla autem res se ipsam ullatenus amittit, quia non potest quidquam esse post se. Facilius enim est aliquid prorsus aboleri ne quidquam sit quam se et amittere et sibi superesse. Aut igitur anima corpus est, et fefellit Apostolus; aut si peregrinatur in corpore, anima non est corpus.



CAPUT XXII. Quomodo anima peregrinatur in corpore.

I. Subiicias his fortassis ac dicas: Quomodo hic tantum peregrinari dicitur anima eo quod sit in corpore? Si resurrectionem probe credimus, in illa quoque eterna patria non sine corporibus futuri sumus.  Hic respondeas: uelim, utrumnam idcirco nunc anima peregrina dicatur, quia in corpore moratur, an quia in tali sit corpore? Istud nempe corpus, ut supra memoraui, aggrauat animam  non illo utique pondere quod pendi potest, quia si illo quo quisque uiribus plus ualebit, eo magis corpus inedia uel egritudo [a 1Kb] tenuauerit. Unde hoc quoque multum nostris astipulatur rationibus, quod liquido claret secundum illam uitam que nobis eum pecudibus est, hominis animam exeso atque arido quam pasto ac succulento corpore magis onerari. Quod eo fit quia fessum corpus non ita ualet animi nutibus facili motu seruire, et onerosa illi est, non ponderis grauitas, sed agendi difficultas. Ac perinde si belluinam uitam quam nobis istic inesse manifestum est  cogitamus, corpus istud non aggrauat animam. Si uero illam que cum angelis erit aspicimus, aggrauat animam occupando eam atque illiciendo uel necessariis, uel uoluptuosis defigendo eamdem in pulchra corpora, et a contemplatione summe pulchritudinis abducendo. Isto ergo quod uel esui aut potui necessario in salutem corporis opus impenditur, uel superflue uoluptatum nugis animus occupatur, uel plagis ac doloribus per corpus affligitur, aggrauare eamdem et pro multitudine ac difficultate actionis onerare perspicuum est. Et hec est illa peregrinatio de qua dicit Apostolus: Cum sumus in corpore, peregrinamur a  Domino. Cum uero ad illam corporis permutationem peruenerit qui meruerit, de qua idem dicit: Omnes resurgemus, sed non omnes immutabimur , non obuiabit tunc nutibus anime corpus animale quod non erit, sed per omnia seruiet spiritale corpus quod erit. Sed nec illud quippiam concupiscet indignum, nec hec aliquid imperabit iniustum. Et quoniam sancta anima affectu casto in Deum, rapitur, animaduerte nec peregrinationem illi localem esse nec patriam. Nunquid in hac uita Deus cum anima non est, etiamsi ipsa cum Deo non sit? Aliud enim est esse cum Deo, aliud non esse sine Deo: quia non localiter ad illum uenitur, nec localiter ab illo disceditur. Proinde anima illa cum Deo est, que uidet, hoc est, intelligit Deum. Et illa cum Deo non est,  que utique non intelligit Deum. Deus autem et intelligenti et non intelligenti adest illocaliter. Sed in tantum istic peregrinatur in quantum per uoluptatem ac dolores corporis per loca uel tempora, per phantasias et phantasmata a summi boni contemplatione reuocatur, quod tunc [a 1Kb] ad plenum non erit, cum corruptibile hoc induerit incorruptibilitatem, et mortale induerit immortalitatem .

II. Que cum ita sint, peregrinatur anima in corpore, cuius corruptione, debilitate atque indigentia a patria, hoc est, a Deo separatur. Puto autem substantiam cuius peregrinatio locale est atque corporeum, et cuius patria incorporeum et illocale, non ueraciter dici uel corpoream uel localem. In illo autem peregrinatio non erit, cuius nullo appetitu prolicietur,  nullo renisu occupabitur, nullo pondere prepedietur, Patet, ut arbitror, animam non in omni corpore, sed in carnali tantum corpore peregrinari; quia carnale corpus obuiat, et spiritale proximat incorporeis. Ergo, ut aliquando de nostra tantum, sicut prolocuti sumus, substantia disseramus, quis potest abyssos memorie solus intueri et antra penetrare? In ista mihi est quidquid usquam colorum formarumque uidi, in hac quidquid uerborum uel sonorum per aures accepi, in hac quidquid odorum per nares attraxi, in hac quidquid saporum diuersitate cognoui, in hac quidquid tactu nuntiante discreui; in hac mihi reposita quodammodo sunt et grammatica cum de dialecticis dissero, et rhetorica cum de geometricis, et astrologica cum de musicis, et hec simul  omnia cum de arithmeticis iuxta formas partium mundi quas uideo, de his quas non uideo adminiculante ratione cognoscens, incorporea mundum capacitate complector.



CAPUT XXIII. Quod anima incorporea uideat per se, corporea uero per corpus.

Sed dicis mihi: Non mundum memoria complecteris, sed figuram mundi. uel ex hoc intellige animam non esse corpoream, quia uides eamdem nec corporalia corporaliter posse conspicere. Huic ergo superpositus est non loco, sed ui ac potentia oculus quidam,  qui siue spiritus, siue mens, siue intellectus, unum atque idem est, etsi diuerso nomine dicitur. Ergo quod est lapis ad inanimum uiuens, hoc est inanimum uiuens ad animatum uiuens. Et quod est inanimum uiuens ad animatum uiuens, hoc est animatum uiuens ad uiuentem et intelligentem. Administrat irrationalis anima corpus animale, in salutem scilicet eius: et administrat animam rationalem intellectus rationis capax, in salutem uidelicet anime rationalis operante atque administrante Deo principali potestate et stabili motione, atque initiato substantiarum cardine: primum ut sint, deinceps ut pro modo uel merito taliter sint qualiter esse debere ille constituit, qui non nisi iuste uniuersa disponit. Nam sicut de corporibus ibi uel ibi esse propter localitatis necessitatem  congrue dicitur, ita de animabus propter illocalitatem uel qualitatem talis esse uel taliter iure pronuntiatur. Quia sicut uiuenti corpori iucundum est luculentus locus uel temperatus er, ita uiuificanti animo tranquillitas in cogitatione et securitas a timore. Itidem, sicut penalia sunt corpori tenebrosus locus et asper attactus, sic animo cogitanti instabilitas et angustie formidande. Agitur ergo anima non per locum, sed pro affectuum diuersitate et delectabiliter et penaliter. Illud tamen liquet, animam sine corpore incorporaliter per affectus pie uel mulceri uel affligi posse: corpus sine anima uel suauia uel penalia sentire non posse. Anime igitur corporate est per corpus sentire corporea, eidemque sine corpore uidere incorporea. Ergo ut corpus inanimum  nichil sentit, ita animus sine corpore corporea uniuersa non sentit. Hinc est quod etiam dum corpus administrat atque sentificat, si quando in summa eademque semper attollitur, ita quodammodo corporeos deserit sensus ab iisdemque illocaliter abscedit, ut coram posita non uideat, ut iuxta sonantia non audiat, ut percursam legendo paginam non intelligat. Adest anima ut per oculum litterarum signa colligat, eademque in syllabas sociata coniungat ac per uerba distinguat; et non adest ut quid per hec [b 1Kb] fecerit sciat. Lego clare aliquid, pronuntiante me alter intelligit, qui in id mentis oculum figit; ego uero ipse quid legerim nescio, quia in aliud anima illocaliter intenta discessit. Denique cum ad memetipsum uel admonitus redeo, ego ipse sum qui utique redeo, et  ego ipse sum ad quem redeo. Et mecum non fui, quia ad me per interuallum, non loci, sed temporis redii. Et extra me non fui, quia sine me esse non potui. Ipsa [c 1Kb] istic est anima, ut per oculum que leguntur uideat; et ipsa istic non est, ut que leguntur non intelligat. Aut non sepius hoc euenit, ut siue huiuscemodi lectionibus accommodantes uisum, siue relationi cuiuspiam adhibentes auditum, cum hec eadem non minus intelligi quam uideri atque audiri facillimum sit, utroque tamen sensu sonos ac signa capiamus; cum quidem hec eadem significent non intelligamus? Et tamen rursum in id quod intellectum  non erat animi referentes obtutum, absque ulla hoc idem difficultate comprehendimus.



CAPUT XXIu. Quod non est aliud anima, aliud memoria, cogitatio uel uoluntas, cum hec eadem una sit anima.

I. Sed subiungis ac dicis: Aliud est anime status, aliud is qui de anima nascitur cogitationis affectus. Quamobrem aut hoc potius estimandum est, quod si quando sibi aliquid imaginatur, magis [a 1Kb] cum suis intra semetipsum motibus occupetur. Et si quid aliud est quod aspicere uidetur, magis ei in recordationis speculo describatur. Istud naturam tu putas eius esse, non penam. Idcircoque anima tua in recognitione sui fallitur, quia sibi aduersantia pro se amplectitur,  et per sensus corporis fallaciarum affecta ludibriis, eatenus implicatur errore ut tanquam absens sibi se querat, cum ipsa sit querens se. Non enim illud est anima quod queritur, sed quod querit; quidquid enim querit, extra se est. Nec querere illi opus est, nisi quod secum non est. Ipsa autem secum est, quia sine se nichil est. Querere se ergo non debuit, quia sine se esse non potuit. Quapropter cum se non sine se querit, necessario in aliud incurrit, quia non potest se inuenire sine se. Hec est illa illusio, quam qui intelligit dolet, ac dolens gemit, et cum propheta plangit ac dicit: Tota die contristatus ingrediebar, quoniam anima mea completa est illusionibus . Sed istiusmodi illusiones in memoria patitur anima, ex qua nichil phantasiarum  reuentilare ac proferre possit, nisi easdem a formis corporum per corporeos sensus hausisset. Siue enim eadem que per corpus attraxit sibimet imaginatur, siue ex his que uidit, illa que non uidit coniectat atque confingit. Certum tamen est, imaginari illam intra quemdam uentrem memorie nequaquam posse, nisi ea que per corpus accepit. Et hec illi non naturalia, sed penalia sunt. Ut quoniam a summo bono quod ei Deus est, illecebris pellecta corporeis defluxit in corpus, patiatur illud intra semet ipsam iuste quod extra se dilexit iniuste. Non ergo mihi tu illud esse animam persuadere uelis, quo perturbari potius eamdem uides. Illa namque si in status pristini sublimitate mansisset a quo sponte dilapsa est, nunquam contra spiritum caro, nec contra carnem spiritus  concupisset. Et si homo uerus, hoc est, anima rationalis, honorem suum, imaginem scilicet Dei intellexisset, nunquam insipientibus fuisset comparata iumentis , uidelicet ut animaliter uiueret. Hinc est ille pre oculis eius imaginum corporearum tumultus, se semper obiectans, ut si quando uel ad se, uel ad Deum suum ratiocinando nititur, semper ad corporea phantasiis corporeis auocetur.

II. Tu enim cum dicis aliud esse animam, aliud anime cogitationem, melius fortasse dixisses, illa de quibus cogitat anima, cum de se non cogitat, non esse animam ipsam uero cogitationem non esse nisi  animam, quia illud quod subiiciendum esse dixisti, eatenus animam solere requiescere, ut prorsus cogitet nichil, caret uero. Anima nempe uariare cogitata potest, non cogitare non potest. Quid autem illud est quod somniare dicimur, nisi quod ne fesso quidem corpore in somnosque resoluto anime uis a cogitationibus uacat? Tota uero ibi est ubi cogitat, quia tota cogitat. uerum tu idcirco uel maxime de anime statu falleris, quia aliud animam, aliud esse anime potentiam credis. Quod enim cogitat accidens eius est, substantia uero que cogitat. Hoc equidem de uoluntate oportet agnoscas. Nam sicut tota anima cogitatio est, ita anima tota uoluntas est; et que perfecte uult, tota uult. Et, ut supra dictum est, quecunque illi uelle accidentia est, ipsum uero uelle substantia  est. Hinc etiam in sacris litteris uoluntatis perfecte definitio, prout illud est, quod ita uel ita uoluit, damnabilis laudabilisque censetur. Sic in Euangelio Dominus: Qui uiderit, inquit, mulierem ad concupiscendum eam, iam mechatus est eam in corde suo . Et in bonam partem loco alio angelorum uocibus dicitur: Gloria in excelsis Deo, et in terra pax hominibus bone uoluntatis . Ecce dilectio, ut tu arbitraris, animi quedam portio est: ut ratio docet, animus totus est. Si quid ergo toto amore amo, non id ipsum toto animo diligo? et ubi uacat illud quod dicitur: Diliges Dominum Deum tuum ex toto corde tuo, et ex tota anima tua , si anime pars putatur esse dilectio? Si enim parte sui diligit anima, non utique tota diligit.  Sin uero tota diligit, tota absque ambiguitate dilectio est. Dicitur enim, uereque dicitur, quoniam Deus dilectio est . Sed dilectio illa talis est ut nec ipsa diligere nisi bonum, nec per eam diligi possit nisi bene. Hec autem dilectio quod est anima humana, propter affectuum mutabilitatem potest et in superiora, quod ei solus Deus est, celesti caritate flagrare, et in inferiora damnabilia amore diffluere. Quodlibet tamen diligat, si toto amore diligit, tota diligit. Et cum tota diligit, tota dilectio est; que unitas in corpore scilicet non est.



CAPUT XXu. Exemplum de geometrica, arithmetica atque dialectica ad erudiendum lectorem in ea que obscura sunt, quid uideat anima per se, quid per corpus.


I. Sed dicis: Quando absentem carum suum cogitat, nunquid uelut ipso conspecto desideriis satisfecit? Ista, ut ego coniicio atque ut plane probo, potissima admodum causa est que te tuique ignarum perpulit animam reri esse corpoream. A sensibus queso corporis paulisper attollere, ac si uales, perspice que uel quanta uis uidendi sit animo; et, si quid potes, animi uisum corporisque discerne. Corpus certe nichil uidet, quia nichil utique sentit absque anima. Ac per hoc animus corporea per corpus uidet, incorporea per se. Hec ipsa nunc, quantum impresentiarum res postulat, sequestremus, ut que sint  animi uisa per corpus, que sine corpore, euidenter appareant. Nam uelut qui uel aliquid eruditus est, credo nouerit in geometrica disciplina quid sit punctum, quidue linea. Sed quia inter eos qui ista dignabuntur legere esse potest qui nesciat, de hoc ipso paululum disserendo queramus. Linea est  longitudo simplex, que in corpore prorsus nequeat inueniri, eo quod omne corpus longitudine longum sit, non tamen ipsa sit longitudo, neque possit sic esse longum ut non latum simul altumque sit. Quocirca, sicut aiunt, etiam si aranee filum cogitaueris, quia utique corpus est, non solam longitudinem cogitasti. Habet enim pro modo suo indissociabilem longitudinis sue latitudinem  atque altitudinem. Igitur si, ut fateri ueritas cogit, aliud est longitudo quam altitudo, seposita latitudine solam longitudinem cogitemus. Scio autem hanc eamdem liquido conspici non esse multorum, quam cum Marcius quoque philosophus negaret mathematico Adrasto se uidere, cum lineas fabrorum uideret: utique non mirum est, inquit Adrastus, quod habes oculos similes fabrorum, ingenium dissimile Pythagore; sed non idcirco tardioribus desperandum est, modo uel auctoritati cedamus qui rationem forte non capimus.

II. Hec ergo de qua loqui institueram longitudo, cum fuerit puncto inchoata punctoque finita, a Grecis , a nostris linea dicitur. Iam nunc si quid sit longitudo sine longitudine cognoscere ualuisti, et  lineam longitudine finitam formasti, duas equales lineas sibimet e regione constitue; quod cum feceris, intellige te figuram duabus lineis paribus non fecisse. Figura enim dicitur cum paribus imparibusue lineis capitibus sese contingentibus locus ambitur. Duabus ergo paribus lineis siue aduersim positis, siue a capite contingentibus figura non clauditur. Tribus uero equalibus lineis figura fit trigona, et hoc eterna atque indemutabilis ratio est omni humane menti uel non admonite clarens liquido. Nunquid ergo tribus lineis paribus que semet mutuo capitibus tangunt fieri unquam figura, nisi trigona poterit? Aut istud magis nunc uerum est quam fuit, aut esse hoc uerum aliquando cepit, aut aliquando desiit, aut non est facilius corporeum interire mundum,  cuius utique tumide localesque forme istarum illocalium incorporaliumque sunt et imago formarum, quam ut aliquid ex his uel uariari specie, uel transmoueri loco, uel senio ueterascere, uel quoquo pacto mutari queat? Ne ergo per omnes te discipline istius minutias traham, neue intentionem tuam in aspectandis planarum figurarum uel cuborum uel pyramidarum rationibus teneam propter circuli perfectionem, de una tantum figura, ut adhuc fecimus, breuiter colloquamur.

III. Circulus fit ex una linea. Sed iure nunc illud admoneberis quod linea sine altitudine atque latitudine  perfectior est, que tamen habet aliquid se ipsa perfectius. Punctum [a 1Kb] nempe principaliter est origo linee, ab ipso incipitur ipsoque finitur; cum punctum nec oriri a quoquam pateat, nec finiri. Hoc namque continet in figuris punctum, quod unus in numeris. Ista ergo linea que transuersim secari potest, scindi per longum non potest. Quia utique si scinditur, habet latitudinem; cum secanda est, puncto ceditur; cum punctum scilicet non cedatur. Perfectior ergo longitudo latitudine, quia latitudo et transuersim et directim recipit sectionem. Perfectior latitudo altitudine, quia altitudo non solum findi ac secari, uerum et a latere cedi potest. Ergo altitudo sine latitudine et longitudine esse non potest. Et ubi hec tria sunt, haud dubie corpus est. Latitudo sine  longitudine esse non potest. Longitudo sine his omnibus esse potest, sed sine puncto esse non potest. Sine his uero punctum semper est, nec cuiuspiam, ut sit, indiget, quia unius nullum potest esse principium. Circulus igitur una eademque circumflexa fit linea: sed sicut in trigonis et tetragonis per angulos puncta sunt, quibus figurarum ratio consistit; sic in circulo eius medium puncto possidebitur, ut circulus rata dimensione formetur. Nam cum unum circini radium fixeris, atque alium a centro extrinsecus circumduxeris; attende, quantum potes, centri potentiam a stabili radio, illum qui circumagitur radium regere, et illic ubi localiter non est, potentialiter circulum figurare.

Iu. Hic si purgata mentis intendas acie, subrutilare  tibi iam debet quid sit anima. Illud etiam quale est, quod si sensum corporis consulamus, per medium circulum due pares linee iunctim duci posse credantur; cum ratio manifesta conuincat nequaquam per eumdem medium duci duas posse, nisi una sit breuior? uidetur mihi, sicut superius de trigono patuit, istic quoque circuli ratio insolubilibus atque eternis manere legibus stabilis. Tu mihi nunc dicas uelim, si ista localiter conspicit anima, quid cause est, ut mihi aliquod rotundum, trigonum uel tetragonum in occidente de corporibus formare molienti, eadem sine tumore uel motu, ratio rotundi uel quadri non desit, cum eodem temporis puncto secundum eamdem rotundi et quadrati legem in oriente alius paria de corporibus ualeat fabricare? uidesne uel de his que  conspicatur anima, quid sit uisus animi? Intelligisne intelligibile et intelligens nequaquam posse seiungi? Animaduertisne etiam quid intersit inter illas formas quas corpore cernimus, et istas quas mente conspicimus? Istas esse sempiternum mundum, cuius hic mundus imago sit: unde diuinitus dictum est: Preterit figura huius mundi . uides etiam quod cum longitudines, latitudines et altitudines corporum scire nullius propemodum sit momenti, satis esse aliud, unde dicit Apostolus: Oportere nos nosse quid sit latitudo et longitudo, sublimitas et profundum ? Quid enim mihi proderit uspiam altitudinem  corporei celi querere, planorum siderum , uel circulorum uias, uel singulorum interualla rimari? quid spatia terre cognoscere, uel abyssi profunda penetrare? Non de his me, ut reor, Apostolus commonitum uoluit, que non solum laboriosa sunt, sed etiam noxia; si cum per hec ad eterna semperque manentia transeundum sit, in his hereatur atque remaneatur.

u. Reuertere nunc atque intuere omne longum longitudine longum fieri, ipsam uero longitudinem longam dici non posse; ut omne castum castitate castum fieri, ipsam uero castam non dici ullatenus castitatem. Cum ergo meram longitudinem contemplari cupis, aut cum in trigonum uel hexagonum mentis oculum figis, proiice, quantum uales, ac refuge  non solum omne corporeum, sed quidquid simile esse potest corporeo. Et cum trigonam, uel tribus punctis ac tribus lineis, uel rotundam puncto uel linea conformari incorporaliter atque illocaliter uideris; uim quoque ac supereminentiam conspice numerorum, et intellige uniuersum corporeum numerabile per numeros fieri; ipsos uero numeros non posse numerari. Nam quis non dicam eloqui, sed cogitare digne ualeat, quod numerus cum [a 1Kb] ex uno et per unum, et in uno sit, principium tamen ac finis illius non sit? Si enim dixerimus unum numeri esse principium, ipsius unius quod dicemus esse principium? Ecce habes principium numeri in principio, ut ex ipso sit numerus. Iam uero si numerare uelimus, adiicis unum uni ut fiant duo, et unum duobus  ut fiant tria, et unum tribus ut fiant quatuor; et deinceps quoties unum multiplicauerimus, toties quasi multis singulis in summa ducuntur, ut decies ducti decem, et uicies uiginti, et centies centum, et millies mille nominentur: ut agnoscas omnem numerum ita per unum esse, sicut ex uno procedere. Illud uero patet ad finem numeri, qui nullus est prorsus, ueniri non posse; quia trans omnem numerum qui ex uno, et per unum, et in uno est, semper est unus. Tria tamen ista sunt cum dicimus, ex uno, et per unum, et in uno pariter eterna. Proinde illocalia ubique tota. Eidem infinito semper equalia, quia nullum uere unum maius, unumue minus est. Hec sunt numerorum inchoantia, ducentia, perficientia: ipsa nec inchoata, nec numerata, nec finita.  Credo, quia sapientie Dei non est numerus . Nam cum ex uno, et per unum, et in uno sit numerus, nec numerari nisi trifariam possit , ipse est ternarius totus, per quem omnis est numerus. Ecce quid habitat in anima humana: ecce quod oculo cordis uidere concessum est. Quo diffugimus, quo distrahimur, cur in nobismet ipsis extra nos sumus? Cur patriam nostram localiter querimus, de qua utique non ambulando, sed peccando discessimus? Cur tenebras splendere credimus,  quas uidere ipsum est utique non uidere. ueritatem certe [b 1Kb] querimus: non illam per spatia locorum oportere queri, non per corporeum aliquid estimes inueniri. Satis ex corpore non solum tangendo, sed etiam cogitando se separabit, qui huic adherebit. Illocale certe querimus, non illud queso per locale queramus. Fecit sibi ipsa ueritas sui compotem similitudinem. Hoc in nobis offeramus illi quod fecit. Non conuiciemur Deum nostrum, dicentes illi: Non potuisti facere aliquid simile tui. Quia si corpus sum, similis tui non sum, quia de nobismet ipsis nos ille conuincet.



CAPUT XXuI. Secreta Dei locutio ad animam, qualiter se debeat sciscitari.


Loquitur enim in silentio mihi ueritas, et dicit mihi: Tu certe qui corpus esse te credis, unde incorporeo uerbo uteris? Aliud credo est uerbum tuum, id est, consilium tuum, aliud uox uerbi; aliud quod sonat, aliud quod intelligitur. Nam sicut uox potest esse sine uerbo, ita est uerbum sine uoce. Utitur tamen quodam indumento uocis uerbum tuum, ut insonet auribus; sicut ego indumento carnis, ut uiderer hominibus. Et cum loqueris obsequium uocis aure tenus meat, uerbum uero illocaliter ad animam permeat; quia sic ad illum cui loqueris accedit, quod a te utique non recedit. Et si loquentem te unus audierit, totum uerbum tuum penes te est, totum penes illum. Et si duo audierint, totum audiunt. Et si multi, totum; et omnibus totum, et singulis totum,  et tibi totum est. Noli in te perdere tam magnum munus meum; similitudinem meam, quam tibi benignissime tribui, ut qualiter ad me tenderes, non extra te quereres. Nemo uenit ad Patrem, nisi per me ; et Nemo ad me, nisi quem Pater meus attraxerit . Et nemo ad me uel ad Patrem uenit, nisi caritas diffundatur in corde eius per Spiritum sanctum, qui non nisi bene credenti, bene speranti et bene querenti dabitur. [c 1Kb] Ad istam qua unus Deus est sumus, tu homo factus es, ad Trinitatem, cum dictum est: Faciamus hominem ad imaginem et similitudinem nostram . Introspice te de te ipsa, o humana anima, et te ad me nitere. uide mentem tuam, uide uerbum tuum, uide uoluntatem tuam. Nam totum est in  mente quod cogitas; et quod totum simul meministi, totum simul cogitas; et uis cogitare atque meminisse, hoc est, amas habere mentem et cogitationem. Cogitationem ergo tuam cum mente complecteris, hoc est, cum cogitare te memineris, totam certe cogitationem tota mente comprehendis. Et totum amorem tuum uel mentem tuam tota cogitatione tua cogitas, cum amare uel meminisse te cogitas. Et toto amore tuo eamdem totam mentem atque eamdem totam cogitationem tuam diligis, cum meminisse et cogitare te diligis. Nullus est tamen qui  meminisse et cogitare et hoc ipsum amare non diligat: cum autem tibi in mente est memoria cogitationis et amoris tui, si tanta illa meministi quanta sunt, tanta est mens tua quanta sunt illa. Et cum dilectionem uel mentem tuam cogitas, si tanta ea quanta sunt cogitas, tanta est cogitatio tua quanta illa sunt. Et si mentem uel cogitationem tuam pro sui modo diligis, hec et amor tuus equalia certe sunt. Et si se singula tota simul uel ament, uel cogitent uel meminerint, non maiora erunt tota simul tria, quam uel mens tota pariter recolens, uel cogitatio tota cognoscens, uel amor [a 1Kb] tota diligens. Hec et in te esse ac potius ista te esse, me tibi radiante cognoscis, si illos mihi oculos quibus me uideri dignor attuleris: nequaquam me uel incorporeus nisi  purgatus uidet; quominus uideri me a te putes posse, si corpus? Ego et pater et caritas nostra unus Deus sumus: tu mens rationalis et uerbum uel dilectio tua unus es homo, ad similitudinem auctoris tui factus, non ad equalitatem, creatus nempe, non genitus. Formatus es ipse, non formator. Recede ab his que infra te sunt, minus utique formata, hoc est minus formosa quam tu es. Accede formatrici forme quo possis esse formosior, eidemque semper adiungere; quia tanto ab illa speciei amplius capies, quanto te illi caritatis pondere magis impresseris. Ab illa scilicet obtinebis imaginis huius indemutabilem statum, a qua sumpsisti principium. Hec et talia loquitur ueritas ad aurem cordis intrinsecus, admonens nos, ut quod ad similitudinem incorporei Dei, non ad similitudinem  corporei mundi facti sumus, incorporeos nos esse cognoscamus, non solum quia Deo incorporeo similes sumus, sed etiam quia corporeo mundo dissimiles.



CAPUT XXuII. Quod quilibet absens corpore carum suum mente uideat.

Ecce de statu uel uisione rationalis anime infinitarum pro questionis magnitudine rationum, tactis breuiter potius causis quam satis usque discussis, arbitror me de illocalitate atque incorporalitate anime sufficiens dedisse responsum. Tu nunc ita longe disparilem infraque positam euidenter intelligens corpoream uisionem, non ulterius isto iacteris incerto,  ut si carum tuum, sicut ipse dicis, absentem cogitas, idcirco eumdem quia tibi corporaliter non apparet, credas absentem; quia si tibi in illa sui parte carus est, qua uterque homines estis, et qua uosmet uicario amore diligitis, ita tibi ille presens est, ut tu ipse tibi. Quidquid enim tu es substantialiter, hoc ille est. uisio uero intellectus est anime. Si te uides, illum uides qui nichil est aliud quam tu; qui si corporaliter assisteret, per signa certe corporis agnitionem sui tibi faceret. Per que si illud forte cepisses indicium, quo eumdem tibi inimicum potius esse cognosceres, reuerberata utique affectuum disparilitate anima tua ab eius anima quodammodo resiliret, et in uno corporaliter loco, atque in eodem, si potest dici, uestigio, satis scilicet essetis uoluntatum  diuersitate seiuncti. Quod cum ita sit, non arbitror animos sequestratione disiici, quos uidemus iunctis corporibus posse separari. Ac perinde parum est, quod efficiunt corpora mutuis animorum representationibus, si non aut per eadem in se imago Dei queritur, aut ipsa querantur. Miserum namque est multumque uero contrarium, ut imago Dei, id est, uerus homo, per corpus potius quam per se queratur. Per se autem queritur atque cognoscitur, si per imaginem Dei queritur. Imago autem Dei, omnis anima rationalis est. Proinde qui se imaginem Dei querit, tam se quam proximum querit. Et qui illam in se querendo cognouerit, in omni eamdem homine recognoscit. Tu autem non immerito carum tuum absentem te habere causaris, in quo corpus diligis.  Nec aliud quam corpus diligere in illo potes, quem non credis esse nisi corpus. Dilige Deum tuum, dilige in Deo tuo carum tuum, imaginem Dei tui. Ille te perinde diligendo Deum in Deo diligat. Si uterque unum queritis, ad unum tenditis; semper apud inuicem eritis, quia in uno consistitis. Non autem uideo quod fieri queat, ut corpora in unum posita presentia sibi esse possint, et animi in uno presentes sibi esse non possint. Sed quoniam liber iste finem flagitat, eo quod aliquibus superficie tenus attactis, quamlibet multa breuitatis studio missa fecerim, non tamen omnibus pro cause excellentia supersedi: que post hinc disputanda sunt, principio secundi uoluminis ordiamur.



LIBER SECUNDUS.



CAPUT I. Cur Deus tam sepe oppugnari ueritatem patiatur.

Sepenumero mecum reputanti mihi quonam pacto excellentissima ueritas tantum inimicorum semet habere sciuerit, post multum de hac eadem questione tractatum non improbabilis ratio, sicuti reor, apparuit: omnia scilicet dignoscuntur melius contrariorum comparatione. Sic equidem lumen tenebris, sic uita morti, sic ueritas falsitati composita plus delectat. Oportuit igitur hasce distantias pro suis qualitatibus  sibi compotes sortiri patronos, ut nec falsi lateret defensor, nec ueri uacaret assertor. Itaque fieret ut nec ille magis noceret occultus, nec otiosus iste torperet.



CAPUT II. Quomodo philosophi mundi indagauerint ueritatem, gradatimque ad Deum usque peruenerint.

I. Et quoniam mortalium generi natura datum est ut abstrusa fortius querat, ut negata magis ambiat, ut tardius adepta plus diligat; et eo flagrantius ametur ueritas quo uel diutius desideratur uel laboriosius  queritur, uel tardius inuenitur: hinc factum est ut philosophi quoque excellentibus ingeniis, multimodis doctrinis, pugnantibus sententiis, longis seculis de eadem ueritate querentes, ab usque Pythagora Italico uel Ionico Thalete semper exstiterint, qui dissidentibus aliis uel in parte operis aliquid dignum tanta indage sentirent. Unde etiam Doctor gentium non tam ignaros ueri philosophos iudicat, quam cogniti contemptores accusat, inquiens: Inuisibilia Dei, a creatura mundi, per ea que facta sunt, intellecta conspiciuntur: sempiterna quoque uirtus eius et diuinitas; ut sint inexcusabiles: quod cum cognouissent Deum, non sicut Deum magnificauerunt . Ergo cognouerunt, et ingressa est diuinitatis abdite mens humana secretum, transcensisque  corporeis omnibus emetita, ita illum uidelicet uniuersitatis uidit esse creatorem, qui non solum corporea uniuersa preiret, sicut irrationalis anima; neque hanc etiam, sicut rationalis antecelleret, sed qui his simul omnibus longe incorporali potentia prestaret. uidebat enim moueri corpus per loca et tempora, cum uel de loco in locum cederet, uel etatem temporis transcursione mutaret. Apud se itaque paululum constitit, potentiamque sui non sine horrore suspiciens, querendum ne supra se aliquid, an in se esset consistendum sibi, dubitauit. Sed dubitantem se non esse Deum dubitare non potuit, cui causa dubietatis ignoratio esset: non autem nisi ignarus ambigeret. Deus uero nichil ignoraret, ac per hoc dubitare non posset.


II. Porro autem se animaduertebat et ignorare necessario et consequenter ambigere, adiecto eo, quod etsi non subderetur motioni per locum, moueretur tempore per affectum. Nec principale rerum stabilimentum foret, quod uel loco uel tempore posset, quia nisi per aliud moueri nichil posset. In quo autem uniuersum staret, id in se ipso consisteret: sic in auctore suo altius ratiocinata, cognouit illud quod in superiore libro memoraui, uiditque nisi ab immoto moueri nichil posse. Itaque necessario stare animam ut corpus moueat per tempus et locum. Stare uero in se ipso Deum, qui moueat animam per tempus, corpus uero per locum pariter et per tempus. Et quoniam principio nullum potest esse principium, quod iuxta de immensitate ac sempiternitate cogitandum  est. Quia sicut a nullo cepit, ita in nullo consistit, non sine quodam medio ab imis quod omne corpus est, ad summa quod Deus est, transeundum rata: se scilicet inter extrema mediam reperiit, eo quod nec cuiquam corporum similis existeret, quia similitudo Dei esset; nec itidem equari Deo possit, quia etsi ab illo cepisset, de illo non esset.

III. Animaduertit etiam in rerum plenitudine, aliud esse [a 1Kb] secundum ueritatem quod iudicaret nec iudicaretur, aliud quod iudicaret et iudicaretur, aliud quod iudicaretur nec iudicaret; [b 1Kb] secundum ueritatem Deum iudicare de quo non iudicaretur, animam  iudicare et iudicari, corpora iudicari nec iudicare. Tunc autem minime falli iudicantem, cum adheret illi secundum quod iudicat: tunc maxime cum collabitur ad illud de quo iudicat. Intellexit quoque propter immutabilem uim contrariorum, sicut tenebras luci, sicut essentie nichilum, ita incorporeo corpus esse contrarium. Et uidit similitudinem cuiusque rei in contraria esse non posse, quia uidelicet immota rerum ratio non sinat, ut aliquid uiuat mortuum, uideat cecum, substantia sit simul et nichilum. Hic igitur intelligens nonnichil in anima humana esse Deo simile, quia sit ille lumen illuminans, et hec lumen illuminabile; incorpoream se non dubie decreuit, illud adiiciens: quod si anima corpus esset, et hec eadem similitudo Dei esset, corporeus ergo Deus esset;  iusteque maluit propter similitudinem creatoris sublimare creaturam, quam propter eamdem similitudinem humiliare creatorem: certo cognoscens indissolubiliter nexum, ut duo similia, aut utraque incorporea sint, aut utraque corporea. Esse quoque in rebus substantiuis quedam non solum specie dissimilia, sed etiam naturali uigore contraria, ut aqua uel flamma est, et hec tamen esse corporea. Atque hinc mirum fore, si duo dissimilia eademque contraria, ut est aqua uel flamma, corporea simul esse possint; et duo similia eademque conuenientia, quod est Deus et anima, incorporea simul esse non possint.



CAPUT III. Philosophis Grecis utitur testibus de corporeis uel incorporeis,  exemplum cameli et formice proponens.

I. Huiusmodi igitur rationibus utentium philosophorum, quoad potui, uoluminibus perdagatis, ignobilium plebe reiecta, potiores quosque delegi, qui ueritati impresentiarum testificarentur, quorum quidem ex abundanti est proferre sententias; non quod propriis deficiamus, sed quod magis mirum sit, aduersum nos dimicare nostros, et extraneos pugnare pro nobis. Neque mihi profecto cordi foret mutuum ex his capere quippiam, nisi iste corporis amicus sola philosophici nominis mentione, terriculamenta quedam nobis scientie profundioris ostentauisset. Ex his igitur quos contra ueritatem uocat, uocem ueritatis accipiat, et gemine primum Grecie classicum multisonam Pythagoreorum tubam et lituum  Platonis exaudiat. Nec tumescat sola uanitate nominum, sed pinguescat multimoda ueritate rationum. Pythagore igitur, quia nichil ipse scriptitauerit, a posteris querenda sententia est. In quibus uel potissimum floruisse Philolaum reperio Tarentinum, qui multis uoluminibus de intelligendis rebus, et quid queque significent oppido obscure dissertans, priusquam de anime substantia decernat, de mensuris, ponderibus et numeris iuxta geometricam, musicam atque arthmeticam mirifice disputat: per hec omne uniuersum exstitisse confirmans, illi uidelicet Scripture consentiens, qua Deo dicitur: Mensura, pondere  et numero omnia disposuisti . Quam quidem ex diuina lectione sententiam nobis ab aduersario miror obiectam. Dicit enim uerbis his: Deus quidem ex nichilo fecit omnia, qui sicut opere instituit, ita materiam incorporauit rebus omnibus, inter quas et anima censetur. Sicut distribuit pondus. numerum atque mensuram, ita posuit quantitatem.

II. Animaduerte, nostri bone cognitor, presentis seculi peritum facundumque doctorem, nichil incorporeum uult creatum, et incorporatum dicit omne corporeum. Cui incorporatur, queso, quod corpus est? Si in, pro non, forte posuisti, ut incorporatum pro non corporato uelis intelligi, plus nobis quam uolumus sponte largiris. Quia si auctor rerum qui fecit omnia, non corporauit; sine corpore sunt ergo  quecunque sunt. Enimuero quod est, et absque corpore est, incorporeum esse necesse est: quod Greci elegantius uocant. Si autem istiusmodi propositione simpliciter usus es, incurristi nescius ueritatem. Per eamdem tamen ignorantiam uno tantum lapsus articulo, quod omnia incorporata dixisti, cum satis constet duplicis creature substantiam sic ordinatissima lege compositam ut omne creatum incorporeum et incorporatum sit, non autem omne corporeum sit et animatum. Ac per hoc incorporatum corpus dici non potuit, uelut in corpus missum; quia incorporatio ad illam pertinet absque ambiguitate naturam, que et priusquam incorporata est, non fuit corpus; et postquam incorporata est, non est corpus. Si uero incorporata omnia eo forsitan sensu dixisti,  quo dici plane potuit, etsi non debuit, omnia facta esse corporea, excidisti pariter et a proprietate uerbi, et a ratione ueri. Quia si omnis creatura corporea est, nichil incorporatum est: si autem incorporeum quid creatum est, non est omnis creatura corporea.

III. Sed una hec eademque causa est, que te multiplici inuoluit errore: magna uidelicet rerum ignoratio, et scientie mira presumptio. Hinc quippe fit ut uel spiritus corporatos corpus esse credas, uel item corpora incorporata definias. In istis tam dialecticis conclusionibus tuis, semper tibi ueniat in mentem illius quam inurendam ducis aliis, alti erroris infamia. Diuinus quoque temet sermo commoneat: oportere prius deponi trabem propriam, ut possit alienam quis auferre festucam . Proinde quia non lacessis quasi dubios prelii, sed percellis quietos mucrone conuicii; et cunctis creature partibus, mensuram, pondus et numerum indita esse dixisti, quoniam hec simul omnibus constat inesse corporibus, et animam corpus esse decernis; que huius mensura sit, qui numerus, quod pondus inquiro, Si modum uegetanti anime uiuentis corporis modus facit, quia corpus extrarium quasi uas aliquod, animam ueluti minus quoddam corpus includit: ergo anime, ut tu ais, quantitas pro corporis quantitate censenda est.

Iu. O si mihi de his loqui tecum commus palamque  proueniret, liberaliter uidelicet agerem, nonnulla tibi de meo iure concederem. Neque protinus de homine quererem, sed prius precario poscerem ut rerum callens euidenti faterere responso. Formice et cameli animas utrumnam prouidentia an mole censeres? Si prouidentia, luce liquidius esset anime cameli sic animam prestare formice, ut camelus tanto pene minor formice sit animo, quanto maior est corpore. Si moles tibi in istiusmodi comparatione placuisset, eadem nempe replicarem, et nichilo secius quererem: Si modus anime corporis modus est, cur infra corporis modum camelus brutescat, et supra corporis modum formica uigeat? Sisterent uerba fortassis que tuto tibi magna uolant. Ista hec ipsa duplici forte proponerem, utrius malles tibi copiam  facerem. Si molem corporis elegisses, perexiguum formice corpus opponerem. Sin animi uigorem, hunc eumdem nullum secundum molem fore conuincerem, cuius esse nichil in illa corporea cameli magnitudine comprobarem. Hic etiam tibi Maronianum illud obiicerem. quod uerissime de apiculis dictum est [a 1Kb] :



Ingentes animos angusto in pectore uersant

u. Iam cum super statu hominis dissertare cepissem, a te scilicet nouo geometra, ut ingenia quorumcunque dignoscerem decempedam in iudicium flagitarem. Ubi si illo forsitan uoluisses uti perfugio, ut diceres inuisibilia uisibilibus non posse metiri; e uestigio responderem, ex magnitudine corporis quod animum includeret posse metiri animum qui corpus impleret. Si non posse dixisses, instantissime quererem,  cur fieri de corporis genere uno non posset, quod de omnibus possit? Si annuisses posse, tibi dicerem sermone prophetico: uade ad formicam, o piger, et emulare, uidendo uias eius , id est, prouidentias eius. Nisi forte credendum est ob id nos oraculo celesti commonitos, ut gradiendi scientiam a formica quereremus. Non te in hac prolocutione sollicitet ambulandi cura, sed agendi sollertia [b 1Kb] ;



Ac ueluti ingentem formice farris aceruum
Cum populant hiemis memores, tectoque reponunt;

sic, homo omnis, in corporationem irrationalium protoplasti lapsus peccato, ne hieme fuga tua fiat  fidei calore et operis deuotione procures, ac pariter intelligas formicule et apicule ingentes  animos paruo corpore includi. Nihil enim magnum locale capitur exigua re locali: et paruum corpus atque ingens animus est apicule. Non ergo capitur corpore extra se; igitur est; sed extra se nichil esse potest. Est ergo totus in corpore, sed magnum corporeum corporeo paruo non capitur, quia tam magnum replet locum, quam magnum quidque locale est. Aut igitur anima illocalis est, et per hec incorporea erit, aut secum tota non erit. Sed nichil esse nisi secum potest. Illocaliter ergo in re parua res magna est. Non igitur localis est animus, et nichil illocale coporeum: corporeus igitur non est. Quidquid autem  corporeum non est, non mole censendum est. Non ergo ex magnitudine corporis animi magnitudo.

uI. Quorsum autem euadas nunc uideamus. Apicula tibi corporis, camelus animi magnitudinem negat. uideris ne istiusmodi rationibus sententia tibi placita labascat? Ne secundum corporeas quantitates, numeris, ponderibus et mensuris animi magnitudo subiaceat, qui et paruus in magno totum tenet, et magnus in paruo non effluit. Sed forte corporaliter metiri animus non potest, et pendi potest. Is dicere audeat scire se posse quot animus secundum pondus possit esse librarum, qui comprehensum tenet quot sit secundum longitudinem pedum. uestigia uero numerorum in corporibus trifaria dinoscuntur. Loco etenim primo, ut sit corpus maximum uel minimum,  unum id esse necessum est, quod scilicet a numero ille est. Secundo, quot partibus constat; que profecto partes, ut iam diximus, dextra et leua, sursum ac deorsum, ultro et citro sunt. Tertio, quot iuxta prefatam diuersitatem partium, secari omne corpus in partes potest; quarum item pars quelibet partium corporis propter uim primigeniam numeri et unum corpus erit, et totidem partibus constabit, et perinde in partes secari poterit. Modo tu uideris utrumnam cum cuiuslibet animantis una sit anima, diuidi hec eadem possit ut iterum quotalibet pars anime anima sit, sicut quotalibet pars corporis corpus est. Quod quia sanorum neminem reor posse dicere, terendum tempus non est in earum discussione causarum, que suapte natura tam clare sunt ut obscurari potius  disputatione minuta uideantur.



CAPUT Iu. De mensura, numero et pondere corporis.

I. In illud nunc magis, nisi contemnis, aduertas animum, ut tibi, in quantum se uideri dignabitur, mensure, ponderis et numeri uis diuina pandatur. Dici nempe de Deo legimus: Mensura, numero et pondere omnia disposuisti : quo potissimum testimonio in id scilicet usus es, ut exin probatum uelles, animabus quoque nostris corporeas quasdam inditas quantitates. uideamus igitur: mensura hec, pondus hoc, numerus hic ubinam loci fuerint, quandoue esse ceperint, ut ad istorum quasi exemplar Deus uniuersa formaret? Si nichil increatum nisi  creator est, hec ergo creata sunt. Si creata sunt, non igitur omnia Deus mensuris, numeris ponderibusque disposuit. Quandoquidem hec ipsa non secundum ista formauit. Sed auctoritati diuine obuiare nefas est. Numeris ergo, ponderibus et mensuris uniuersa creata sunt. Mensura ergo, pondus et numerus non creata sunt: quia non secundum eadem creata sunt omnia, si et ipsa creata sunt. Hic omnibus cogitandi uiribus enitendum est ut quoquo modo possit agnosci non hoc esse pondus principale quod penditur, sed quo penditur; nec eumdem esse numerum qui numeratur, sed quo numeratur nec mensuram  que metitur, sed qua metitur. Sicut item non hoc est magnitudo quod magnum, nec hoc equale quod equalitas, nec hoc pulchritudo quod pulchrum. Nihil enim creatum per se magnum est; sed ex minoris comparatione magnum aliquid dicitur. Hinc est quod montem paruum dicimus, et grande milium. Grandem quoque muscam, et bouem paruum. Cum uero ad ipsam creatricem uenitur magnitudinem, quia comparari non potest, nec maior nec minor est. Sic et in his principalibus formis ratio par est, quas Plato ideas nominat. Nam secundum eamdem quadrati legem fabricamus et quadratam tabulam et forum quadratum. Et cum forum maius quadratum sit, non tamen magis quadratum est. Hinc capias oportet indicium illius non pensi ponderis et immensurabilis  mensure, et innumerabilis numeri: que tria simul equiterna, semper indiuidua, ubique et ubicunque tota, unus Deus sunt.

II. Omnia etenim corpora quibus quidquam uel numeramus, uel pendimus, uel metimur, numerabilia sunt, et ponderabilia, et mensurabilia. Nam et numeri in corporibus certus est modus, et pondiculi trutine certum est pondus, et decempede certa mensura est. A cuius magnitudine et citra recurri licet usque ad uncias, et semiuncias, et usque ad minimum, citra quod nichil est. Et ultra item progredi usque ad maxima, et ipsius quoque mundi inaccessa nunc sensibus spatia. Habet enim certum magnitudinis modum quidquid finale est. Proinde mundi moles uniuersa, quoniam ex finitis est compacta corporibus,  quippe cum alterum corpus alteri finem faciat, procul dubio ipsa finalis est, proptereaque mensurabilis. Trans quam si quid spatiorum humana mens cogitat, in ea certe ratione mensure per corporales formas mitti posse non dubitat: quod quidem ita posse fieri ueritate claret, si ullus extra mundum locus est. Sed quoniam extra omnem locum locus esse non potest, localis mensura ubi locus est, non accedit: et cum desit quod metiri possit, quo possit metiri superest, quia finito mensurabili immensurabilis mensura non deficit. Eatenus equidem ratio ponderis, eo quod pendi potest cessante, non interit. Et numerus finito numerabili non finitur. Igitur si immense lucis splendor aliquo nobis fulgore subrutilat, necessario scilicet istinc admonebere, ut paululum seposita carnalium  fallacia uisionum, dicas nobis decempede forma corporee [a 1Kb] cui nostrum uisibilis sit? Sed quia hanc, nisi nimium fortasse succenseas, corpori contemplabilem non negabis: consequenter quero illam immensu rabilem de qua supra sumus locuti mensuram, animone an corpori dicas esse conspicuam? Sed non ita quempiam ueritas deserat ut diuina corpori uisibilia fore contendat, cum nec corpora uideri ab hoc nisi anima to cognoscat, aut, ut dicam uerius, animam potius per corpus quam quidquam per se sentire corpus intelligat. Duplex est ergo uidendi uis anime. uidet mensuram, pondus et numerum per se: uidet mensurabilia,  numerabilia et ponderabilia per corpus. Ergo per corpus uidet que sunt similia corpori, id est, corpora; incorporea uero per se, quibus est ipsa similis.

III. Nunc si placet, quoniam mensuris, ponderibus et numeris omnia disposita sunt, eorumdem in creaturis signa queramus. Imum certe elementorum omnium terra est: in rotundo scilicet illud imum constat esse, quod medium est, quia in rotundi extimis imum non est. Quelibet ergo terre pars magna uel minima, ut lapillus exiguus, uel minutissimus puluisculus qui puncto uisibili contingi non queat, habet et mensuram pro modulo sui, et numerum pro ratione partium, quibus distant superiora ab inferioribus, dextra a sinistris, a posterioribus priora. Unde etiam  quamlibet minimum diuidi in duo potest, quia corpus est. Pondus uero illius hinc animaduertitur, quod ipsum minimum ab origine sua sublatum, et in aqua, superiore uidelicet elemento dimissum, motu infatigabili non quiescit, donec naturali pondere ad solum terre peruenerit. Hunc ad modum rationis tramitem in reliquis oportet tenere corporibus, quia et aque guttulam quam digito tincto sustuleris, habentem scilicet pro magnitudinis modo mensuram, pro partium distantia numerum; lege ponderis si dimittas in erem, non residet nisi ad sua peruenerit. Aeris quoque ratio par est, cuius nichil uel sub aqua contineri, uel supra ignem ferri potest. Quod si quo pacto fiat, necessitate ponderis uel hinc naturaliter erumpat, uel inde sponte decidat. Mensurabilem  uero erem et pro numero partium numerosum, uel hinc, ut arbitror, liquet, quod corporeum metiri posse mundum sciant, cuius er tertia pars est. Sic etiam ignis elementum quarto iam constitit loco, quod et pro partibus suis recipit numeros, et pro spatio, quia finale est, mensuris subditur. Pondus autem ignis iste terrenus quasi quoddam semen ignium supremorum sursum uersus habet; qui quanto maiore fomento pastus, maiorum fuerit uirium: uelut in patriam tendens subtili natura magnas partes stipati eris irrumpit, et nisi eumdem elementi alterius profundum uinceret, quo per naturam rapitur perueniret.



CAPUT u. De mensura, numero et pondere anime.


Ecce patuit nichil esse corporeum, cui non sit mensura, pondus et numerus. Nunc quoniam eorumdem est et partilis unitas, et locale pondus, et magnitudo mensurabilis, utrum tria hec eatenus in anima, ut in corpore, sint queramus. Magnum certe corpus longitudine et latitudine et altitudine dicimus, cuius utique spatium grande uel paruum pro sui capacitate censemus. Ergo tantum quidquid corporis quodcunque corpus recipit, quantum pro amplitudine capax est. Sic equidem transcenso inferioris creature gradu sublimiorem creaturam cerne, et animi magnitudinem sui capacitate metire. Ecce capax est  anima humana sapientie: capax namque est eius, qua intelligens est. Ergo ut ante indeptam sapientiam, sapientie capax dici non potest; sic antequam particeps eius fiat, sapiens dici non potest. Istic ergo percunctatum uenio: spatiumne loci fore iudices, an illocale aliquid quo capitur sapientia? Ego sic censeo, quod si secundum spatium sapientis anima sapientie capax est, ergo secundum molem magna est sapientia. Quod [a 1Kb] quia non sinit dici ueritas, illocale est quod capit, ut illocale possit esse quod capitur. En tibi humani animi sine mole magnitudinem. Numeri nunc intuere rationem

II. Animaduertisti, ut arbitror, hec esse in corporibus signa numerorum, quod scilicet numerosa sint corpora, que sibi secundum prestantissimam numeri  equalitatem partium parilitate respondeant: ut quoniam unius ad unum, et duorum ad duo, et ad tria trium summa equalitas est; sic itidem illud numerosum corpus esse dicamus, quod rata dimensione formatum, ut uerbo tenus humanum, que sunt bina sic habeat ex aduerso posita, ut sibi nec magnitudine, nec spatio, nec loco dissentiant, ut sunt aures et oculi. Que item singula, ut nasus et os medium locum teneant. Atque ut esse pulchra possint, concinentiam summe equalitatis imitentur. Quatenus igitur numeri ueritatem in anima reperiamus humana, primum debet ipsa sibimet actitandi rationem pro uirtutum parilitate concinere, ut sapientie iustitia, temperantie fortitudo respondeat; que parilitas utique numerosa est, quia tanto est numeris uicinius,  quanto est quidquam concinentius. Sed illud in anima numerosum potius arbitror, quo eadem scientialiter compos est numeri; ut non partibus, sicuti corpus, numerosa sit, sed ipsum dignoscat, et secundum eumdem iudicet numerum. Nam tria et quatuor septem fore; et hec tria et septem decem, nulla preter humanam animam uel potest scire uel poterit. Sicut igitur de mensura claruit, ita et de numeris satis apparet esse hos in corpore uisibiliter, in anima intellectualiter.

III. Restat nunc ut de pondere disputemus. Corporum pondus illud esse patuit, quo eadem in regiones suas unde primordialiter existunt, naturaliter feruntur, nec quiescunt, quoadusque transmisso elementi alterius spatio, in sua perueniant. Anime uero pondus  uoluntas est eius, que proprie magis amor dicitur, quo scilicet uel se ipsam, uel alia quelibet amat: siue enim sibi incorporea diligat, ut est uera sapientia; siue corpori corporea concupiscat, ut pulchra sunt corpora: illocali amoris pondere rapitur, donec amatorum adeptione potiatur. Igitur pondus corporis quocunque corpus tulerit, mensuras eius et numeros indissociabiliter secum trahit. Item pondus, hoc est, amor anime, in id quod diligit, et memoriam et consilium secum cogit; quia nichil aliud meminisse uel cogitare ualet, nisi illud cuius amore feruescit. Unde diuinitus homini dicitur: Diliges Dominum Deum  tuum ex toto corde tuo, et ex tota anima tua . uidelicet ut sicut corpus pondere cogitur in propria, sic anima pondere referatur in patriam. Hoc pondere suo tamen anima non solum aliis iungitur, sed ipsa quoque solidatur; quia consilii ac mentis amore medio, et mens consilio, et consilium mente diligitur.



CAPUT uI. De mensura, numero et pondere diuine Trinitatis; quomodo hec tria ipsa Trinitas sit.

Sic et incorporaliter cuncta supereminens unitas precelsissime Trinitatis mensura est, ut aiunt, sine mensura, et pondus sine pondere, et numerus sine numero. Pondus ergo quo hec eadem secum ineffabiliter unum sunt, caritas est Patris et Filii, quem Spiritum  sanctum Apostolus proprie insinuans, Charitas, inquit, Dei diffusa est in cordibus nostris per Spiritum sanctum qui datus est nobis : euidenter ostendens, isto pondere, diuina scilicet caritate, illum ineffabilem numerum illamque mensuram illo stabiliter ferri quo tale pondus accesserit. Igitur tria hec inseparabilia sunt in corpore, sed multo magis in anima; et indiuidua sunt in anima, sed multo magis in se. Et sicut nichil sine uno creatore, hoc est, ipsa Trinitate exstitit; ita nichil omnino esse potest, quod non et trifariam subsistat, et unum sit: omne scilicet corpus, et unum erit, et mensurabile erit, et numerabile, et ponderabile. Et omnis anima rationalis tribus indiuiduis, memoria, consilio, uoluntate subsistit, quibus capax est mensure, ponderis et numeri.  Secundum hec de mensurabilibus quibusque, ponderabilibus et numerabilibus, hoc est, de corporibus iudicans, que si corpus esset, incorporea certe non caperet, sicut corpus etiam iudicari posset et de corporibus iudicare non posset. Permanat ergo a summo quod Deus est, per medium quod anima, [a 1Kb] ad imum quod est corpus, unite specimen Trinitatis, corporibus signa sui imprimens, animabus etiam notitiam tribuens: illa formans uisibiliter, has intelligibiliter. Cum ergo [b 1Kb] nichil substantia nisi absentia capiat, et nichil nisi tribus, sicut supra disseruimus, unum fiat; quando tanta est unitas in corpore, hoc est in uestigio Trinitatis, quanta est in anima, hoc est in imagine Trinitatis; et item cum tanta sit in imagine, quanta est in ipsa Trinitate.



CAPUT uII. Paganis utitur testibus, nullas in anima corporeas esse mensuras uel localia pondera.

I. Sed quoniam nunc tempus aliud est, quam ut de questionis huius preeminentia copiosius disputemus; tantum scilicet in his moratus sum, quantum prudentibus satis arbitror, quoad plene cognoscant nullas in anima corporeas esse mensuras, uel localia pondera, uel partium spatia; sed illud ab ea percipi, quod nec locus capit, nec pondus mouet, nec diuisio minuit. Modo tu, arbiter docte, probaueris [c 1Kb] iustam  gnarus ferre sententiam, anne sit locus quod illocale recipit, an partile quod secari nequit, an mensurabile quod infinitum capit. Nunc ad Philolaum redeo, a quo dudum magno interuallo digressus sum, qui in tertio uoluminum que prenotat, de anima humana sic loquitur: Anima inditur corpori, per numerum et immortalem eamdemque incorporalem conuenientiam. Item post alia: Diligitur corpus ab anima, quia sine eo non potest uti sensibus. A quo postquam morte deducta est, agit in mundo incorporalem uitam. Non ego nunc rationum tramitem per nexuosissimas questionum minutias reuoluo, quibus hec probabilia, quo uoles aduersante, Philolaus effecit. In que si quis uel curiositate, uel studio forte flagrauerit, de ipso scilicet fonte hauriat. Enimuero  memet causa auctoritatis in eumdem tanti testimonium philosophi iecisse sufficiet, sicuti ceterorum post hinc strictim proferre conueniet. Iniuria nempe a quoquam poscitur, et argumentum pariter et testimonium.

II. Archytas perinde Tarentinus, idemque Pythagoricus, in eo opere quod magnificum De rerum natura prodidit, post multam de numeris subtilissimamque disputationem, Anima, inquit, ad exemplum unius composita est, que sic illocaliter dominatur in corpore, sicut unus in numeris. Quid, queso, precessius dici potest? quid uerius? Ad unius uidelicet exemplum composita, quia ad unius imaginem facta est. Et idcirco unus est, exemplum principale formarum, quoniam formabilia ab illo formas capiunt,  qui non cepit. Eromenes Tarentinus ex eadem schola Pythagore, premissis pro statu sententie sue insolubilibus argumentis, de anima sic pronuntiat: Longe aliud anima, aliud corpus est, que et corpore torpente uiget, et ceco uidet, et mortuo uiuit. Unde autem, si hoc est, quo principio nescire se dicit? Sed non ita nunc omnium philosophorum Pythagorice familie sententias persequor, ut easdem copiosius aggerando, de alienis admodum uoluminibus meum faciam, satis arbitrans memet principium Pythagorici gymnasii de presenti questione scita euidentia protulisse. Certus scilicet neminem refutare doctorum, quin hoc idem senserint scriptoque prodiderint, Archippus, Epaminondas, Aristeus, Gorgiades, Diodorus et omnes Pythagore posteri: quorum uidelicet nominum, ne dicam  sententiarum multitudinem, si eadem prodita uelim, uolumen efficerem.

III. Igitur Plato procedat in medium, a quo uere claret, quam magnum in semet bonum genus humanum negligat nostro presertim seculo, quo dictis factisque celitus editis, eatenus religio conclamata est, ut pene iam credentibus labore submoto, tempore fidei scientie fructum capessat laborisque mercedem opere non patrato percipiat. Quo fit ut mirari admodum digne nequeam huius Platonis animam, qui tantis equidem seculis ante puerperium uirginis,  ante incarnationem Dei, ante hominis resurrectionem, ante predicatam summe Trinitatis in gentibus unitatem ineffabilem, Unum, tres in diuinitate personas, laudabili ausu, mirabili ingenio, inimitabili eloquio quesiuit, inuenit, prodidit, Patrem Deum paternamque mentem, artem siue consilium, et utriusque horum amorem mutuum, unam, summam, equiternam, indiuisam diuinitatem, non solum ita credi oportere docuit, sed ita esse conuicit. Persuadere mihi non possum, quod philosophi huius anima corporea fuerit; ac si forsan precipiti lapsu stultitie, ulla anima corpus esse iudicanda est, illas equidem corporeas iudicauerim, que se corpus esse credunt. Non per hoc animarum generi derogans, sed quosdam sententie sue improbitate, non mea sponte denotans, et quid  de hominibus fiat, quos cum eousque inscitia teneat, ut indoctos se esse nesciant, scientie nichilominus priuilegium sibi uindicant: dumque in imperitas aures uerborum puerilium spumas exspuunt, uno eodemque mendacio semet scientie fallunt, alios docendo decipiunt; Lysie similes, quem Plato idem cassa rerum uerba fundentem, in Phedro eatenus increpat, ut esse deterius astruat gnarum uerborum, ignarum esse causarum, quam nescientem rerum uerba nescire, potius arbitrans imperitum silentium loquaci imperitia. Unde etiam Tullius libro de Oratore primo: Eloquentia est, inquit, scientia comprehendendarum rerum plurimarum, sine qua uerborum uolubilitas inanis atque irridenda est. Et paulo post: Etenim ex rerum cognitione efflorescat et redundet oportet oratio; cui  nisi subest res ab oratore percepta et cognita, inanem quamdam habet locutionem et pene puerilem. Sed hinc alias.

Iu. In Phedro autem Plato de anima sic pronuntiat: Anima, inquit, immortalis est, que semper a se ipsa mouetur, et aliis causa motus est. Corpus autem per se non mouetur. Non ait tantum, mouet alia, sed, aliis causa motus est; animaduertens equidem uir excellentis ingenii, fore nonnulla quibus sit moueri proprium, causa motus alieni. Quidquid enim uoluntarie mouetur, ipsum fere sibi causa motus est. Quod autem mouetur uel nesciens uel inuitum, penes scientem uel cogentem causas motus habet. Nec repugnat anterioribus nostris disputationibus, quod istic a se moueri animam dicimus, cum principalem motionum cardinem in  Deo esse dicamus. Quoniam id ipsum fere a Deo illi est, ut sponte moueatur; uidelicet ut sicut causa motus animi uoluntas est eius, sic substantie que utitur uoluntate, causa sit Deus. Quia etsi posse uelle nobis ex Deo est, non omnis uoluntatis nostre motus erit ex Deo. uel tunc reor: cum uoluntate peccamus, nostri causa motus ex nobis est, ne peccatorum Deum faciamus auctorem. Quocirca si corpus a se non mouetur, et corpus non est quod sibi causa motus est: quia in se motus sui causas habet anima, non est corpus.

u. Idem Plato in libro quem scripsit: Anima, inquit, animantium omnium corporalis non  est, ipsaque se mouet, aliorum quoque agitatrix que naturaliter mota sunt. In Phedone autem sic apud eumdem Platonem, cum Simmia et Cebete aliisque philosophis Socrates loquitur: ut cum uideamus illic ualde consentanea nostrisque oppido conuenientia pronuntiari, que non solum preiudicio auctoritatis utuntur, sed uirtute rationis adminiculantur; animaduertamus preter natiuum humane mentis uigorem, hasce uidelicet animas, que tam remota persecute sunt, tam clausa adierunt, tam perita uiderunt, idcirco scilicet lumine ueritatis afflatas, ut in salutem generis humani, toti quandoque mundo diuinitus [a 1Kb] ederetur dogma; apud rudes uero gentium mentes, gentilium testimoniis uterentur; quo magis ignorantie nubilo cecata, et infidelitatis frigore in quamdam  glaciem durata gentilitas, euangelice ueritatis calori cederet, si eadem ueritas aduersantium quoque sibimet ore sonuisset. Aut cur non hec eadem per philosophos nobis in usum ueri celitus procurata credamus, que ad redarguendam nostrorum quoque imperitiam utilia fore cognoscimus? Persuadens igitur in Phedone Socrati sic ait uera ratio: Donec corpus habeamus, permixtusque sit tuli malo noster animus, nunquam nos, id quod iam olim concupiscimus, satis plene consecuturos. Concupiscimus autem ueri scientiam. Corpus enim nobis primum innumerabiles et infinitas occupationes infert, quibus conterimur ob necessarium uictum et alimentum quotidianum. Deinde si qui morbi ingruerunt, impedimento sunt quo minus inquirere et inuenire ueritatem possimus. Nam  cupiditatibus et timoribus innumerabilibus, uariarum rerum appetitionumque uisionibus, et infinita quadam dementia corpus oneratur, ut pre illo ne sapere quidem ulla in re possimus. Et si quando tempus aliquod ad philosophandum uacuum uel habuerimus uel fecerimus, tunc quoque in ipsis cogitationibus nostris corpus intercurrit, turbam errorum inferens menti, ut obcecante illo ueritatem peruidere non possimus. Itaque unum hoc in omni questione nobis, et id quidem euidentissime probatur. Si quid unquam bona fide scire uolumus, recedendum esse a corpore, et in ipso animo res considerandas. Tunc enim uidemur consecuturi quod concupiscimus, et cuius rei amatores nos profitemur, cum defuncti erimus: nam dum uiuimus, desperandum est. Etenim si constat nichil sinceri mixtum corpori animum  peruidere posse; sequitur alterutrum, aut nullo tempore nec usquam contingere homini ueram scientiam posse, aut tunc demum cum excesserimus e uita. Defunctorum enim animus liber est, et solutus a corpore. Eo autem tempore quo uiuimus, ita demum appropinquabimus applicabimurque scientie, si nichil aut quam minimum corpore utamur, neque in societate eius, nisi quatenus necesse est, animum dimittamus. Ita enim minime replebimur uitiosa turbulentaque natura corporis, sed puri a contagione eius, in quantum facere possumus, erimus. Et si ita fecerimus, incorrupti sincerique digredientes, ad omnia incorrupta sinceraque ueniemus.


uI. Hec ad uerbum ex dialogo philosophi admodum principis excerpenda, atque huic nostro inserenda uolumini ratus sum. Non arbitrans fore quempiam illectamentis fallaciarum corporalibus obsistere solitum, qui hasce repugnantias in semetipso sentiens, disparium naturarum corporis atque animi, teste se in hoc ipsum sibi, indiscussis equidem longe maximi inter philosophos uiri disputationibus assentiatur, interque animum corpusque suum preside ratione disceptet. Quidnam sit illud quod, ut aiunt, corporeus animus ab omni inuentione occursante sibi semper extrarii corporis prepediatur obstaculo. Aut cur extrarium corpus in reatum uocet, quod semet a contemplatione ueri reuocet, cum sibi ipse sit impedimento, si corpus est. Sed super his non argumentabor.  Ipsa per se nimirum ueritas claret, nec ornamento aut adiumento extrinsecus indiget, que et pulchrior et fortior nuda est. Hinc egomet testium meorum indefensis hactenus mihi testimoniis utendum ratus sum; quia penes illos tantum, qui toto sui admodum corpus sunt, de hisce ueritatis uadibus dubitabimus.

uII. uerum quid hic idem Plato in Hipparcho, quid in Lachete, in Protagora, in Symposio, in Alcibiade, in Gorgia, in Critone; quid in Timeo, etiam arce quadam et [a 1Kb] quodam philosophie uertice, de anima pronuntiauerit, placite breuitatis gratia missum facio. Neque enim refert ad agnitionem ueri, quid de eodem sepius quisque dixerit, quam quid senserit querere. Quia in sepe dictis nec uberior  est cognitio rerum, quam sit prolixitas onerosa uerborum. Quapropter in astructionem ueri magis considerandum est, quid unum multi senserint, quam quid unus sepe dixerit. Ego tamen Platonem, prout mea opinio est, philosophorum omnium merito principem, in negotium presens admiratione sui pellectus, testem sepe uocitaui, quamlibet que plura istic eiusdem legas, innumeris comparata que super anima dissertauit, pauca admodum censeas. Sed nec Porphyrius Platonicus, multis post Platonem seculis, a magistro uspiam in hac eadem causa dissensit. Illustri quippe uoce genus humanum sue dignitatis admonuit: Si beati, inquit, esse uolumus, corpus est omne fugiendum. Est ergo incorporeum quiddam in nobis, cui aduersa corporis uniuersi contagio est. Et  quid istud erit, nisi imago Dei? et quid imago Dei, nisi humanus animus? qui si in corpore beatus esse non potest, et incorporeus non est, nunquam beatus erit, qui sine se non erit.



CAPUT uIII. Romanis philosophis utitur testibus de anime incorporalitate.

Plurimorum in negotium presens philosophorum plurimis testimoniis usi sumus, multosque ex eadem Grecia, si uel causa posceret uel ratio sineret, proferre possemus. Sed ne localiter ueritatem quesisse uideamur, ut hec eadem ab una tantum uideri gente  quiuerit, et aliis ignorata sit; cum ueri compos humana substantia non sit regione, sed genere, Romanos etiam eosdemque philosophos testes citemus, apud quos Sextius pater Sextiusque filius propenso in exercitium sapientie studio apprime philosophati sunt, atque hanc super omni anima attulere sententiam: Incorporalis, inquiunt, omnis est anima, et illocalis atque indeprehensa uis quedam, que sine spatio capax, corpus haurit et continet. Acrius isti, ni fallor, abstrusas rerum rationes ingressi sunt, quam nonnulli nostrates, qui cubiculariis disputationibus de sublimium indage causarum aliquid soporiferum in lectulis oscitantes, perpellente copia tepentium neniarum, stolido laudatore ueternosas anilium opinionum suspiciones edormiunt, innexamque uisceribus  animam, corporis claustris includi et contineri decernunt. Sed istuc imperitie ueri uacue figmentum, prout locorum ratio poposcit, et superiore libro discussimus, et prolatis nunc summorum magnis auctorum testimoniis, in rem sui nobis opitulante ueritate, rationis quoque [b 1Kb] uiribus refellimus. M. uarro, sui seculi peritissimus, et teste Tullio omnium sine dubitatione doctissimus, quid in musicis, quid in arithmeticis, quid in geometricis, [c 1Kb] quid in libris diuina quadam disputatione contendit, nisi ut a uisibilibus ad inuisibilia, a localibus ad illocalia, a corporeis ad incorporea, miris [d 1Kb] eterne artis modis abstrahat animum, et in corpora, hoc est in aduersa sibi dilapsum sui compotem faciat? Cui si corpus esset, corpus aduersum esse non posset. Quid ego nunc  Zoroastri, quid Brachmanum ex India, quid Anacharsis e Scythia, quid uero Catonum, quid M. Ciceronis, quid Chrysippi  in defensionem ueri sententias afferam? Quid orbis uniuersi de anime statu nobis concrepare iudicium, in his duntaxat qui merito enituere, conuincam?



CAPUT IX. Ecclesiasticis doctoribus utitur testibus de anime incorporalitate.

I. Facile profecto hoc idem factu mihi esset, nisi adiici quepiam, coacta testium turba non sineret, et diuina iam nunc oracula pandere uel tempus foret, uel ratio commoneret. Atque ut ad ipsos celestium  uoluminum fontes illis fere ducibus qui ex eisdem largius hausere ueniamus, Gregorius Nazianzenus in Apologetico, magnum uidelicet inter animam et corpus clamat esse discrimen; atque ut corpus corporalibus pasci, sic animam incorporeis saginari. Beatus Ambrosius ad Mediolanensem in ecclesia populum uerbo doctissimo atque eruditissimo: Sequestremus nos, inquit, a corpore, contra quod nobis, si salui esse uolumus, iuge certamen est. Una precellentium eademque sententia non nisi eodem intellectu animaduertenda est, eodemque tractanda sermone. Dicam nunc igitur quod sepe me, dum ad  id locorum uentum esset, dicere memini. Sequestrari nos a corpore, Ambrosius oportere persuadet. Quis ergo iste sit, cui a corpore sequestrare conueniat quero? Ex anima enim sumus et corpore. Ac per hoc cum sequestrari a semetipso nequeat animus, nichil in nobis est quod sequestrari possit a corpore, si corpus est animus. Cur, sancte Ambrosi, cur taliter doces? Cur sponsam Christi ceno falsitatis oblinis? Cur eamdem a uia ueritatis seue predicationis impulsu, in deuia abrupta propellis? Cur sequestrari oportere a corpore corpus perhibes? Quidnam istud, queso, proderit homini? Num quia hominis interioris est natura subtilior, que tamen non est nisi corpus; idcirco eamdem disiici conuenit atque separari? Nunquid quoniam in hac structura  mundane molis quedam subtiliora et leuiora, quedam crassiora atque grauiora sunt, idcirco tenuioribus uniuersam solidi huius conuenit rupisse compagem? Aut beatior er erit, si cum aqua ac terra non fuerit? Hisce falsiloquiis circumgarrientibus, istiusmodi fert ille responsum: Quedam nobis oboritur uerborum nuda, uirtutis cassa, rationis aliena, ueritatis uacua, uanitatis caua, superbie tumida, nouelli huius schismatis sine auctore doctrina, elata supercilio, abiecta mendacio, referta conuicio, Creatori potestatem subripiens, imagini dignitatem, quam miro stultitie genere comparationibus substantie corporalis infamat. Asserens scilicet tam nichil animo profore quod ualeat corpore secerni, quam non sit eri conducibile crassioribus mundane molis  corporibus separari. Porro si qui estis uspiam gentium, quorum ingeniis cesserint arcana causarum, adeste prepetes, uosmet ignorantie plectite. Nouum dogma miramini: Anime dignitatem capessit in solido mundi, portio corporis quarta mundani. Hec ergo nimirum animarum omnium maior est anima, proque sui mole magis sapiens. Itaque nunc tanto potius quispiam prudentie compos erit, quanto eris huius pro sui capacitate plus hauserit. Nec iniuria genus humanum naturam incusauit, que quanto maiores hominibus boues lucas edidit; eo uidelicet beatiores, quo capaciores. Sed hactenus satis Ambrosius, qui uel solus profecto sit satis. Faxim tamen et aliis testificandi locum.

II. Aurelius Augustinus, et acumine ingenii, et  rerum multitudine, et operis mole ueluti quidam Chrysippus argumentandi uirtute, aut Zeno sensuum subtilitate, aut uarro noster uoluminum magnitudine, et qui profecto talis natura, attentione, disciplinis exstiterit, ut non immerito ab istis corporalibus nostri seculi Epicureis aut Cynicis, spiritalis sophista dissenserit, libro ad Hieronymum de origine anime sic pronuntiat: Incorpoream esse animam etsi difficile tardioribus persuaderi potest, mihi tamen fateor esse persuasum. Cumque id ita fore rationibus magnis atque insolubili argumentatione conuincat, ac super hoc Hieronymi sententiam poscat, laudis sue tantuma Hieronymo scripta recuperat: quin haud dubie Hieronymus nichil de anima sentiri dicit  uerius, nichil disputare posse perfectius. En tibi duos preclarissimos uirtutum doctrinarumque preeminentia longe porro preditos super statu anime sentire nobiscum, inermemque te auctoritatis pondere et rationis uiribus prosternere, qui disparatis corporibus uanitate sapientie, duas animas uis unam facere. Unde multum miror Hieronymum tibi testem citatum, cum potissimus tractatorum minime potuerit et pro anima et in animam disputare. Quanquam que ex eodem aduersum nos haud intellecta posuisti, nos eo usque conducant, uti quam callide non aduersarius, uerum preuaricator subornatus esse uidearis, qui uelut assentante colludio feceris nos tuis admodum testibus uincere. Quippe gloriosum uictorie genus est, ab eo cum quo decertes arma  capere, quesitumque aduersario testem illinc stare, et istinc deiicere.

III. Ne quid tamen segnem me redhibende uicissitudinis arbitreris, prout locus est moneo, consentaneum magis tibi super sententia tua Pictauum Hilarium esse potuisse, qui scilicet inter complura precelsarum disputationum suarum quiddam secus sentiens, duo hec ueris aduersa disseruit: unum, quod nichil incorporeum creatum dixit; aliud, quo nichil doloris Christum in passione sensisse. Cuius si uera passio non fuit, redemptio quoque nostra uera esse non potuit. Sed quoniam beatus Hilarius opinionis huiusce uitium uirtute confessionis aboleuit, sic sustinet reprehensionis stylum, quod non patitur detrimenta meritorum. Quapropter eatenus diuinarum  tractatoribus Scripturarum fidem adhiberi par est, quoadusque eidem tenori ueritatis astipulantur. Sed quanquam nonnullis dissertatoribus proferendis necessario supersederim, dum ad oracula diuina ex quibus eorumdem pendet auctoritas, iure festino; haudquaquam tamen Eucherium preterierim, mihimet uiuentem doctrina et presentaneis coram disputationibus cognitum, non porro nuntiis aut lectione compertum: qui scilicet uiridis eui, maturus animi, terre dispuens, celi appetens humilis spiritu, arduus merito, ac perinde ingenii subtilissimus, scientie plenus, eloquii profluus, magnorum seculi sui pontificum longe maximus, editis in rem fidei multiiugis uariorum operum uoluminibus, ad populum quoque his super statu anime concionatus est: Querere,  inquit, quidam solent, quomodo in Christo misceri potuerit homo et Deus. Querunt et rationem huius mysterii quod semel factum est, cum ipsi reddere rationem nequaquam possint eius rei que fit semper, quomodo societur anima corpori, ut fiat homo. Ergo quomodo corporea res incorporeaque coniungitur, et corpori anima miscetur ut homo efficiatur; ita homo coniunctus est Deo, et factus est Christus: et tamen ut fieret Christus, duo illa incorporea, id est anima et Deus, facilius coniungi permiscerique potuerunt, quam miscetur una incorporea aliaque corporea, id est, anima et corpus, ut persona hominis existat. Credo mihi nunc illos, qui eque talibus instituti, ab hisce doctrinis degenerauerunt; pessum facientes salubria  sua, et alienis semet noxis obnoxiantes iniusto amantium sui odio eousque prolapsi, ut extraneos mallent cum falsitate prelegere, et Eucherium cum ueritate damnare.

Iu. uideas hinc alios quiddam socordi trutinare iudicio, alios id ipsum aut nescios stulto laudare preconio, aut sciolos subdolo ridere consensu; hos inter placere sibi illum, quem nemo, nisi aut ignarus laudauit aut callidus. Hic iam feruntur de singulis non pro meritorum, sed pro uotorum qualitate sententie. Ob laudem presentium quarumpiam fabularum longe maximi damnantur auctores. Istic ille laudatus ne infra laudantium uideatur stare iudicium, panniculos quosdam ex diuersorum uaria lectione concerpit, eosdemque uilibus suis, ueluti  quibusdam stuppeis assuit, laceroque uestitu turpior nudis absque furaci meditatione mutus eloquentia palliatus incedit. Cernas hinc alium, situ fetidarum, turpium ex olenti cenis suis ac tenebris cloaca uentris et oris inhalare sentinam, interque ructandum quasdam suggillatiunculas fringultientem ab alio, qui stipem suam uariis conlucernationibus dilapidauit, parasitico more laudari. Inter has huiusdemque modi quisquilias aliquid tu sobrium tuto dixerisne? Porro magnum aliquod e socordi turba periculum periclitabere: [a 1Kb] qui dum  hos ac tales tamen egomet non pauesco. Ac si quis nunc monendi locus est, moneo atque denuntio: quique isti quique sunt alii, qui uel in magnos uiros obloquia, uel de rebus summis deliramenta  quedam cum computoribus mussitant, aut palam loquantur, aut taceant. Enimuero eruentur mihi atque extrahentur etiam nuncupatim ex abditis tenebellarum, qui hactenus delituere. Prenosci uero licet, tacere ne habeam facta quorum nomina non tacebo. Faxint tamen isti quod foret libitum, salubresque monitus spernant, haud impune scilicet. Ego uero preeligerem ab istis cum Eucherio reiici, quam cum istis a ueritate damnari. Sed istic nunc locus et tempus est, ut sicut a philosophis ad tractatores, sic a tractatoribus ad authenticos gradum consequa ratione faciamus, suadente modo, scilicet plerisque testium tacitis.



CAPUT X. Teste utitur ipsa diuina sapientia.


I. Audiamus igitur quid imaginis sue pronuntiet inimicis diuina Sapientia: Dixerunt, inquit, impii cogitantes non recte: Exiguum et cum tedio est tempus uite nostre; et exstinctus cinis erit corpus nostrum, et spiritus diffundetur tanquam mollis er . Impii hec dixerunt, super quos paulo post eadem Scriptura sic loquitur: Excecauit enim illos malitia eorum; quoniam Deus creauit hominem inexterminabilem, et ad imaginem sue similitudinis fecit illum . Istic ergo temet in defensionem tui acrius permouendum credo, proque cause merito in me etiam istiusmodi ferme uerba  facturum: Quid tu, unde unde contractis testificationibus uteris, haudquaquam tamen ueritate pulsantibus conscientie nostre sincerum? Quid autem mea refert; quid porro attinet, impios ob detractam diuine imagini dignitatem diuinitus plecti, cum memet impietatis huiusce laqueis nouerim non teneri? Proinde moneo facessas, nec sententie talis infamiam mihi mendaciter inuras. Nunc ego nisi renuis, in tua tecum redeo, ex queis arbitrabere, utrumnam istud in impios prophetici sermonis oraculum, [c 1Kb] an in te sit porrectum? te scilicet, te magis perstringit, qui pretento scientie priuilegio, contra famam deditus sententie, et contra sententiam sollicitus fame, eadem que istic uelut aliena renuis, et illic itidem ueluti propria defendis.


II. Ne quis sit tamen uel mihi secus interpretandi, uel tibi forsan inficiandi locus, impresentiarum super quibus agimus utraque uideamus. Propheta nempe dicit impios dicere: Exstinctus cinis erit corpus nostrum, et spiritus diffundetur tanquam mollis er. Enimuero tute quid dicis? Nonnulle sunt, inquis, spirituales nature, ut angeli, archangeli cetereque uirtutes, ipsa quoque anima nostra uel certe er iste subtilis, tamen incorporee nullatenus estimande. Intende, queso, animum pro te quisque nostri arbiter, ferque iudicium, sitne aliquod prolocutionum harumce discrimen: Impii de humano spiritu, de humana uidelicet anima dixerunt, quod diffundatur spiritus tanquam mollis er. Necessarius hic noster adiungit, quod anima humana et er iste  subtilis eque spiritualia sunt, sed perinde incorporea non sint. uerba nunc eadem, et sensum expende: nam quod illic spiritus dicitur humanus, hic anima. Ita profecto concordat, atque si uterque animam aut spiritum uterque dixisset; qui scilicet illic in mollem fundi erem dicitur, sicut itidem subtili istic eri comparatur. Quod ergo diffundi spiritus dicitur tanquam mollis er, tale est ac si diceretur, Spiritus hoc est quod mollis er. Itemque, spiritalis est anima nostra et er iste subtilis; ita est ac si diceretur: Anima nostra hoc est quod er iste subtilis. Cumque [d 1Kb] ex his duobus quod ante dictum est, impiorum blasphemia sit, quod postpositum tua sententia, duoque ista eatenus uniantur, ut sint et negotio et sensu et uerbo indiscriminabilia: quid potissimum  consequitur, nisi ut aut pro similitudine sententie tue, si eamdem defensitandam credis, impiorum quoque sententia laudabilis sit; aut quia plectibilis illa est, tua quoque sit pro eius parilitate damnabilis?

III. Sed quid diutius uel argumentantes allucinamur, cum super hoc propheta censuerit: Dixerunt, inquit, impii apud se cogitantes non recte: Exiguum est tempus uite nostre; et exstinctus cinis erit corpus nostrum, et spiritus diffundetur tanquam mollis er. Postque paululum sententiam quoque intersita disputatione subiungit: Hec, inquit, cogitauerunt, et  errauerunt: excecauit enim illos malitia eorum. Et tanquam diceres: Quid in eis culpe uertitur, quid erroris? ille respondit: Hominem animam corpoream cogitauerunt, et errauerunt: ac uelut rogaret [a 1Kb] geminantem; et quid in hoc ueritas claudat, ut animam corpus esse quis sentiat, iterat propheta responsum: Errauerunt uidelicet, errauerunt, quia Deus creauit hominem inexterminabilem, et ad imaginem sue similitudinis fecit illum. Id est dicere: Adeo tenus non est corpus anima, ut sit imago diuina. Estne aliquid quo ab hinc locorum uspiam progrediaris, tuomet indicio proditus, ueritatis uiribus captus, prophete testificatione conuictus? Sed uiderit quisque quod sentiat: prout mea tamen opinio fert, hoc saltem probum quod eatenus dissertauimus aduersum corporales,  pro spiritalibus sat foret, ni par esse ducerem, apostolica quoque aut etiam euangelica in rem controuersie presentis adhibere.



CAPUT XI. Paulo apostolo teste pro illocalitate anime utitur.

Igitur quanquam nonnullis locorum sicubi conduxit, quarumpiam Scripturarum testimoniis usus sim; fas tamen est multimodo ueritatis gaudio falsiloqui ceruiculam salubri concisione concipilare. Paulus doctor gentium, uas electum: Omne peccatum, inquit, extra corpus est. Qui autem fornicatur, in corpus suum peccat . Si excepto crimine fornicationis, extra corpus est omne peccatum, in anima ergo est. Porro si in anima est, et corpus est anima, non ergo extra corpus est omne peccatum. Sed Apostolus  dicit, preter fornicationem extra corpus esse omne peccatum. Incorporea ergo est anima, ut sit aliquid in quo extra corpus possit esse peccatum. Itemque ad Corinthios in eum qui scelere pollutus incesti, nouercalem torum pene matris stuprator illuserat, sententiam promulgaturus sic ait: Etsi absens corpore, presens autem spiritu, eum qui hoc opus fecit iam iudicaui. Quid istud, apostole Paule, quid istud est? Quomodo absens corpore es, ubi spiritus presens? Si corpus est spiritus, cur non potius ex duobus [b 1Kb] compactus corporibus, uno absentem, alio presentem te esse dicis? [c 1Kb] Aut si unum corpus es totus, cur non parte corporis abesse te, et parte corporis adesse profers? Ut enim corpore Corinthiis te dicas absentem, eo uidelicet ferri potes, quia totus  in uniuerso tuo corporeus es: uerum quod corporeus totus, et per hoc quia absens corpore, absens totus; nescio, quo tui, quo non es, adesse te dicis. Aut mendacii te arguis, aut corporales istos de anime incorporalitate conuincis. Estne aliquid istic creperum, aut fortassis obscurum, quin quantum corporeus est, absens Corinthiis est? Aut nullo sui, aut per incorporeum presens est. Incorporeus ergo est spiritus humanus, per quem Paulus apostolus absens toto corporeo sui Corinthiis potuit presentari. Hec et alia ex omni ferme authenticorum uoluminum corpore innumera proferre possemus.



CAPUT XII. De eo quod Apostolus raptum se usque ad tertium dicit celum.

I. Sana quippe catholice fidei doctrina ita tenus intersito gradu ab imis ad media, a mediis ad summa conscenditur, ut rato iudicio corpoream creaturam incorporali creature subdens, et summo incorporeo creatori hanc eamdem cum sui inferiori subiiciens in tertium celum Pauli pedissequos rapiat, qui solidum sensibilis mundi penetrabili mente transmiserint; intentamque aciem ex imo celi tergo sistentes, redintegratis uiribus omne incorporeum creatum potiore nisu pro substantie excellentioris dignitate tranauerint, atque hinc redactis paululum respiraculo pause uiribus, in suprema incorporea creatoris agnitione  constiterint. Quocirca nunc locorum percunctari sedulo corporales istos uelim, que uera illis super hac apostolica sententia sit. Nam cum se dicat Apostolus raptum usque ad tertium celum, primum quero, localiter, an illocaliter sit raptus: et qui tres isti celi sint, anne plures horum, an omnes corporei, anne incorporei quippiam; ut quoniam nos ad id usque loci disputationis ordo deuexit, quid istinc sequendum sit, nobis consulta ueritate, uideamus.

II. Ac primum non usque facile de celorum numero questionem paulo scrupulosius uentilemus. Nempe legimus: Laudate Dominum, celi celorum . Sed istuc et de multis et de binis licet intelligi, ut et plures celi plurium celorum, et duo celi duorum celorum tacito numeri articulo accipi  posse uideantur. Ecce terre contiguis ere tenus aquarum elementum est. Exin profundum eris usque ad lunaris sideris citimum lumen. Ab hinc ignium etheriorum spatia usque in extima transmundana, qua globo mundus includitur. Ubinam nunc exacta uniuersitate corporum queramus celum trans omne mundanum? Sed in hoc opaco rerum caligantium nubilo ex adytis supercelestium doctrinarum consulta repetamus. In principio  creauit Deus celum et terram . Si opinionibus missis, ueri fidem queramus, ecce tibi creaturarum testem ipsum creationis auctorem; qui cum ante omne tempus creauerit celum et terram, postque die uno fecerit lucem et firmamentum, secundo itidem die condiderit, idque celum  abusiuo nomine uocitauerit, cui ratis interuallorum limitibus loco uel modo uariantium porro siderum ornamenta subtexuit. Animaduerti promptum est hoc uisibile firmamentum tanto interuallo substantie celo inuisibili cedere, quanto idem terre imis locorum intercapedine preeminere. Quocirca alieno ac translatitio nomine firmamentum istud celum dici potest: cum uere esse celum illi creato ante tempora celo sit proprium. Enimuero istud stelligerum quod celum dicimus, in Scriptura Geneseos celi dicitur firmamentum quippe ubi luminarium creationem retexit: Fecit, inquit, Deus duo luminaria magna, et posuit ea  in firmamento celi: qua uidelicet auctoritate uerum illud unum ante temporaneum celum credere sinimur, quanquam istud de quo agimus firmamentum, celum dicere non inhibeamur, eo uidelicet, quia Deus firmamentum uocauerit celum.

III. Sed mouet iterum, quod celi in authenticis uoluminibus non duali tantum, sed plurali numero sepe uocitantur. uero autem subiicitur, quod terre corpus unum in Scripturis dicitur orbis esse terrarum. Ita igitur forsan dicantur celi multi cum duo sint, sicut terre dicuntur esse, cum existat haud dubium quod una sit. Ad quod ergo tertium celum raptus est Paulus? Eia nunc sedes egredere, et elementorum molibus excussis, trutinaque iudicii corporum ponderibus impositis, appende mundum:  quippiam fortasse celi nobis unde unde prosilient. Aut si unus mundus plures porro non habet celos, aliquos tibi cum Epicuro mundos atomorum minuta parturiant, ut tertium celum Paulus inueniat. Sed quid ad beatitudinem spectat, ut de uno corporeo ad aliud, aut ab hoc ad tertium eque corporeum quisque ascendat, cum non id sit merito beatius, quod loco sublimius? Alioquin cedent auiculis homines, atque ad eternitatem non profectibus ibit quisque, sed passibus.

Iu. Quapropter cum nec preeminentia localis beatum faciat, nec tres identidem celos anima corporales inueniat, ut tandem defecta corporibus incorporeis cedat; iuxta prelibatam tacita discussione rationem, ternarium celorum numerum differentiamque  uideamus. Quia cum differentia dignitatum sit distantie locorum, si distant magis quam differant inter primum secundumque celum, quero, quid rei sit? Aut substantia uidelicet illic, aut nichil est? Si nichil, nulla creati celi causa suberit, cum hec in infimis terre quippiam, nisi precedentibus porro apud euum causis exstiterit. Sin autem est illic quedam terrenis potior uiuentium multitudo, [a 1Kb] substantia ergo supercelestis ista sub celo est, hauriens uidelicet a superno sui uibrantium siderum flammas et liquidiores auras eris, cuius elementum replet intercelestis uacui concauum, quod scilicet a celo tertio alii uiuentium populi atque alia intersiti eris profunda discriminant.

u. Nunc igitur si per hec raptatus Apostolus usque  in tertium celum uenit, quid istinc potissimum reperit? Quod si localiter querendum fuit, et in primo celo inuenire non potuit, sed ipse dicit raptum sese usque in tertium celum, nescio quid audisse diuinum quod homini loqui non liceat, ait. Itane tandem, Apostole, per loca Deus queritur, aut non nisi in loco ueritas inuenitur? Si istuc ita est, et Deus igitur localis erit, et tu Deum quem localiter inuenis, localiter amittis; qui si non nisi in tertio celo est, ibi ergo tibi relictus, ubi repertus est. At cum non de celo corporeo, sed de celi Domino sis beatus, et totus ubique sit Dominus celi, qui nec localiter queritur,  nec localiter inuenitur: hec uera profecto ascensionis tue causa dabitur, si ab inferioris substantie celo ad celum substantie potioris ascendis. Quia querentibus Deum a corporeis ad corporea nullus ascensus est, qua uersum nunc corporalitas inclusa diffugiet? Ecce et raptum fuisse Paulum usque in tertium celum uerum est; et rursum tres esse celos corporeos uerum non est. Igitur aut incorporeum quid creatum confitebere, aut tres celos inficiabere. Sed quoniam et tres esse celos, et non omnes corporeos, uel indiscussibilis auctoritas docet, uel ratio manifesta conuincit; sub unius ope ueritatis sicut fallentia discussimus, sic uera queramus.

uI. Legimus in Propheta: Qui fecit celum et terram. Celum celi Domino, terram autem dedit filiis  hominum . Istic animaduertendum est, aliud esse celum et aliud celum celi. Quippe cum celum celi dicitur, tale est ac si celum ac terra dicatur. Imum nempe siderei celi hec terra est. Sed cum ante omne temporaneum creauerit Deus celum et terram, secundoque die hoc uisibile celum fecerit; est ergo celum euo terre posterius, cum tanto sit qualitate prestantius. Sed quoniam uices et spatia temporum, et moras dierum, momentaria mundi creatio non admittit, quia de sex dierum numero magis, quam spatio nullum disserendi nunc tempus est: illud intelligere debemus quod propheta inter celum et celum celi tantam differentiam fecit, quanta ferme est inter hoc celum et terram. Ut sicut terra huius scilicet celi terra est; ita hoc celum illius  celi porro sit terra. Unde coniiciendum est, mundi corpus uniuersum diuinitus terram dici, et illud quod Domino datum est, proprio nomine celum uocari. Scriptura namque sic loquitur: Celum celi Domino, terram autem dedit filiis hominum.

uII. Quid ergo dicimus? Nunquid hoc celum uisibile non hominibus datum est, aut solaris fulgor et calor, uel lunaris globi per incrementa ac detrimenta uariatio, uel astrorum uagus ratusque circuitus, uel per magnos orbes congressus siderum et statuta progressio, siue cum dierum noctiumque uices uariant, siue quia caloris ac frigoris alterno fotu mundum temperant, seu quod dimensis limitibus articulos temporum signant, eodemque intermino linearum tramite in id ipsum sine fine redeuntia, per easdem  circulorum uias reuehunt, uel quod distinctis numeris et horis, et musicis interuallis etherem pingunt? Suntne hec omnia genti mortalium uel conuenientia usui uel iocunda spectamini? Ac per hoc ita tenus corporeum celum, quia uidelicet hominibus datum est, terra dicitur; sicut aquarum et eris corpora, non utique eiusdem corpulentie cuius est terra; tamen quia filiis hominum data sunt, terra dicuntur, adiecto eo quod omnium sensualiter uiuentium principaliter tactus ex terra est. Porro autem sicut sine igne uideri nichil, sic tangi absque terra nichil potest: quia et ignis tactui subiacet, et ether ignis est; non abhorret  aliquid illic esse terrenum. Quapropter omne corporeum terre nomen includit, ratoque iudicio in corporeis compositum terra dicitur omne corporeum: quia hic sensibilis mundus cum uisibili celo terra est, que filiis hominum data est.

uIII. Quid de illo celo dicemus, quod Domino datum est, non filiis hominum? ergo identidem ad eloquia diuina recurramus. Idem nempe psalmographus dicit: Confitemini Domino, qui fecit celos in intellectu . Quocirca si in intellectu sunt celi quos habitat Deus, nec nisi incorporeum celum est quod Domino datum est, uidelicet cui terra est omne corporeum; liquido claret, omne quod intelligit non esse corporeum. Porro substantialiter humanus animus intelligit: incorporeus igitur  est animus humanus. En tibi terram, omnem corpoream creaturam: en tibi celum, incorpoream intellectualemque substantiam. Nunc igitur ut possis per duos celos usque in tertium celum Paulo preeunte raptari, incorporeo tui uniuersum transmitte corporeum. Postque etiam incorporeum creatum idemque mutabile, acriore admodum nisu et uolatu perniciore transcende; atque ab hinc in tertium celum, in ipsius immutabilis incorporei beatissima contemplatione requiesce, teque humana anima incorpoream nosce. Cui pro nature excellentia promptum est simul et congruum inter ima uel summa tui tanquam mediante substantia, uel infra despicere corpus imum, uel supra conspicere Deum summum.

IX. Nunc egomet sciscitor, afferasne nobis aliam  de ternario numero celorum ac diuersitate rationem. Quam quidem cupio, sed liquet haudquaquam dari a quoquam posse, nisi inter corpus et Deum natura se substantie corporalis interserat. Quia si nichil absque Deo nisi corpus est, non tres ergo celi, sed duo sunt; ut unum ferme celum sit omne corpus, et creator corporis aliud. uerum quoniam non trans tertium, sed in tertium celum raptus est Paulus, transeundi sunt uelut duo celi, omnis corporea atque incorporea creatura: ad creatorem uero quasi in tertium celum, non transeundi, quod non potest; neque redeundi, quod non debet, sed standi et manendi causa ueniendum est. Hinc autem cursus atque status profectus est atque perfectio, que scilicet uirtutum est, non locorum: quoniam qui proficit,  currit; et qui perficitur, peruenit.

X. Nunc quoniam amplissimos campos latissime questionis breui admodum calle transmisimus, datis aliquot, ut reor, indiciis, que scilicet a recto ueritatis tramite errorum deuia secernunt; quid sibi uelit illud quod Apostolus siue in corpore siue extra corpus, raptum se esse dicit, inquiro. Quippe sic ait: Scio hominem raptum; siue in corpore, siue extra corpus, nescio : et reliqua de quibus quod attinuit diximus. Ac primum adhibita discussione, uideamus quid certum istic sibi beatus Apostolus, quidue fateatur incertum; raptum esse hominem scit: in corpore an extra corpus nescit. Animaduerte  iam aliud hic dici hominem, aliud corpus. Ecce tamen discretum est, quid nescire Apostolus, quid scire se dicat. Excutiamus igitur utrum ex incorporeo corporeoue, an ex utroque sit, ita tenus nesciat, sicuti cum corpore, an sine corpore sit raptus ignorat. Scio, inquit, hominem raptum; sed siue in corpore, siue extra corpus, nescio. Istic nunc animaduerti licet, quod is qui raptus est, et raptum esse se nouit, sentiens tamen non ipsum se esse corpus suum, et sic cum eodemne an sine eodem raptus sit hesitat; se ipsum tamen esse non dubitat. Et cum istuc omne patescit obscurum, nempe is qui seu cum corpore sit raptus, incertus est. Incorporeum tamen esse et corpus se habere certus est; qui si non sine corpore raptus est, corpus cum  illo raptum est; non tamen hoc est ipse quod corpus, cum quo raptum est corpus. Si sine corpore, multo potius intelligitur non esse corpus, quod potest esse sine corpore. Scio, inquit, hominem raptum; sed siue in corpore, siue extra corpus, nescio. Quod tale est ac si diceret: Raptum me scio, sed cum corpore an sine corpore, nescio. Ergo etsi cum corpore raptus es, rapi tamen sine corpore potuisti. Incorporeus igitur es etiam in corpore, si potuisti rapi sine corpore. Quippe incorporeum corpori salua sui substantia, uiuificandi eiusdem causa miscetur. Ut autem corpus sine corpore sit, statuta rerum lege non sinitur.



CAPUT XIII.  Ex Euangelio, Deo de incorporalitate anime teste utitur.

Sed iam nunc testibus meis, preconibus scilicet ueritatis, ad indubitatam fidem ueritas ipsa testificabitur. Dicit in Euangelio Dominus: Nolite timere eos qui occidunt corpus, animam autem non possunt occidere . Cur, queso te, animam occidere non potest, qui occidere corpus potest? nisi quia forte anima non est corpus. Tu uero dicis: Corpus est quidem, sed tenuius; corpus est quidem, sed leuius. At egomet responsum refero: Tenuius sit licet et leuius; sed tamen si corpus est, occidi potest ab eo a quo corpus occidi potest. De his nempe duobus agimus, anima uidelicet et corpore, quibus confit homo uisibilis. Qui enim dixit: Nolite  timere eos, non dixit, qui occidunt spissius corpus, grauius corpus; sed qui occidunt corpus. Et item non dixit, tenuius et leuius corpus; sed animam non possunt occidere. Hoc nempe corporis nomine uiuens profecto corpus inclusit, quia nec occidi quid nisi uiuum potest: ac per hoc si anima corpus est uiuum, occidi ab illo potest a quo potest corpus occidi. ueritas dicit: Qui occidunt corpus, animam non possunt occidere. Non est igitur corpus anima, que occidi non potest a quibus corpus occidi potest. uerum quoniam leuanda est perpetue lectionis onere legentis intentio, huiusce iam uoluminis iste sit finis.



LIBER TERTIUS.



CAPUT PRIMUM. De Lazari corpore exanimi.

Editis in astructionem ueri, et merito pariter et numero satis ut arbitror, idoneis uadibus; restat nunc ut que ex opusculo huius patroni corporis supersunt indiscussa uideamus; qui cum temeraria persuasione decernat animam localem, assumpto in hoc idem euangelice auctoritatis exemplo, tanquam peremptorie argumentatur, dicens: Corpus Lazari cum fuit mortuum, fuisse sine uita, idemque rediuiuum fuisse cum uita, ut per hoc anima localis esse credatur, que recesserit a corpore, rursusque ad corpus accesserit. Atque ut uniuerso animarum generi in commune prescribat, ipsam nostri Redemptoris animam localem esse pronuntiat.



CAPUT II. De anima, in quo similitudinem Dei gerat.

I. Formidabili scilicet, atque, ut autumat, insolubili syllogismo: ut anima ubi est, sit; et non sit, ubi non est; tanquam nos eamdem aut ubique, aut nusquam esse dicamus. Cum si ubique esset, Deus esset; si nusquam, nichil esset. Illa quidem non in toto mundo est tota, sed sicut Deus ubique totus in uniuersitate est, ita hec ubique tota inuenitur in corpore. Et sicut Deus nequaquam minore sui parte, minorem mundi partem replet, maiore maiorem, sed totus in parte, totus in toto est; ita et hec non pro parte sui est in parte corporis. Nec alia pars anime sentificat oculum, et alia uiuificat digitum: sed sicut  in oculo tota uiuit, et per oculum tota uidet; ita et in digito tota uiuit, et per digitum tota sentit. Aut si fortassis sic tota in digito sentit, ut tota non sit in digito; sentit ergo tota ubi tota non est, et est ubi non est. Aut igitur tota erit anima in corporis parte minima, cum nichilominus in toto sit tota, aut cum tota sentiat ubi tota non est. Est ergo tota ubi non est tota. Sed de hoc et in primo libro quamplura disserui, et in secundi principio non pauca premisi: in que si quispiam solerter intenderit, ad hunc uidelicet licet locum non rudis accedet: difficillimum namque est incorporea contemplari, quia fallax uisus corporalium sensuum ita peccato oculum imbecille mentis obnubit; ut cum se uel Deum contemplari uult, imaginum corporearum uelamen quod sibi pretexitur,  solum uideat, cum trans illud uidere non possit. Quisquis ergo difficultate uisionis huius offenditur, studium atque opus insumat, non ut calumniatum eat, sed ut purgari ualeat.

II. Nec tamen egomet ita sum oblitus mei, ut non languoris quam sanitatis amplius inesse mihi sentiam. uerumtamen hanc me opinionem qua corpus creditur anima, cum puerilibus annis euasisse delectat; quia tunc cum opinabar, utique nesciebam.  Opinari autem ignorantis est: ignorantia uero contraria est scientie: nescit ergo quisquis opinatur. Hinc equidem factum est, ut scientiam pre opinione concupiscerem, sciens nescire me, quoad usque opinabar. Tu autem dicis, Cum de anime substantia querimus, quod supra nos est, nobis uideri non posse, cum supra nos ipsos ipsi non simus. Et item quod agnosci posse negas, quasi cognitum iudicas, animamque corporis corpus esse confirmas. Quod si sciens dicis, quia falsa sciri nequeunt, uerum dicis; et si hoc uerum dicis, anime substantiam nosci non posse, mentiris. Aut igitur falsum est animam corpus esse, aut falsum est anime substantiam cognosci non posse. uides quo perducat opinio sequaces sui? Nam quoniam nemo nisi ignarus opinatur, et ignorantia  est aduersa scientie; tu qui ex opinionis incerto uis certam ferre sententiam, et de his uelut sciens pronuntiare que nescis, conuinceris docere quod nescis. Nescire igitur doces; cumque quod nesciri posse dicis, docere presumis. Da nobis, quesumus, ueniam nolentibus discere nescientiam.



CAPUT III. Animam corpore non contineri localiter.

I. Dicis ergo animam corpore contineri. Nunquidnam uel apostolicum illud tibi in mentem uenire non debuit, quod dictum est: Et si exterior homo noster corrumpitur, sed interior renouatur ? Omne quod est, ut breuiter dicam, aut in se est, aut subiectum, aut in subiecto est. In se est Deus. In  rebus corporalibus subiectum est corpus, et color corporis in subiecto. In incorporeis animus et disciplina; que ita sibi nexa sunt, ut nec sine colore corpus, nec sine disciplina sit rationabilis animus. Modo tu uideris, qui animam corpus esse, et eamdem superiectam in subiecto corpore contineri credis; utrumnam probare ualeamus manere quod in subiecto est, ipso intereunte subiecto. Quia si corpore continetur, ipsa in suo superiecta subiecto est, nec manere poterit que continetur, illo pereunte qui continet. Sed dicit Apostolus: ueterascente corpore renouari animam: [a 1Kb] corrupto, eque solidari. Non ergo corpore continetur.

II. uereor ne et istic opinatus uidearis nouus academicus, qui et cum academicis nichil scias, et de his  que nescis sine cunctatione definias. uide ne non corpus contineat animam, sed contineatur ab anima. Hoc nempe corrupto illa solidatur, sicut illud itidem huius amissione dissoluitur. Illa sine hoc uiuit melius, hoc sine illa nec peius. Atque ut ex his duobus quibus confit humana substantia, quid in quo sit non argumento solo uigeat, sed etiam auctoritate clarescat; propheticum quoque testimonium proferamus. Ait namque: Corpus quod corrumpitur, aggrauat animam  . Ac nobis primum uidendum est, utrumnam illud aggrauet, quod in quoquam; an illud in quo quidque est. Si illud in quo aliquid est, leuatur; [a 1Kb] ergo pondere quidque oneratur. Sin uero illud aggrauat quod in aliquo, non illud in quo aliquid est; magis in anima est corpus quod aggrauat animam, quam in corpore anima que grauatur a corpore: onus uidelicet in portitore, non portitor in onere. Que cum ita sint, magnam anime auctoris sui inesse similitudinem, maximo illud indicio est, quod pro similitudine sicut illocaliter mundus in Deo est, sic illocaliter corpus in anima.

III. Nunc sciscitanti mihi peto respondeas: Si localiter intra corpus est anima, quomodo continet corpus? Notum nempe est, corpore contineri nichil  posse corporeum, nisi quod continet exterius sit, et quod continetur interius. Anima uero, ut affirmas ipse, corporea quomodo intra corpus est ad id uiuificandum, et extra corpus ad continendum? An forsitan sic exterius continet, ut exterius non sit? Rursus igitur in illam redigimur difficultatem, ut aut sit illocaliter extra corpus, ut contineat corpus; aut si continet ubi non est, sit ubi non est. Sed ratio hec te forsitan sui nouitate sollicitet. Euigila paulisper, ac, si potes, intuere: si non potes, admirare incorporei potentiam, ut corpus moueat stantem, et non locis loca quelibet adeuntem, in iisdemque locis illocaliter agentem. Istud si cernere quiueris, non nobis animam Lazari pro quadam abscedendi redeundique localitate, ueluti quoddam corpus oppones; sed  eamdem corpus eius incorporeo uegetasse motu et illocaliter excessisse, rursumque ad illud illocaliter rediisse cognosces.

Iu. Iam si tibi uisionis huiusce sincerum ueritate claruerit, nulla questionis difficultate iactabere; quatenus anima corpore posito illocaliter esse possit in mundo. Quia sic erit illocaliter in qualibet mundi parte, sicut illocaliter fuit in corpore. Tu uero in preiudicium generis animarum omnium, Christi quoque animam localem corporeamque pronuntias, et corpus dicis esse animam Redemptoris, cum non sit anima pecudis. Sed si forte contendas, quomodo anima et in loco est, et localis non est; et ego te mutua consultatione percunctor, quomodo corporeus mundus et localis est, et in loco non est. Quod si  mundum in loco esse responderis, nichilo segnius quero: Locus in quo est mundus extra mundum, anne de mundo sit. Si de mundo, [b 1Kb] non in illo mundus, sed in alio ipse cum mundo est. Si extra mundum, rursus quero: utrum locus in quo est mundus, in loco sit. Aut igitur loca, hoc est, corpora infinita fateberis; itaque Deo, qui solus infinitus est, corpus equaueris, aut mundum non in loco esse concedas. Istam nunc ergo rationem mente pertracta, et sicut tantum locorum, tantumque spatiorum esse perspicis non in loco: ita illud quod nullius est molis, nullius  est spatii, intellige in loco esse posse sine loco. Quia si illud quod locale est, in loco est; multo minus in loco non est, quod locale non est.



CAPUT Iu Sicut anima illocaliter discedit a corpore ut moriatur corpus; sic diuinitas Christi illocaliter discessit ut moreretur Filius Dei Christus in cruce.

Sed istud quamlibet clareat, intelligas [c 1Kb] necne, dubitauerim: illud uero quod eo usque est simplicis consequentie, ut agnitio eius, non dicam, in promptu sit, sed ne uitari quidem facile ualeat, sic elapsum tibi satis mirari nequeo. [d 1Kb] Dicis itaque corpus Christi cum patibulo sublatum est, animatum fuisse: exanimum uero cum sepulcro mandatum: propterque hoc quod negandum non est, acuminis argumento  tui localis erit animus, quia uiuificare Christi corpus alternauerit. Sub huius ergo necessitate sententie Deum quoque profano ausu localem credemus, qui et in Christo cum crucifixus est, fuit, et eumdem in passione dereliquit. Ipse quoque Dominus de cruce clamauit: Deus meus, quare me dereliquisti? Si enim non discessit, non dereliquit; si dereliquit, utique discessit. Obiice nunc igitur localitatem Deo. Contiguus uidelicet gradus est, ut ab iniuria similitudinis Dei feraris in Deum; et qui infamas imaginem, lacessas auctorem. Sicut ergo illocalitas Deo non adimitur, quod hominem Christum discedendo deseruit; sic anima illocalitatis priuilegium non amittit, cum corpore moriente discedit.



CAPUT u.  Non Maria Gabrielem angelum in ea substantia qua spiritus est uidit, sed ex eo quod de ere corpus uisibile temporaliter sumpsit.

I. Hic iam nunc ad angelorum statum superbus orator inueheris, et Gabrielem tibi quasi quoddam lingue preludium deligis, et declamas. Ipse beatissimus Gabriel, qui se ante Deum astare testatur, cum celorum Dominum Marie infundendum uisceribus nuntiaret, cumque sub dominice oculis genitricis astaret; sine dubio celo deerat, maria non superuolabat, uacua atque diffusa uasti eris non implebat; sed ipsum tantum locum in quo aderat, occupabat. Dilata huius paululum discussione sententie, tantum aduersantium repugnantiam prolocutionum stupere me fateor. Nunc erem subtilem, nunc eumdem uastum  dicis: nunc magnum mundi locum, quem proportione eris elementum replet, petica quadam licentia uacuum perhibes, nec intelligis uacuum prorsus esse non posse, quia ubi est aliquid, nonnichil est. Aer uero nichil non est; igitur ubi er est, uacuum non est. Sed nec illud uacuum recte posse dici, quod nichil est; quia quod nichil est, recipere aliquid non potest. Proinde uacuum non est, quod nullius capax est. Illud uero quo spectat, quod Matrem Domini appellare mauis petarum more genitricem, et absque uersibus petice oratoriam texis? Ego tamen non qualiter,  sed quid loquaris inquiro; atque ut respondeas queso.

II. Cum beatissimus Gabriel ante oculos dominice Matris assisteret, illudne in Gabriele Maria uidit, quo Gabriel Dominum uidet? quia si Marie illud uisibile fuit, est ergo illocale locali contemplabile. Quod si est, illocale non est: quia si quisque localis est, localiter uidet, et aspiciens respicere non potest nisi partem. uidet igitur locum, quia localiter uidet, quia pars locus est, et locus locorum utique pars est, et loca corpora sunt. Et qui partem uidet, partem sui uidet, nec uideri parte, nisi pars potest. Pars uero Dei nulla est, quia impartilis non habet partem. Aut igitur Gabriel Deum non uidet, aut solidum uidet: nec integrum nisi de integro uideri potest. Corpus uero nec integrum uideri, nec  uidere integrum potest. Non igitur corpus est, unde Gabriel Deum uidet; quia quo localiter Mariam Gabriel uidit, et eum Maria localiter uidit, uidere illocaliter nequit. Sed ut tecum uerbo congrediar, si totus Gabriel non nisi corpus est pro distantia partium; nec totus est pes, nec totus est os, nec totus est oculus. Quocirca quando Marie uisus est, nec pede locutus, nec ore uidit, nec oculo stetit; sed pars unaqueque membrorum qualitati sue conueniens gessit officium. Ergo sicut localiter stetit, et localiter sonuit, ita et localiter uidit.

III. Hic nunc pro fine questionis inquiro; utrumnam Gabriel angelus, ut tu autumas, solum corpus in contemplatione Marie corporaliter occupatus, uno eodemque uisu, uno atque eodem tempore illocalem  Deum illocaliter uiderit, quo localem Mariam localiter uidit. Quod quia fieri pro corporei atque incorporei diuersitate non sinitur, restat ut Mariam Gabriel nunquam uiderit, aut Deum uidere cessauerit. Sed huic falso sententia ueritatis obsistit, qua dictum est: Quia angeli eorum semper uident faciem Patris mei qui in celis est . Si semper uident, nunquam non uident. Sin autem quando Gabriel Mariam uidit, Deum uidere destitit; non ergo semper angeli Deum uident. Igitur aut quando Gabriel Mariam uidit, Deum uidere destitit; aut uerum non erit quod ueritas dixit. Quapropter indissolubili, ut patet, ratione concluditur. Quod quia locali uisu eodemque in Marie contemplationem defixo, angelus Deum uidere non potuit, et tamen tunc quoque  Gabrieli Deum uisum negare non licet, [a 1Kb] ne iuxta diaboli casum, in miseria scilicet unquam uidendi non Deum immutabilis iam beatitudinis angeli natura deciderit: sit in eo corporea incorporeaque substantia: una qua uel uideatur corpori uel corporaliter uideat; altera qua incorporaliter incorporeum sine fine conspiciat.



CAPUT uI. Quantum distet materia informis a nichilo, uel iam formata ab informi.

I. Age nunc pro acumine excellentis ingenii, proque  causarum rerumque notitia indaga, distingue, pronuntia, quo differat materia informis a nichilo; quid sit inanimum idemque formatum; quid et formatum pariter et animatum; quid sit locus et tempus; qualiter localis motus subdatur etiam temporali, cum temporalis tantum non subiaceat etiam locali; quid sit stabilis motus, quidue sit eternitas; quid sit nusquam esse, et nunquam non esse: et de omnibus his rationis abditum querito, quibusque substantia omnis includitur. Aliquid delige quid angelos esse decernas. Nihilum certe non sunt, quia non nichil est quidquid est aliquid. Informis materia non sunt, quia inter aliquid et nichil est informis materia. Ecce a nichilo uix discessimus.

II. Iamque de inanimo formato unde tibi angelos  placet esse, tractemus. Animaduerte nunc quod sicut informis materia que formabilis est, prestat nichilo: ita quod iam formatum est melius illo est, quod etsi formari potest, formatum non est. Itemque sicuti id quod formatum est, anteit illud quod formatum non est: ita inanimum quodcunque formatum cedit illi quod et formatum est pariter et animatum; quia sicuti formatum proximat forme, sic animatum proximat uite. Ac sicut tria sunt, informis materia, formatum exanime, rerum forma: sic itidem tria sunt, uiuificatum, uiuificans, uita. Aliud est uita corporum, aliud uita uitarum. Corpus est uiuens, anima uiua, Deus est uita; ita scilicet ut anima que in se uiua est, corpori uita sit: ut sic corpus sine [b 1Kb] anima non uiuat, sicuti ipsa sine Deo. Intellige nunc angelis sanctis  corpora tribuere, uitam negare. Ac per hoc cum quodlibet animatum duplicis constet esse substantie, et solum esse corpus angelis sentias; melior ergo uermiculus angelo, quia etsi habet angelus corporis formam, non habet uel sicut uermiculus uitam. Nullum porro corpus ipsum sibi uita est. Aliud namque est corpus, aliud uita corporis. Aut igitur in angelo est uiuificans spiritus, aut angelus omni est uiuente deterior: aut cum omni creato uiuente sit potior; non quecunque uita, sed beatissima illi uita est.



CAPUT uII. Angelos bonos siue malos tantum spiritus esse, non corpora.

I. Est igitur in Gabriele et incorporeum quo incommutabiliter Deum uideat, et corpus quod uel Maria  uiderit, uel per quod Maria uideretur, quodque subditum spiritui localiter gereret, quod gerundum in ipsa ueritate illocaliter spiritus cognouisset. Satis, ut arbitror, patet beatos angelos utriusque substantie et incorporeos esse in ea parte sub qua ipsis uisibilis Deus est, et in ea itidem parte corporeos qua hominibus sunt uisibiles; quoniam nec Deus ab angelo per corpus, nec angelus ab homine sine corpore uideri potest. Que cum ita sint, negari nequit, diabolum quoque ex incorporeo corporeoque factum, utpote sanctis angelis concreatum, duplicis esse substantie:  qui postquam hydrope superbie tumuit et inuidie febre tabuit, sponte illocaliter sanctitate prolapsus, eaque [a 1Kb] localiter de celo, non sponte deiectus; cum non angelus, sed bonus esse cessauerit, innocentiam perdidit, non naturam. Proinde sicut angelorum multitudo que [b 1Kb] perstitit, in utroque sui beatificabitur; ita que destitit, in sui utroque punietur. Igitur haudquaquam recte duas in diabolo substantias inficiabere: quia etiam memet spreto, necessarium profecto erit, ut tute cedas tibi, et partem prosecutionum tuarum parte supplodas, falsumque uero diruas. Habet ergo diabolus, ipse tamen incorporeus, corpus suum, quia et sentire sine corpore corporea tormenta non poterit. Et [c 1Kb] iterum: qui sentit, aliud est; et per quod sentitur, est aliud.  Quippe si animaduertis, tuomet ueritatem proloquio docebere. Nempe dixisti: Si ex hoc concreto ere diabolus corpus traxit, ergo alienum corpus ad tormenta portauit: tanquam egomet istud unquam uspiamue dixerim. Sed non inficias eo debitum, quod hoc argumento uictoriam nobis non sponte tribuisti. Nempe cum dicis, quod diabolus non alienum corpus ad tormenta portauit; fateris scilicet, quod portauit suum. Mea uero non refert, suumne alienumue corpus habeat: sed habeatne corpus, id refert mea. Tu uero diabolum non tantum habere corpus, sed proprium habere, nec fateris solum, sed etiam argumentaris. Hec quippe sententia tua est: Si ex hoc concreto ere diabolus corpus traxit, ergo alienum corpus ad tormenta portauit. Certe qui portat est aliquid,  et quod portatur est aliquid. Et cum dicitur, portat suum, aliud qui portat, et aliud significatur esse quod portat. Ex duplici igitur diabolus ac diuersa substantia est; quia cum corpus suum portat, non est ipse quod portat. Aliud quippe est onus, et portitor aliud. Quocirca non ultra obluctabere nobis, si credas tibi, quoniam corpus et qui habet corpus, substantialiter duo sunt, et hec duo diuersa sunt. Atque ut diuersa sint, unum erit incorporeum, aliudque corporeum. Igitur diabolus ex duplici diuersaque substantia et corporeus est et incorporeus.



CAPUT uIII. Spiritaliter, non corporaliter intelligendum, cum Lazarus in sinu Abrahe et diues in inferno chao interposito, inuicem loquerentur.


I. Sed si super his redhibuimus uel aliqua ex parte rationem, illud chaos quod inter sontes innoxiasque animas, sicut argumentaris, intersitum locis merita secernit, sub ipsius capituli tui discussione uideamus. Sic namque dissertas: Si locales non sunt anime, quomodo peccatores a cetibus consortiisque iustorum uacuum illud chaos tristi interiectione discriminat, ut neque hinc illo possint accedere, neque inde huc transmeare? Istud euangelice lectionis exemplum adempta dominici simplicitate sermonis, pro astruenda uidelicet animarum localitate posuisti. Sed oraculi diuini sincerum in sui ueritate prolatum oppido patefaciet,  quid istic sermo tuus uariauerit, uitiauerit, texerit. Dicit in Euangelio Dominus: Mortuus est pauper, et sublatus est ab angelis in sinum Abrahe: mortuus est et diues, et sepultus est in inferno. Cumque esset in tormentis, uidit Abraham a longe et Lazarum in sinu eius, et dicit: Pater Abraham, mitte Lazarum ut intingat minimum digiti sui in aquam, et refrigeret linguam meam, quia crucior in hac flamma. Et respondit Abraham: Memento, fili, quia recepisti bona in uita tua, similiter et Lazarus mala: et ideo nunc hic consolatur, tu uero cruciaris. Et in his omnibus inter nos et uos chaos magnum firmatum est, ut neque hinc ad nos quisquam possit ire, neque inde huc transmeare . Istud nunc mihi secundum loca et corpora dissere: istic sine alternamento reciproci eris,  et organo pectoris, et tibia gutturis, et oris cauo, et lingue plectro per quamlibet corporalem, ut autumas, animam uerba uocibus effice: hic anime manum, cuius digiti minimum ambusti diuitis linguam refrigeraturus Lazarus aque immergat, ostende: hic de illo memet quasi corporeo Abrahe gremio, corporale aliquid doce; ut et pro modo humani corporis sit angustum, et capax possit esse multorum: et chaos illud uel tam exiguum, ut mutua quos dirimit uerba miscere queant, uel tam immensum ut transmeari nequeat. Illud autem uel maximum quero: diues ille qui penes inferos gehenne incendiis estuat, qui congredi Abraham sermone quiuerit, si locale beatitudinis non accessit? quid porro Abraham cum diuite sermocinatur, si inferna non adiit? Animas  nempe sanctorum in intimis paradisi sedibus non usquequaque improbabili sententia dicis habitare. Proinde cum Abraham in paradiso, et diues in inferno sic immenso quodam intransmeabili ab inuicem disparati sint, ut itidem mutuo tanquam nichil intersit, non contemplentur solum sed etiam colloquantur: si hec localiter estimanda sunt, alterutrum fateri cogeris, aut Abraham et diuitem nec sermocinatos inuicem nec ab inuicem uisos, aut uel infernum in paradiso, uel in inferno esse paradisum.



CAPUT IX. Quod multum distet inter uisionem oculorum et uisionem anime: cum anime uisio intellectus sit. Quod si per se uidisset corporalia, interna uiscera sua primum uidisset.


I. Sed quoniam nec auctoritati diuine peruicaciter obsisti potest, nec miseris beatitudo misceri; proloquiique huiusce perplexum, quia cum lippo imaginationum corporalium intro inspicere nequimus, semotis paululum locis corporibusque uideamus, et ubi ita tenus inter quospiam iudicio discretos immensum dicitur spatium, ut etiam sermonis possit esse commercium, ammaduertamus non locorum distantiam, sed differentiam meritorum. Cum iusto namque, quantum ad corpus spectat, localiter esse iniustus potest; iniustus uero esse in innocentia iusti, quoad usque iniustus est, non potest. Unde quia post mortem nec penitere  cuiquam, nec peccare possibile est, inter saluatos et perditos intransmeabile dicitur chaos, indemutabilis status: Tua igitur aduersus te fertur oratio. Nempe testimonium quod a nobis [a 1Kb] disparascere arbitrabaris, animaduertis nobiscum profectu disputationis unescere, tibique tenuissimos sui tramites ad infinita illocalium regionum spatia ducentes obuerso poste claudere: quia corporee amplitudinis angustum incorporalium subtilitatum immensa non capiens, nec distantiam sine loco, nec uerbum sine strepitu, nec gremium sine spatio complecti potest. Porro autem corporea non sunt, quecunque ita sunt. Anime uero Abrahe, Lazari et diuitis ita sunt: corporee igitur non sunt. Sed que post hinc hisce similia sequuntur, minus profecto in confutationem sui  penes consilii [b 1Kb] uigiles habere laboris debent. [c 1Kb] Cordatus quippe iudex rite uictum censet, quod pro sui imbecillitate par uictis est. Unde non sine pudore stupeo, quod pro comprobanda anime corporalitate subiungis: Ecce anima si Alexandriam uel Hierosolymam cogitat, et si per cogitationem tota sui presentia illic interfuit, referat nobis situs locorum, uultus hominum, motus actusque populorum. Nunc dispudet auctorem huius sententie exempte anime corporalitatis capessere indicium, unde incorporalitatis uideri debuit argumentum.

II. Hactenus quidem de animi incorporea atque illocali uisione disserui, ac liquido patuit eumdem nulla mediante substantia, eterna simul atque immutabilia contueri. Igitur cum rationalis anima per se  incorporeum atque illocale conspiciat, et ueritatem que Deus est, a falsitate longe incorporea uisione disscernat, et nisi per corpus localia corporeaque non uideat; [d 1Kb] quenam ratio est, illis eamdem credi similem ad que conspicienda interprete corpore utitur, et illis que per se contemplatur iudicari dissimilem? Anime uisio, ut sepe dictum est, nec iterare piget, intellectus est. Enimuero corporea intelligi nequeunt; sentiri ab anima per corpus queunt. Anima uero sicut per corpus sentit, ita per se intelligit. Eorum que sentiuntur atque intelliguntur, substantia longe diuersa est. Quo fit ut anima, quia non est corpus, queque corporea nisi per corpus sentire non possit, uidere autem per se que intelligenda sunt, possit. Tu uero nimis repugnante sententia, corporea uoles  intelligi, et incorporea uideri? Sed ne tibi animus humanus quem corporeum credis, aut nichil, aut non nisi corporea aut incorporea forte sola per sese, sicut nature eius est proprium, uidere posse uideatur; trigeminum questionis huius, quoad strictim possumus, uentilemus obscurum. Ergo uideatne per sese humanus animus necne, uideamus. Sed quoniam pene summum istiusce negotii istuc in loco uertitur, [e 1Kb] uigilacem uigilantemque  simul quero lectorem. uisus animi per corpus qui homini bellueque communis est, intendit sese atque exserit per ista hec puncta pupillarum uaporato cerebri anteriore uentriculo, inuisibilibus uiscerum flammis; inque radios porosque promanans, si quid coloris aut forme obuium ceperit, concipit, et uti cursu ita etiam recursu rapidis linearum meatibus recipit. Itaque hoc illud est quod uocatur uisus, sicut in primo libro disseruimus. Per hunc ergo cum bellua humanus quoque animus nota ab ignotis, alba ab atris corpora secernit. Huccine tenus est humani uisus animi? Quo igitur iusta ab iniustis, a falsis uera diiudicat? An forsan uecordes oculati corporaliter iudicio credentur cecos anteire sapientes? Sed uel Appium de Romano senatu, uel Hermophilum de  Greco gymnasio, uel Tobiam de prophetarum numero super ambiguo presenti testes habeamus: quorum uel Appius eis qui exterius clarerent oculis, et interius cecutirent, consilii lumen prebuit; uel Hermophilus Theopompum geometricam sine radio docuit; uel Tobias filio dum celi iter preuius pandit, angelum comitem dedit. uidet igitur animus absque corpore, nec corpulentum aliquid aut coloratum aut per loca distentum, sed ipsam ueritatem  incorporeo contemplatur obtutu. Patet, ut arbitror, animum et per se incorporea, et per corpus uidere corporea.

III. Sed illud adhuc propter tepidi iecoris homunculos discuti superest, utrumnam corporea per se possit humanus animus uidere sine corpore. Nunc igitur  adesto totus, et quam potis es presens sito. Nempe, ut astruis, humanus animus et ipse corporeus et septo corporis exterioris inclusus, si quid per se uidere corporeum potest, nichil illi scilicet uidere promptius est, quam corporis interna queis clauditur. Age, queso, intende in uiscera tua et in omnes admodum corporum partes, et istum quem dictitas animi corporalem uisum, de temetipso renuntiato [f 1Kb] mihi nobisque dicito, quibus modis, quoue situ triformitas cerebri ceat, iecoris massa iaceat, regula lienis hereat, stomachi libra pendeat, cordis plectrum feriat, qui uenarum tramites, queue textura, que neruorum origines, queue compages, que ossium coitio, queue compactio, que pulmonum caua, que tortuose batulorum enodibus, que ligaturis explicite inflexiones  ac reflexiones. Ecce quid negas, arbitror, super his responsa redhibere. Cur igitur negas? quia uidelicet animus per sese corporea nequaquam uidet. Sed cur uidere corporea nequaquam possit, quem non sine uisu esse iam constitit? Nemo quidquam corporeum uidet, qui corporalem uisum non habet. Animus autem qui habet uisum, et corporale nichil uidet, incorporaliter uidet; et incorporaliter uidere posse, incorporalis  est uisus; et incorporeum uisum nisi incorporeus non habet: et incorporaliter humanus animus uidet: incorporeus igitur est humanus animus. Non ergo hisce friuolis solliciteris amplius, ut reare animum non esse illic ubi cogitat; quia contemplari per naturam nequit situs locorum, uultus hominum, motus actusque populorum: hec namque corporea sunt. Porro autem animus incorporeus, quod contra naturam sui est, uidere non potest. Eatenus tamen adest ubi cogitat, ut loca que cogitat corporali uisione non cernat: sicut adest ubi uiuificat, ut ipsa que uiuificat sui corporis interna non uideat. Ac si usquequaque patet, animum et corporea non posse uidere sine corpore, et incorporea cum corpore uidere non posse, non diutius ad Alexandriam peregrinemur, sed ab  Aegypto redeuntes transmisso errorum mari, et emensa ignorantie eremo, ueritatis patriam atque uti terram repromissionis intremus: non otiosi neque inertes, neque uero trepidantes. Ut si quid falsiloque uanitatis uitio progenitum aut latere tenus obstrepuerit, aut obuium sese dederit, Iesu preuio et adiutore feriatur.



CAPUT X. Contra eos qui dicunt: Anima sibi incorporea est, Deo corporea.

I. Sed en aliquorumpiam qui interimunt animas garrientibus nugis, etsi non sistimur ab itinere, lentamur tamen. Sed insumere pusillum temporis intertrimenti nichil est: quin porro iuuat modo, quid obuersum uero, quidue diuersum, eadem ueritas aut  depellat, aut proterat. Et cum audio dicere quospiam qui et corporeas esse uolunt animas et easdem incorporeas negare non possunt, aliud ipsas animas sibi, aliud esse creatoris. Deo, inquiunt, anime corporee sunt, uerum sibimet incorporee: quod ita est ac si dicant animas et corporeas esse et incorporeas. Aeternitatem porro testor, quod eo mihimet hisce inanibus respondere admodum labori est; quia nichil istic, quicum congrediar, nichil quod medullitus eruam, nichil quicum certauisse exercitis, nichil profecto est, quod uicisse uictorie sit. Ergo anima corporea creatori, et incorporea sibi est? Sed duo hec quam solerter discuti ratio indagande ueritatis exposcit. Aut uerum reuera est, quod incorporea sit anima, si hoc ipsum de se ipsa ueraciter nouit: aut  item uerum est, quod corporea sit anima, si id penes anime constat auctorem. Isti uerum dicunt, et uerum est, quod anima incorporea sit, quia et ipsum in ueritate cognoscit: et item uerum est quod anima corporea sit, quoniam anime creator id nouit. Duo quidem et contraria usquequaque sibi et utraque uera esse contendunt: cum uerum nisi falso contrarium non sit. Illustris admodum ac preclara disputatio, que dum unam solamque ueritatem spernit, duas sibi ueritates inuenit: ut tamen istos professionis sue nexibus teneam pedes hominum, ipsis fatentibus incorporeus est humanus animus.

II. Quoniam igitur super hac nobis questionis parte conuenit, restat ut doceant quatenus incorporalis  substantia illi corporea sit, qui eamdem incorpoream creauit. Nec primum dico, ita sit, necne, sed impresentiarum ita esse concedo; unde tamen ita esse nouerint quero. Si id diuinorum uoluminum littere continent, legant. Si quepiam ratiocinatio suadet, doceant. Si dialecticen iuuat exercere, conuincant. Si horum nichil est, saltem sententie concedant sue ut qui in se incorporei sunt, non extra se corporeos se esse credant. Quia aliud extra se esse non potest, qui extra se nichil esse potest. Proinde animus qui in se ipso incorporeus est, nequaquam potest extra se esse corporeus. Quia nec auctor eius aliud illum nouit esse quam fecit, nec ille aliud se potest nosse, quam factus est. Ac per hoc si uerum nouit, cum se incorporeum nouit: ergo fallitur Deus, si animum qui  uere incorporeus est, corporeum nouit: sed falli Deus non potest. Incorporeum igitur esse nouit animum: ne falsum sit uerum, quo se animus ueraciter incorporeum nouit. Incorporeus ergo animus idcirco sibi est, quia et creatori. Sicut enim terra idcirco homini terra, quia et Deo terra est. Et sicut aqua, er et ignis idcirco hoc ipsum homini sunt, quia et ipsum Deo sunt. Et sicuti omnia que ueraciter innotuere homini, hoc sunt in hominis notitia, quod sunt; ita scilicet humanus animus nequaquam potest et aliter esse, et aliter Deo notus esse. Non enim ex rerum notitia est creatoris scientia, sed existentia rerum ex notitia creatoris. Quocirca humanus animus nisi Deo incorporeus esset, incorporeus esse non posset. Quidquid enim quoquo modo incorporeum est, nullo  modo potest esse corporeum. Sed ne istis supra iusto diutius immoremur, cedo, et iam de illo queramus, quod nulla ex parte discussimus.



CAPUT XI. Quod ex duabus substantiis constat homo, immortali et illocali anima, et mortali et locali corpore. Et sicuti immortaliter anima patitur, sic immortaliter et illocaliter gloriatur.

I. Dicis etenim, Cum, uerbi gratia, Petri uel Pauli sibi speciem animus intra mentis arcana depingit; nunquid statim intimas paradisi sedes ubi eos esse nouit, penetrauit? Aut cum sibi in corde diuitis illius flammas ex lectione proposuit, nunquid iam ad tormentorum eius loca ac uiuis inaccessibilia inferi profunda descendit? Iam scilicet tibi, prout par fieri  fuit, de incorporalibus animarum locis, et de inferno atque paradiso, et de anime sine corpore in corporali contuitu, cum de diuite illo et paupere uerba fecimus, uel cum de anime duplici uisione tractauimus , responsa redhibui. Quia uero nunc illud, quod inferna uiuis inaccessibilia esse dixisti , indiscussum restat, quatenus dixeris quero, scilicet ex anima constamus et corpore. Ac licet ambigat nemo quid immortale in nobis, quidue mortale sit; ego tamen tecum sic agam, ut de utra mauis respondeam. Si ex neutra nostra substantia morimur, nichil nostrum ad inferna descendit: quia inferos uiuis inaccessos esse dixi. Si utraque morimur, ergo et corpus ad inferna descendit.  Nec longe nobis corporea hec inferna querenda sunt, quandoquidem ipsum sepulcrum Domini est locus inferni. Sed hanc utrumque absurditatem sententia sana respuit. Ergo nec in utraque substantia morimur, nec in utraque non morimur. uiuitque anima etiam posito corpore, quamlibet, si per peccata Deo suo priuetur, mortua iure dicatur, Credibile tamen prorsus non erit, quod peccatrix anima id ipsum ut anima sit, amittat, cum etiam corpori mortuo corpus esse non pereat. Ut enim moriatur corpus, cum uita omni amittit animam; anima uero [a 1Kb] animam non amittit. Quocirca anima immortalis est, corpus uero mortale. Quod si corpus inferna non ingreditur, utpote sepulcro mandatum, atque in diuersas mundi partes pro elementorum que sibi in illud [b 1Kb] concitauerant  diuersitate discretum, et animus non accedit ad inferna, quia sententia tua inferos uiuentibus claudit: aut nulli ergo sunt inferi, aut ad eos hominum nemo descendit. Atque ita fidei nostre ratio periclitabitur, si nec Redemptoris anima inferos adeundo redeundoque reserauit. Satis est dici potuisse, quecunque illa inferna sunt, uiuentibus inaccessa fore, cum constet eadem nisi uiuentibus adiri non posse.

II. Reminiscere nunc in id te statum tui posuisse tractatus, ut si quantitati uel localitati subiacere animam probare potuisses, de corporalitate eius tecum pars etiam diuersa sentiret. uerum si bene scriptorum tuorum recolis, animaduertere simul potes proposuisse te potius, de quibus disputandum foret, quam de propositis disputasse. Nec te academicorum seniorum  more nescientiam tuam scisse, sed iuxta secte ipsius iuniores, utrum scires aliquid ignorasse. Quis autem positis temere duobus in quibus necessario operis uniuersi corpus omne consistat, non utrumque primum si queat, alterutrumque, scilicet si utrumque nequeat, enisu quopiam si non probabile, certe credibile faciat? Duo hec in uictoriam nempe conueniunt, ut [c 1Kb] auctori probo cause probitas compos sit. Horum minus uno uirtus actionis infringitur; si desit utrumque, causatur. Sic nunc equidem obliuiosum te pariter et ignarum defensorem nacta fallacia penes intellectus [d 1Kb] uigidos, non solum illud negotium facessiuit, ut tibi super his credi non oportere pateat, sed ut ueritas cui credendum semper est, clarior illustriorque sub necessitate conflictus et comparatione  falsitatis appareat.



CAPUT XII. Quod anima in corpore non teneatur inclusa, nec moueatur de loco ad locum, cum moueatur temporaliter per affectum,

I. Igitur qualitatem, quantitatem et localitatem anime daturum te sponte professus es, moxque subiungis: Quomodo non localis sit, que inserta membris et illigata uisceribus, solis motibus uaga conditione  substantie tenetur inclusa? uix sane ut aliquid perperam forte sentires, atque id ipsum uerisimile uideri contenderes, error unum ueniabile facere potest, aliud ignoratio erroris. uerum nunc mirimodis stupeo, te tam dissidentia tamque diuersa, uno propemodum momento atque eodem pene uerbo dixisse: Ergo illigata membris uaga est motibus. Et item: Motibus uaga conditione substantie tenetur inclusa. Si intra septum corporis, ut tu ais, anima mouetur, uidelicet stans mouetur; quod dici ratione non sinitur. Sin uero extra corpus motibus defertur, inclusa igitur conditione substantie non tenetur. Quis autem dicit solis motibus uaga? quasi quidquam uagari possit immotum; aut non sit facilius moueri et non uagari  quam uagari quippiam, nec moueri; quod est utique proprium corporis, quia subiacet motioni per locum. Tu uero illam et stare uagam, et uagari dicis inclusam, cum, sicut supra iam constitit, et moto corpore consistere, et moueri possit immota.

II. En quatenus de localitate anime disputauisti; in hoc tamen temet ignauie non arcesso. Illud equidem nequiuisti, scilicet quod in hoc presenti loco ne potissimus orator quisque potuisset. Quantalibet enim dicendi copia preditus assertor falsi contra perspicuam ueritatem mentiri potest, fallere non potest. De quantitate autem cur te disputaturum spoponderis, nichilque de eadem disserueris, non possum obliuionis fuisse dicere; cum satis constet, [e 1Kb] ne nomen eius,  nisi ex memoria potuisse proferri. Illud ergo magis credendum est, te non uoluisse, aut oblitum fuisse dicere, sed nichil quod diceres inuenisse. Quid itidem congruit, uel in disputationem uocare dicenda, uel reticere proposita? Iam de qualitate controuersia non erit, cui animam subiacere non [f 1Kb] renui; que si scilicet, sicut quantitatis, ita etiam qualitatis expers esset, profecto Deus esset. Identidemque si ut qualitati, ita etiam quantitati cederet, corpus esset. Nunc uero medioximum quiddam nature incorpore, sed create sortita, nec Deus est, quoniam qualitatem habet, nec corpus, quia non habet quantitatem.



CAPUT XIII. Quia sol et luna uel sidera corpora tantum sunt, non habent spiritus: et sicut corpus meliori corpori preponitur,  ita spiritus melior inferiori spiritui.

Et quoniam uti agitatis retro disputationibus edocuimus, nimis late patet huiusce questionis immensum, principalium origines complexa causarum: inspici porro intus usque nequaquam potest, nisi duplicis creature substantiam quoad homini posse fas [g 1Kb] sinit, adhibito iudicii libramine secernas ea; et aut usquequaque cessandum est, aut istis illuc lineis adeundum, ut primum ab incorporeo corpus dirimas: dehinc sicut  in ipso omnimodo corporum genere atris splendentia, sublimia depressis, pretiosa uilibus anteponis; ita etiam in incorporeis que creata sunt, humanas belluinis: in ipsis itidem que humane sunt, prudentes stolidis: in his porro itidem que natura uigent, doctas indoctis animas anteuertas. Sicuti enim sol corpus est, et saxum quodlibet longe disparile huic, perinde tamen corpus est: sic equidem omnigenum natura uitarum incorporea scilicet omnis est. Sed sicut corpus corpore precellitur, cum tamen utrumque sit corpus: sic animus antefertur, cum tamen utrumque sit animus. Et iterum opulens negotium, et dites cause ad dicendum proliciunt et pene blanditer obuie suapte specie describi sese quesunt, atque etiam cogunt. Sed hasce excellentias et preeminentias  ac supremitates illi potissimum adeant, si qui illi sunt quos ardens euexit in ethera uirtus [a 1Kb] uerum enimuero mihi impresentiarum huic de statu anime questioni  et aliquanto forsan plusculum respondere mihi prouincia fuit: quod rectene an secus fecerim, equus et doctus arbiter iudicabit.



CAPUT XIu. Superiorum breuis recapitulatio librorum.

I. uerum quoniam multa que sub huiusce questionis ubiubi disputauimus, non usque faciliter memoria complecti cognitor potest, que sparsim et dissertata, queque, uti arbitror, euicta sunt; collectim strictimque et ueluti punctatim sub mentis oculo redegi, et  reuisenda simul recognoscendaque congessi.

1. De incorporeo.---Deus incorporeus est: imago autem Dei est humanus animus: quoniam ad similitudinem et imaginem Dei factus est homo. Enimuero imago incorporei corpus esse non potest. Igitur quia imago Dei est humanus animus, incorporeus est animus humanus.

2. De uita.---Omne illocale incorporeum quoque est. Porro uita corporis anima est, et in corpore uiuente tam uiuit pars minima corporis, quam totum corpus. Tantum ergo uite in parte corporis est, quantum in toto corpore: et uita hec anima est. Nec locale est quod tam magnum est in toto quam in aliquo, et tam magnum in paruo quam in magno. Non igitur localis est animus. Et quidquid illocale est, corporeum  non est: igitur anima corpus non est.

3. De ratione.---Item ratiocinatur anima rationalis, et substantialiter inest anime ratiocinari: et ratio incorporalis atque illocalis est: igitur incorporalis est anima.

4. De uoluntate.---Item uoluntas anime substantia eius est; et si tota uult anima, tota uoluntas est, et uoluntas corpus non est: igitur anima non est corpus.

5. De memoria.---Item memoria illocalis quedam capacitas est, que nec multitudine recordabilium distenditur, nec paucitate tenuatur, et incorporaliter  etiam corporalium reminiscitur. Et cum meminit animus, totus meminit et totus memoria est qui meminit totus, et memoria corpus non est: non igitur corpus est animus.

6. De tactu.---Item corpus in parte sui tactum ibi sentit, ubi tangitur; animus autem per non totum corpus, hoc est, per partem corporis totus sentit. Huiusmodi uero sensus illocalis est, et omne illocale incorporeum est: incorporea ergo est omnis anima.

7. De accessu ac recessu.---Item corpus nec appropinquat Deo, nec recedit a Deo. Animus autem et proximat et longinquat illocaliter: igitur animus corpus non est.

8. De motu.---Item corpus mouetur per locum,  animus autem per eumdem non mouetur: animus igitur non est corpus.

9. De mensura.---Item longitudo, latitudo, et altitudo in corpore sunt: et quidquid hisce caret, corpus non est. Hisce autem caret animus: corpus igitur non est.

10. De dextro et sinistro.---Dextrum, sinistrum; sursum, deorsum; anterius et posterius in omni sunt corpore; in nulla autem sunt anima: incorporea igitur omnis est anima.

II. En quousque ex omni scilicet disputationum nostrarum parte contraximus, quidquid toto opere moliti sumus; quoniam quod istic quam breuissime recapitulauimus, nisi premissis disputationibus fieri probabile non quiuit. Quanquam si negotium tantum  assertor idoneus nactus esset, non, sicuti egomet, dignitatem cause admodum impari oratione dehonorauisset. Neque uero ipse aliquanto latius prolixiusque hanc eamdem questionem agitare non potui. uerum scilicet par fuit quoad aduersarius reniti ualuit, eo usque preliari; aut quoad in fugam cessit, tergum prebere, et manu captum plumbeis pugionibus exarmare. Ulterius porro progredi et in auras tela iacere, et sine hoste pugnare; cassa contentio est, et uirium frustratio, quod ita erit inglorium, ut laboriosum. Quid tu igitur, ait aliquis, per hec tria uolumina aduersus breuem paginam spatiatus es, si uerbum uerbo satis? Sed non id negotii est fallaciam struere, quod destruere. Neget quispiam spheram esse mundum. Uno quidem hoc ille uerbo negauerit;  sed non id uno item uerbo uel Timeus astruxerit. Proinde quidquid illud ampliuscule sermocinati sumus, non modo sola falsi confutatio, sed ueri etiam cegit astructio. Quippe diuersum est: dedocere noxia, et utilia docere. Nec hoc idem est, sentem solo uellere, quod frugem iacere. Non ergo id ipsum est eruere uitium, quod serere uirtutem. Multo igitur amplius opere insumendum est in utroque horum, quam in alterutro. Porro autem cum utraque agitare mihi prouincia fuerit, in tam [b 1Kb] prepedito negotio, presertim magis mira est parcitas quam prolixitas. Nam cum sese undecunde clarescentes atque ostentantes  proderent, aliasque multipliciter progignerent; latius dicende cause prescripsi numerum, modum statui, limitem fixi, ne uel in aciem plures necessario proferrem, uel diutius rato certarem, uel longius iusto procederem.



CAPUT Xu ueniam auctor a suo petit conflictore, et inter utrumque certamen ipsum deligit iudicem.

Te nunc, quisquis ille es aduersus cuius scripta nosmet iniuria scriptorum tuorum dicere compulit, oro quesoque non obirascaris mihi. Neque enim conuicium retuli, neque rependi maledictum. Solam tibi pro falsitate ueritatem haud pari uicissitudine reponderaui. Illis [a 1Kb] egoque que magis tua tibi noxia sunt aduersarius sum, eroque. Atque uti eisdem ipse  quoque [b 1Kb] aduersare causis tuis suadeo. Pauca hec et exilia, prout arctum temporis sinit, responsa redhibui. Tu tecum utrumque pensato, et inter me teque personam iudicis sumito, adhibitoque iustitie libram. Si lanx nostra pronior et uero grauior, non pigeat neque pudeat a transfugio [c 1Kb] refugium facere, et a falsitate sub ueritate cedere. Sin, quod ego nolim, [d 1Kb] nefastis istis persuasum est uti, obstinatio est, edito pro sententia aliquid publicitus lectitandum, neque nomen occulito: respondebimus, modo compos nostri Deus et uita sit. [e 1Kb] Quoniam altrinsecus continuati uiarum periculum fecimus, experire scilicet, ueritatis uis quanta sit in excidio falsitatis.


CLAUDIUS C. SOLLIO APOLLINARI.

Si non hec que ad te scribo, uenerande uir, discutienda  et emendanda transmitto, rite potuit uideri superfluum, et elatum docere uelle, quem sentiam nosse, et ex paupertatis inopia dare dragmam ei qui multo scientiarum abundat talento. Hinc accidit quod libellorum a me transmissorum editio, quos philosophice artis subtilissima disputatione disposui, me fecit cautum atque sollicitum, ut eorumdem intelligentiam iudicio non committerem modo, sed ad potioris peritiam destinarem; et non tantum ea que nunc ex eorum lectione percepi, uerum etiam que inde iam pridem memorie reseruanda mandaui, iudicio tuo probanda transmisi. Bene etenim scit dignatio tua, minime nos habere quorum collatione de eis que ambigimus, firmi stabilesque reddamur. Omnis natura que ad Deum peruenit notitia proprio nomine  compellatur, et ideo nomen nature uniuscuiusque rei ostenditur.

Nomen ergo dixere priores, quod rem notam faciat, quod ipsius rei imagines, quas per sensus corporisque dirigit memoria, in auribus intromittit; ac sic loquentibus nobis, intelligimus; et absentias rerum et imagines memorie retentas, cum uoluntas fuerit, cogitamus. Sed duplex rerum natura, et corporalis  et spiritualis. Omnis quippe creatura aut spiritus aut corpus est. Corporalia scilicet per corpus sentimus: intellectualia intellectu percipimus. Ergo duobus modis, quantum in hac uita datur, omnis rei habetur notitia. Quod sit ergo, quod dicitur tria esse genera questionum, An sit, Quid sit, Quale sit. Cur queso dicitur, An sit, cum omnis notitia rem ostendens, ambiguitatem tollat et dubitare non sinat? Sed ego puto ita positum esse hoc ambiguum, quia non omnia substantiarum sunt, sed reperiuntur aliqua que probationes earum ostendunt; uerbi causa: Si requiratur, utrum bonum substantia est, an non? respondemus non esse substantiam, sed priuationem mali. Recte enim queritur in questione prima, utrum corpus sit an spiritus? Et in subsequente requiritur,  quale sit, utrum corpus animale sit an spirituale, spiritus rationalis an irrationalis? Recte igitur definita sunt, tria esse genera questionum, de quibus iam satis breuiter, ut arbitror, diximus. Nunc etiam uideamus quot genera sunt corporum, quamuis innumerabiles species sub se habeat.

Tria tamen sunt genera, hoc est, corpus quod uiuit et sentit, corpus quod uiuit et non sentit, corpus quod nec uiuit nec sentit. Sed hoc genus corporis quod nec uiuit nec sentit, quatuor elementa esse puto, terram, aquam, erem et ignem; que principalia sunt et simplicia, ex quibus omnia que compacta sunt corpora, id est animalium uiuentia et sentientia, arborum, fruticum et herbarum uiuentia, sed non sentientia.


Quamobrem quid differant inter se euidentissime liquet: que sint eorum communia, Deo iuuante, intentius inquiramus. Sic enim uolumus, inspirante Domino et auxiliante, ut non tantum creaturam ipsius scrutemur, uerum etiam ascendentes ad creatricem substantiam per ea que facta sunt, intellectu conspiciamus; et quamuis non perueniamus ad id ut eius substantiam intelligere ualeamus, et quid sit sciamus; saltem id quod non sit euidentissime teneamus. Igitur omne corpus quantitati et qualitati subiectum est.

In subiecto autem corpore corpus non est. Corpus enim subiectum est, non in subiecto, quia corpus substantia est, non accidens. Accidentia autem in substantia sunt, non substantie. Accidit ergo corpori  quantitas et qualitas.

Quantitas enim in mensuris est, qualitas in coloribus. Non hoc esse ipsum corpus quod quantum esse, nec hoc esse ipsum quod quale esse; quia et colore mutato corpus manet, et in diminuto corpore quantitas que prius fuerat non est. [f 1Kb] Aut per hoc non esse magnum quod magnitudo, nec longum quod longitudo, nec hoc latum quod latitudo, nec coloratum  quod color. [a 1Kb] Ipse est etiam corpori mensura, numerus et pondus. Unde etiam sancta Scriptura ait, Deum omnia in mensura, et numero, et pondere disposuisse . Sed hic alio modo ad spiritum rationalem referri, quod in consequentibus dicendum uideo. Nunc uero de corpore que cepimus, explicemus. Sicut enim diximus non hoc esse magnum quod magnitudo, sic nec mensura quod mensurabile, nec numerus quod numerabile, nec pondus quod ponderabile. Minuitur igitur, quoniam in tota parte habet sursum et deorsum, habet dextram et sinistram, habet ante et retro. Mouetur per tempus et locum, nec iudicat et iudicatur, partibus secatur infinite.

Age nunc uideamus quid sit quod corpus uiuificat  et non sentificat. Melius enim cequatum est uita, et quod accipit, et quod dat. uita enim que non est minor in parte quam in toto, et non parti minori minor est, nec partem prebet maiori maiorem et minori minorem, non est corpus, sed spiritus. Spiritus pecoris qui non subsistit post corpus, pretermittendus est, ut ad rationalem spiritum ueniamus. Igitur spiritus quantitatem non habet. Si uero longus esset aut latus, quantus rite utique diceretur. Prudenter enim secernitur et segregatur a corpore, quia quantitati non subiacet, quamuis subiaceat qualitati. Accidunt animo discipline, accidit iustitia et iniustitia, castitas et libido. Quatuor enim sunt uirtutes principales, id est, prudentia, temperantia, fortitudo et iustitia. Non enim hoc est [b 1Kb] anima quod prudentia,  nec iustus quod iustitia, nec temperatus quod temperantia, nec fortis quod fortitudo. Aliud est esse animum, aliud iustum animum. Cum enim dico iustum animum, duo quedam intelligo: hoc enim de prudentia et temperantia et fortitudine dixerim, quia potest esse animus, ut nullatenus sit uirtutibus preditus; sed si eas non habuerit, consequens est, ut uitium habeat. Colligitur enim subiectum semper esse animum aut uitiis, aut uirtutibus; subiectum eum esse, sicut diximus, disciplinis que sine eo esse non possint. uerum enim ratio numeri disciplina est. Nunquam enim erit ut quatuor et duo septem faciant,  aut septem et tres undecim. Similiter et figura circuli non recipit contrarietatem. Nunquam erit ut figura circuli ex duabus aut tribus lineis fiat, aut quadrigona ex tribus, aut trigona ex quatuor. Si enim addideris uel minueris aliquid, iam nec trigona, nec quadrigona erit, manet enim eterna et incommutabilis. Harum rationes disciplinarum et in subiecto sunt animo, et sine eo esse non possunt. Colligitur eternum esse illud in quo est, sicut illud quod in eo est. Ergo immortalis est anima; et id quod uiuit scit, semper et cernit. Sed non semper hoc cogitat: quia cum sit secura de se quod amittat se in multis cogitationibus, distendit se ac si per tempus non per locum mota; mouet tamen et corpus per tempus et locum, scilicet iudicat et iudicatur. uide ergo anima  humana quam magnum bonum sit, dum de corporibus iudicas, dum et rationi coniungeris, dum eterne ueritatis sis particeps. Non enim a te diligenda sunt que infra te sunt; et quamuis mensura insit, tu tamen mensura non es. Cogitationi tue numerus, uoluptatique tue pondus: tu scilicet nec numerus, nec pondus es. Refer uoluntatem tui amoris ad illum numerum sine numero, de quo Psalmista dicit: Et sapientie eius non est numerus ; ad illam mensuram sine mensura, ad illud pondus sine pondere, a quo omnia ponderantur et mensurantur. Ipsum est summum bonum a quo facta sunt omnia corporum genera bona. Ipsum rationalium magna bona, re utique bona et magna bona summum bonum ama, simplexque bonum, id est, Pater et Filius  et Spiritus sanctus. Trinitas hec unus Deus. Et tamen sic diligendum est corpus et spiritus, secundum quod diligenda sunt, sicut quidam nobilissimus tractator sanctarum Scripturarum dixit: Quatuor pones dilectionis regulas. Quod supra nos, quod iuxta nos, quod nos, quod infra nos. Diligamus ergo illud summum bonum quod supra nos est, non loco ordinis, sed nature, quia non potest cequari creatura creatori. Solus enim Filius cequatur Patri, similiter et Spiritus sanctus: quia non sunt creatura, sed inter eos una natura. Hec que breui sermone digessimus, supposita figura demonstrat. [Figure: Deus... Spiritus... Corpus... 9Kb]





MAMERTINI CLAUDIANI PRESBYTERI uIENNENSIS EPISTOLAE DUAE. 



EPISTOLA PRIMA.

CLAUDIANUS SIDONIO pape salutem.

[a 1Kb] Si possibile factu esset, ut te dominum meum  uel aliquoties aliquantulum conuenirem, non undeunde quarumpiam personarum aut uoluntates aut necessitates inquirerem, sed que in rem debiti mei  usu mihi esse possent. Quippe reuisionis potestas multimodis, ac miseris perinde causis intercluditur. Enimuero scribendi facultas aut raro idonea suppetit, aut nec suppetit. Ista hec eadem remissibilia sint, necne, tute iudicaris. Porro autem quod sepenumero scriptis uestris alii impartiuntur, qui id ipsum nec ambiunt, quam egomet forsan nec merentur amplius; non arbitror amicitie legibus impune committi. Illud etiam non dolenter faxo tacitum, quod libellos illos quos tuo nomine nobilitari non abnuis, nullo unquam impartiuisti rescripto. Sed uacuum forte non suppetit, quod tute modicum magne admodum impendas amicitie. Ecquo tam ex occupatu unquam uspiamue implicabere, quin illud in aliorum commoda reuergat? Cum precatu  Deum placas, eumdem non modo amicis, sed ignotis quoque concilias. Cum Scripturarum celestium mysteria rimaris, quo te studiosius imbuis, eo doctrinam ceteris copiosius infundis. Cum tuas opes in usus inopum prodigis, tibi quidem maxime, sed aliis quoque consultum facis. Proinde nichil uidelicet, profecto nichil est tam infecundum actionum tuarum omnium, quod tibi uni soli tantum, et non aliis quoque multis tecum uberiorem fructum ferat. Nulla ergo cuiusquam prepedimenti occasio pretendi uel falso potest, cur egomet specialis atque intimus tuus nichil a speciali meo fructiferam, a quo ignoti quoque multum capiant plurimi. Sed, uti ego autumo, iuxta formam euangelici largitoris, quod non das amico esurienti, dabis improbo pulsatori. Porro  si etiam nunc solito obdurueris, faxim egomet quod te te peniteat: quoniam si peccaris ultra reticendo, ego protinus ulciscar scribendo. Porro enim ambiguo caret, tam te puniendum scripto meo, quam punior egomet silentio tuo. uale.


[a 1Kb] SIDONIUS CLAUDIANO suo salutem.

Committi, domine maior, in necessitudinis iura pronuntias, cur quod ad salue tibi debitum spectat, a stylo et pugillaribus diu temperem, quodque deinceps nullas uiantum uolas me papyrus onerauerit, que uos cultu sedule sospitatis impertiat. Preter equum ista coniectas, si reare quemquam mortalium  non pauere, cum in examen aurium tuarum, quippe scriptus adducitur: tuarum inquam aurium quarum  peritie, si me decursorum ad hoc eui temporum prerogatiua non obruat, nec Frontoniane grauitatis, aut ponderis Apuleiani flumen equiparem: cui uarrones, uel Atacinus, uel Terentius, Plinii, uel auunculus, uel Secundus, compositi impresentiarum rusticabuntur. Astipulatur iudicio meo uolumen illud quod tute super statu anime rerum uerborumque scientia diuitissimus propalauisti. In quo dum ad meum nomen proemiaris, hoc munus potissimum cepi, ut mee fama persone, quam opere pretium non erat, librorum suorum titulis inclarescere, tuorum beneficio perpetuaretur. At quod Deus magne,  quantumque opus illud est, materia clausum, declamatione conspicuum, propositione obstructum, disputati one reseratum, et quanquam propter hamata syllogismorum puncta tribulosum, uernantis tamen eloquii flore [b 1Kb] mellitum. Noua ibi uerba quia uetusta: quibusque collatus merito etiam antiquarum litterarum stylus antiquaretur: quodque pretiosius, tota illa dictio sic cesuratim succincta quod profluens: quam rebus amplam strictamque sententiis, sentias plus docere quam dicere. Denique et quondam nec iniuria, hec principalis facundia computabatur, cui paucis multa cohibenti, cure fuit causam potius implere quam paginam. At uero in libris tuis iam illud quale est, quod et teneritudinem quanquam continuata maturitas admittit, interseritque  tempestiuam censura dulcedinem, ut lectoris intentionem per euentilata disciplinarum philosophie membra lassatam repente uoluptuosis excessibus quasi quibusdam pelagi sui portubus foueat. O liber multifariam pollens! o eloquium non exilis, sed subtilis ingenii! quod nec per scaturigines hyperbolicas intumescit, nec per tapinomata depressa tenuatur. Ad hoc unica singularisque doctrina, et in diuersarum rerum assertione monstrabilis, cui moris est de singulis artibus cum singulis artificibus philosophari, queque si fors exigit, tenere non abnuit cum Orpheo plectrum, cum Aesculapio baculum, cum Archimede radium, cum Euphrate horoscopium, cum Perdice circinum, cum uitruuio perpendiculum; queque nunquam inuestigare destiterit, cum Thalete tempora,  cum Atlante sidera, cum Zeto pondera, cum Chrysippo numeros, cum Euclide mensuras. Ad extremum nemo seculo meo que uoluit, affirmare sic ualuit. Siquidem dum se aduersus eum quem contra loquitur, exsertat, morum ac studiorum lingue utriusque symbolam iure sibi uindicat. Sentit ut Pythagoras, diuidit ut Socrates, explicat ut Plato, implicat ut Aristoteles, ut Eschines blanditur, ut Demosthenes irascitur, uernat ut Hortensius, ut Cethegus, incitat ut Curio, moratur ut Fabius, simulat ut Crassus, dissimulat ut Cesar, suadet ut Cato, dissuadet ut Appius, persuadet ut Tullius. Iam si ad sacrosanctos Patres pro comparatione ueniatur, instruit ut Hieronymus, destruit ut Lactantius, astruit ut Augustinus, attollitur ut Hilarius, submittitur ut Ioannes,  ut Basilius corripit, ut Gregorius consolatur, ut Orosius affluit, ut Rufinus stringitur, ut Eusebius narrat, ut Eucherius sollicitat, ut Paulinus prouocat, ut Ambrosius perseuerat. Iam uero de Hymno tuo si percunctere quid sentiam, commaticus est, copiosus, dulcis, elatus; et quoslibet lyricos dithyrambos amenitate petica et historica ueritate supereminet. Idque tuum in illo peculiare, quod seruatis metrorum pedibus, pedum syllabis, syllabarumque naturis intra spatii sui terminum, uerba ditia uersus pauper includit: nec arctati carminis breuitas longitudinem phalerati sermonis eliminat. Ita tibi facile  factu est minutis trocheis, minutioribusque pyrrichiis, non solum molossicas anapesticasque ternarias, sed epitritorum etiam peonumque quaternas superuenire iuncturas. Excrescit amplitudo proloquii angustias regulares, et tanquam paruo auro grandis gemma uix capitur: emicatque ut equi potentis animositas, cui frementi si inter tesqua uel confraga frenorum lege teneatur, intelligis non tam cursum deesse quam campum. Quid multis? arbitro me in utroque genere dicendi, nec Athene sic Attice, nec Muse sic musice iudicabuntur, si modo mihi uel censendi copiam desidia longior non ademit. Nam dum impacte professionis obtentu nouum scribendi morem gradatim appeto, et ueterem saltuatim dedisco; de bono oratore nil amplius habeo quam quod  malus peta plus esse cepi. Proin, queso, delicti huius mihi gratiam facias, quod aliquantisper mei meminens, arentem uenulam rarius flumini tuo misceo. Tuam tubam totus qua patet orbis iure uenerabitur: quam constat geminata felicitate cecinisse, quando nec emulum reperit, nec equalem, cum pridem aures et ora populorum, me etiam circumferente, peruagaretur. Nobis autem grandis audacia, si uel apud municipales et cathedrarios oratores, aut forenses rabulas garriamus: qui etiam cum perorant , turba numerosior, illitteratissimis litteris uacant. Nam te, cui seu liberum seu ligatum placeat alternare sermonem, intonare ambifariam suppetit, pauci quos equus amauit [a 1Kb] Iuppiter, imitabuntur. uale.



[b 1Kb] EPISTOLA ALTERA.

Doctissimo uiro [c 1Kb] SAPAUDO rhetori CLAUDIANUS.

Disciplinarum omnium atque artium magistra Grecia idcirco maxime nobilibus studiis prouecta est atque orbem pene totum multiplicibus complexa doctrinis, quoniam nemo illic omnium fuit qui quidquam bone frugis ferret cui non par merito honos siet. Hinc nonnulli mortales naturam pene supergressi mortalium, extentis usquequaque excellentium ingeniorum uiribus, infatigabilibus curis rerum abdita rimantes, repositas originalium primordiorum causas et temporaliter fluctuantium substantiarum prefixos terminos indage et arte complexi, non modo intra mundanum sed super celeste etiam introiere secretum. Quod mihi impresentiarum usus est dicere,  quoniam bonarum artium iam inde a proauorum nostrorum seculis facta iactura, et animi cultum despuens, quo solo prestat pecudi gens humana, deliciis et diuitiis seruiens ignauie et inscitie famula, [d 1Kb] pessum porro dedit cum doctrina uirtutem. Nam quod non modo ad innouandum quippiam, sed ne ad dediscendum quidem absque te uno discipline nobilis ullus aspirat, negligentie id humane ascribimus an nature? Si malum isthoc nature uitio uertimus nunquidnam a genere humano differre dici potest genus  humanum, aut ingenia eadem non sunt que fuere prius, aut Cicero sui seculi summus orator nata secum bona accepto habuit, et non mage parui pendens domestica et ciuica, ad usque Greciam capessende opulentioris scientie gratia peregrinatus est, aut forsan Platon apex culmenque philosophie priuo nature bono contentus, post Socratis dogmata angustiorem credens Greciam doctrinarum quam esse uirtutum, non usque ad Aegyptum et ad usque Bragmanos Indorum et ad usque Pythagoricarum doctrinarum per heredes indefessus rerum scrutator accessit? Taceo ceteros, quia nec tempus nec opus huiusce rei capax est. Unum illud procul ambiguo dixerim, nostro seculo non ingenia deesse, sed studia. Quorum egomet studiorum quasi quamdam mortem flebili  uelut epitaphio tumularem, nisi tute eadem uenerabili professione, laudabili solertia, acri ingenio, profluente eloquio resuscitauisses. Quod equidem bonum eo admirabilius est mihi quo desperatius fuit. uideo enim os Romanum, non modo negligentie, sed pudori esse Romanis, grammaticam uti quamdam barbaram barbarismi et solecismi pugno et calce propelli, dialecticem tanquam Amazonem stricto decertaturam gladio formidari, rhetoricam ac si grandem dominam in angusto non recipi, musicem uero et geometricam, atque arithmeticam tres quasi furias despui; post hinc philosophiam atque uti quoddam ominosum bestiale numerari. Sed hec in laudem tuam suggestui sunt; quia si multi quorum tu es studiorum forent, futurus eras scilicet, etsi non omnium potior, unus ex multis. Hinc  uero, procul iniuria, ceterorum penes Galliam nostram professionis tue par unus et solus es. Neque dictum istuc aut assentationi aut adulationi detur. Nequaquam profecto uel egomet adulari possum, uel tu indiges falso laudari. Sed erui atque auelli infixa animo meo nequit declamationum tuarum suauitas mixta uirtute, Attici more mellis, cui suapte natura indita sunt medela, fortitudo, dulcedo, quod in Hyble iugis uolucris atque opifex apicula celitus deciduum haustu capiens fabrefactis manso florigeris infundit, filiorumque fabricatrix uirginitatis sue feturam alit atque imbuit ubere fauorum: ita tu scilicet e summis auctoribus uelut e magnis montibus doctiora queque uelut thymia [e 1Kb] fragrantia et fecundiora ueluti quedam florida precerpens, quos ingenii melle repleas,  eloquentie conficis fauos, e quibus item discipulorum tibimet uelut filiorum numerositas dilecta formatur; que Grecarum quoque disciplinarum nectare imbuta, ac si melle Attico pasta, ut occeperit pennis strepere, eloquentie fauos et ipsa conficiet. Modo tu fac memineris docendi munus tibi a proauis et citra hereditarium fore, eoque copiosius te anniti oportere scientie, quo multiplex in te a maioribus profecta tuis doctrina confluxit. Admonitus quoque sis oportet uiennensis urbis nobilitatis antique, cuius tu ciuis  et doctor non otio duplex debitum solues, a quo bifariam queritur uel patribus respondere uel patrie. Illud iam in fine sermonis perquam familiariter queso, ut spretis nouitiarum ratiuncularum puerilibus nugis, nullum lectitandis his tempus insumas, [a 1Kb] quasdam resonantium sermunculorum taureas rotant, et oratoriam fortitudinem plaudentibus concinentiis euirant. Neuius et Plautus tibi ad elegantiam, Cato ad grauitatem, uarro ad peritiam, Gracchus ad acrimoniam,  Chrysippus ad disciplinam, Fronto ad pompam, Cicero ad eloquentiam capessendam usui sint. Quisquis enim recentiorum aliquid dignum memoria scriptitauit, non et ipse nouitios legit. Illi ergo reuentilandi memorieque mandandi sunt, de quibus isti potuere proficere quos miramur. Isthoc ego tamen amicitie testimonium aliquo forsitan plusculum familiariter intuli. Sed beniuolentie tue uenia impertiet amoris audaciam.





MAMERTI CLAUDIANI PRESBYTERI uIENNENSIS HYMNUS DE PASSIONE DOMINI. 


Pange lingua gloriosi prelium certaminis,
   Et super crucis tropeo die triumphum nobilem:
   Qualiter redemptor orbis immolatus uicerit.
De parentis protoplasti fraude [a 1Kb] factor condolens,
   Quando pomi noxialis [b 1Kb] morsu morte corruit,
   Ipse lignum tunc notauit, damna ligni ut solueret.
Hoc opus nostre salutis ordo depoposcerat,
   Multiformis proditoris arte ut artem falleret,
   Et medelam ferret inde, hostis unde leserat.
Quando uenit ergo sacri plenitudo temporis,
   Missus est ab arce Patris natus, orbis conditor,
   Atque uentre uirginali carne factus prodiit,
uagit infans inter arcta conditus presepia,
   Membra pannis inuoluta uirgo mater alligat;
   Et pedes, manusque, crura, stricta cingit fascia.
Lustra sex qui iam [c 1Kb] peracta, tempus implens corporis 
   Se uolente natus ad hoc passioni deditus,
   Agnus in crucis leuatur immolandus stipite.
Hic acetum, fel, arundo, sputa, claui, lancea,
   Mite corpus perforatur: sanguis unda profluit.
   Terra, pontus, astra mundus quo lauantur flumine.
Crux fidelis inter omnes arbor una nobilis:
   Nulla talem silua profert fronde, flore, germine.
   Dulce lignum, [d 1Kb] dulce signum, dulce pondus susti net.
Flecte ramos arbor alta, tensa laxa uiscera,
   Et rigor lentescat ille quem dedit natiuitas,
   Ut superni membra regis miti tendas stipite.
Sola digna tu fuisti ferre pretium seculi,
   Atque portum preparare nauta mundo naufrago,
   Quem sacer cruor perunxit, fusus agni corpore.





CARMINA DUBIAE AUCTORITATIS.

*


CONTRA PeTAS uANOS CARMEN.

Iam mihi polliceor sacris tua carmina libris
Condere, teque Dei flammatum nomine Christi,
Ora soluturum summo facunda parenti:
Incipe diuinis tantum dare pectora rebus,
Subrectosque Deo sensus attollere terra:
Mox oculis celo noua lux orietur aperto,
Intrabitque sacer tacito per aperta meatu
Spiritus, et leto quatiet tua uiscera flatu.
Eia age, tende chelym, et fecundum concute pectus,
Magna mouens abeat solitis impensa facultas
Carminibus, maior rerum tibi nascitur ordo.
Non modo iudicium Paridis, nec bella gigantum
Falsa canis: fuerit puerili ludus in euo
Iste tuus, quondam decuerunt ludicra paruum:
Nunc animis grauior, quantum prouectior annis
Aspernare uelis maturo corde camenas,
Et qualem castis iam congrua moribus etas,
Atque tui specimen uenerabile postulat oris, 
Suspice materiam, et diuinos concipe sensus.
Si decus e falsis aliquod nomenque tulisti,
De uacuis magnum rebus, cum ficta uetustis
Carminibus caneres, uel cum terrena referres
Gesta triumphantum laudans insignia regum,
Non equidem ex illis tu laudem sumere dignus,
Quos magis ornabas opulenti munere uerbi:
Quanto maior ab his crescet tibi gloria ceptis,
In quibus et linguam exercens, mentem quoque sanctam
Erudiens, laudemque simul uitamque capesses:
Dumque legis catus, et scribis miracula summi
uera Dei, propior disces et carior ipsi
Esse Deo: quem dum credens miraris, amare
Incipies, et amando recte illabere Christo.
Hactenus illa tue uane tuba uocis in usus
Personuit uanos, modo celsior intonat actus.
Nosce magis causas rerum et primordia mundi.
Ne uagus innumeros Epicuri somnia mundos,
Quos atomis demens per inane parentibus edit, 
Irritus in uacuum spatiato pectore queras:
Legifer antiquo uenerandus nomine Moses,
Compositum prima repetens ab origine mundum
Instituente Deo curas tibi soluet inanes:
Formatumque hominem limo, et spiramine sacro
Afflatum referens, cuius sit munere cunctis
Celsior in terra spirantibus, ipse docebit:
Neu te ceu lapides Pyrrhe, argillamue Promethei,
Contemnas, quem summa manus uultuque animoque
Sublimem et propria dignatus imagine finxit.
Cognosces ibidem, ne pergas tradere fatis
Arbitrium nostri, que nos sententia letho
uinxerit, et cuius uitam sub lege trahamus.
Si mentem celo iacis altius, et super astra
Scire cupis quid sit, uel quid fuerit prius euo,
Et mundo et seclis docet ulteriora Ioannes.
Principio uerbum, inquit, erat, Deus obside uerbo
Gaudebat, uerbumque Dei simul, et Deus idem
uerbum erat, hoc uerbum, sine quo nichil, omnia per quod, 
Omnia, et eterno natura omnis famulatur
Strata Deo, geniti numen, genitoris adorant
Cunctaque per genitos in maiestate paterna
Regnantem Dominum iam lingua fatemur Iesum:
Nomine quo fundata salus stat nostra, fidesque
Nititur, eterne tendens in secula uite.
Huius diuino mortales munere fulti
Assequimur fragiles castis euincere factis
Naturam, et rigide disrumpere uincula mortis,
Et non corporeis in corpore legibus uti,
Sectantes diuina Dei uestigia Christi,
Mente animam, corpusque sacris moderante sub armis:
Mens quoniam subiecta Deo capit arma salutis,
Inque animam carnemque suam regnum obtinet, et fit
Iure potens homo quisque sui, qui deditus uni
Aeternum Domino proprios regnator in artus
Efficitur, uitiis inuictus, et osor iniqui,
Fortior aduersis uirtutibus, ordine iusto: 
uerus homo, quia mente potens, in qua rationis
Lumen habet, famulos nullo certamine sensus
Temperat, et placidis sua pectora flectit habenis;
Tu, cui mens generosa superni seminis ignis
Ardet in ethereos animo conscendere gressus,
In gremio Domini caput insere: mox inhianti
Proflua lacte sacro largus dabit ubera Christus,
Diuinoque tuam perfundet lumine mentem,
Ut uideas pulsa caligine magna tremendi
Iura Dei, quibus omniparens sapientia Christus
In sese remanens semper nouat omnia rerum,
Atque ut uult operum Deus arbiter esse suorum,
Continet et mutat species et tempora uite,
Porrigit aut retrahit celum, mare, sidera, uentos,
Qua fecit uirtute, regens: docet exitus ingens
Aegypti, mersusque mari refluente tyrannus,
Et prius ipse graues elementa per omnia motus
Expertus, quem cuncta tremunt, cui cuncta ministrant.
Tempora namque uno tellus communis habebat 
Iudeos, que sola Deo tunc lecta fuit gens:
Et tamen illa Dei grauis hostibus ira superbis
Permixtos inter populos discreta cucurrit.
Iam scio non dices, quod sors incerta procellas,
Et mare casus agat, mare cum discedere iussum,
Discessisse legas, siccamque rigentibus undis
Inter aquas patuisse uiam, rursusque solutum
Aequor ad imperium sancti uirgamque prophete,
In liquidos remeasse sinus, in utroque maris uis
Paruit, ut sanctis iter et uindicta daretur.
Quid profugus Tharsum uates, quem sorte pericli
In mare deiectum spatioso bellua rictu
Cepit, et innocuum uasta ructauit ab aluo?
Nonne docet ditione Dei mare et astra moueri
Namque Deum frustra fugiens, quem cuncta tenentem
Nemo fugit, mouit celi simul et maris iras.
Omnipotentis enim Domini natura rebellem
Cognoscens, timuit per se quasi conscia tutum 
Ferre reum, et uentis fugitiuum uinxit et undis.
Iste propheta Deo lectus terrere minaci
Peccantes monitu populos, postquam graue dixit
Exitium, fregitque reos, auertit et iras
Numinis, impenso lauit sua crimina fletu,
Extremumque diem fugit peruersa Niniue.
Non rex ille habuit fatum, qui morte propinqua
Orauit Dominum, quem leges nouerat unum
Flectere posse suas, consumptum intenderet euum
Longius, et meruit tria ducere lustra superstes
Annis ipse suis, et non sua uiuere secla.
Nunc tria miremur texentem fata Platonem,
Aut Arati numeros, et picta Manethonis astra.
Dicant queso ubi tunc rapidas nascentibus oras
Ponebant, et que quibus ibant sidera signis,
Cum pius Ezechias fidei uirtute precatus,
uerteret astrorum cursus, celique meatus
Turbaret iussi retro acto lumine solis?
uel ducis imperio sancti cum sisteret idem
Dilata solem nocte, ut uictoria sacri 
Profligaretur populi, stetit orbe recurso
Librans, ut magnos caperet lux aucta triumphos.
Quid soboles uirtusque Dei, et sapientia Christus?
Nonne satis uanis curas erroribus aufert,
Nosque simul monitis et factis edocet, unum
Cuncta Deum regere, et nil ut sine mente putemus
Principis esse Dei, dicens non arbore frondem,
Aere non uolucrem, sine iussu decidere; cumque
Omnipotens uerbo sternit mare, uel pede calcat,
Et uerbo mortes abigit, uel demonas urget,
Aut reduces animas in corpora sancta remittit,
Iamque diu exanimes tumulis iubet ire reclusis,
Integratque putres uita remeante sepultos.
Nonne potestatem propriam satis indicat auctor,
Qui solus naturam omnem uitamque gubernat?
His precor, his potius studiumque operamque legendis
Scribendisque uoue; cane grandia cepta Tonantis,
Scribe creatarum uerbo primordia rerum,
Et chaos ante diem, primeque crepuscula lucis, 
Queque dehinc uariis elementa per omnia seclis
Dicta uel acta Deo, per sancta uolumina disces,
Que docuit tabulis legalibus indita Moses,
Aut Euangelici que lex noua Testamenti
Signat, operta prius retegens mysteria Christum:
Tunc te diuinum uere memorabo petam,
Et quasi dulcis aque potum tua carmina ducam:
Cum mihi nectareos summis a fontibus haustus
Prebebunt, Dominum rerum retinentia Christum,
Atque tuam pollere Deo testantia mentem,
Ut simul oris opes a te mentisque capessam:
Et quem cognato iunctum mihi federe letor,
Gratuler hunc sancta sub relligione propinquum:
Nec cum mortali soluendis corpore uinclis
Perpetuo sanctum complectar pignore**.


IN IACOBUM, MAGISTRUM EQUITUM.

Per cineres Pauli, per cani limina Petri,
   Ne laceres uersus, dux Iacobe, meos;
Sic tua pro clypeo sustentet pectora Thomas, 
   Et comes ad bellum Bartholomeus eat:
Sic ope sanctorum non barbarus irruat Alpes:
   Sic tibi det uires sancta Susanna suas.
Sic quicunque ferox gelidum tranauerit Istrum,
   Mergatur; uolucres ceu Pharaonis equi:
Sic Geticas ultrix feriat rhomphea cateruas,
   Romanasque regant prospera tela manus;
Sic tibi det magnum moriens conuiua triumphum,
   Atque tuam uincant dolia fusa sitim:
Sic nunquam hostili maculetur sanguine dextra,
   Ne laceres uersus, dux Iacobe, meos.


CARMEN PASCHALE.

Christe potens rerum, redeuntis conditor eui,
uox summi sensusque Dei: quem fudit ab alta
Mente Pater, tantique dedit consortia regni.
Impia qui nostre domuisti crimina uite.
Passus corporea mundi uestire figura, 
Affarique palam populos, hominemque fateri:
Quemque utero inclusum Marie, mox numine uiso
uirginei tumuere sinus, innuptaque Mater
Arcano stupuit compleri uiscera partu,
Auctorem paritura suum. Mortalia corda
Artificem rexere poli, mundique repertor
Pars fuit humani generis; latuitque sub uno
Pectore qui totum late complectitur orbem;
Et qui non spatiis terre, non equoris unda,
Non capitur celo, paruos confluxit in artus.
Quin et supplicii nomen, nexusque subisti,
Ut nos subriperes letho, mortemque fugares
Morte tua: mox ethereas euectus in auras,
Purgata repetis letum tellure parentem.
Angustum foueas, festis ut sepe diebus
Annua sinceri celebret ieiunia sacri.


.

    , 
,
,
,
,

,
,
,
.
.
, , .


.

, , ,
, , ,
, , .


LAUS CHRISTI.

Proles uera Dei, cunctisque antiquior annis, 
Nunc genitus, qui semper eras, lucisque repertor
Ante tue, matrisque parens: quem misit ab astris
Aequeuus Genitor, uerbique in semina fusum
uirgineos habitare sinus, et corporis arcti
Iussit inire uias, paruaque in sede morari: 
Quem sedes non ulla capit: qui lumine primo
uidisti quidquid mundo nascente crearas.
Ipse opifex, opus ipse sui, dignatus iniquas
Aetatis sentire uices et corporis huius
Dissimiles perferre modos, hominemque subire,
Ut possit monstrare Deum, ne lubricus error,
Et decepta diu uarii solertia mundi,
Pectora tam multis sineret mortalia seclis
Auctorem nescire suum. Te conscia partus
Mater, et attoniti pecudum sensere timores.
Te noua sollicito lustrantes sidera uisu
In celo uidere prius, lumenque secuti
Inuenere Magi, tu noxia pectora soluis,
Elapsasque animas in corpora functa reducis,
Et uitam remeare iubes. Tu lege recepti
Muneris, ad Manes penetras, mortisque latebras
Immortalis adis; nasci tibi nam fuit uni
Principium, finisque mori: sed nocte refusa,
In celum, Patremque redis, rursusque perenni
Ordine purgatis adimis contagia terris. 
Tu solus, Patrisque comes tu Spiritus insons,
Et toties unus, triplicique in nomine simplex.
Quid, nisi pro cunctis, aliud? quis credere possit
Te potuisse mori, poteras qui reddere uitam?


MIRACULA CHRISTI.

Angelus alloquitur Mariam, quo prescia uerbo
   Concipiat, salua uirginitate, Deum.
Dant tibi Chaldei prenuntia munera reges,
   Myrrham homo, rex aurum, suscipe thura Deus.
Permutat lymphas in uina liquentia Christus:
   Quo primum facto se probat esse Deum.
Quinque explent panes, pisces duo, millia quinque;
   Et Deus ex paruo plus superesse iubet.
Editus ex utero cecus noua lumina sensit,
   Et stupet ignotum se meruisse diem.
Lazarus e tumulo, Christo inclamante, resurgit,
   Et dure mortis lex resoluta perit.
Nutantem quatit unda Petrum: cui Christus in alto 
   Et dextra gressus firmat, et ore fidem.
Exsanguis Christi contingit femina uestem;
   Stat cruor in uenis: fit medicina fides.
Iussus post multos graditur paralyticus annos,
   Mirandum, lecti portitor ipse sui.




ANNO DOMINI CCCCL.
SANCTUS PATRICIUS, HIBERNORUM APOSTOLUS.





PROLEGOMENA. GALLANDII PROLEGOMENON DE S. PATRICIO.



I. Sancti Patricii res gestas Probus, Iocelinus aliique medii eui scriptores litteris consignarunt, quorum tamen auctoritas haud firmo talo consistit. Inter  recentiores autem Usserius  , Bollandiani  ac Tillemontius  certiora tradiderunt. Ea uero hic fuse persequi neque libet neque uacat, si ratio imprimis  instituti nostri spectetur. At ex beati antistitis Confessione atque ex ipsius Epistola ad Coroticum que inter eius scripta primum occurrunt, cumplura eruet lector ad eius acta probe dignoscenda, quibus alibi firmiora frustra querat. Plura uideas de sancto antistite nostro apud Ioannem Glastoniensem, a Thoma Hearnio anno 1726 Oxonii euulgatum  . Porro id unum annotasse sufficiat: Patricium nimirum a Deo ad Hibernorum conuersionem uocatum circa annum 431  , post innumeros labores in eo munere apostolico perficiendo exhaustos, e uiuis excessisse anno 491 annos natum 120 ut communior fert sententia  . Ceterum, ut Pagii uerbis utamur  . »Hiberni Patricio debent quod patria sua facta sit Sanctorum insula, et litterarum scientiarumque  fuerit aliquando gymnasium. Nam quamuis nonnulla Christiane doctrine semina ante eum in Hibernia sparsa fuerint, et ideo sanctus Palladius ad Scotos in Christum credentes missus dicatur; conuerse tamen Hibernie decus et titulus uni debetur Patricio, per quem non pauci aliqui atque ex uulgo homines, sed reges et principes, populique gregatim salutari tincti baptismate, iugo fidei submisere ceruices. Ipse sanctam Brigidam uelauit, aliqua concilia a Speelmanno relata congregauit, eiusque opera plurime sparsim ecclesie erecte, in iisque episcopi ordinati,« Hec Pagius.

II. Iam uero ut ad sancti Patricii opusculorum recensionem que ipsi attributa feruntur, accedamus; Iacobi Warei editionem secuti sumus, que prodiit  Londini anno 1656. Is enim eorum aliqua ex antiquis mss. codicibus in lucem eruit: reliqua recognouit; omnia denique notis historicis illustrauit. Ea inter primum occupat locum sancti Patris Confessio stylo epistolari ad Hibernos transmissa, in qua uite sue ac predicationis rationem exponit. Ex hac autem Confessione fragmenta quam plurima ad historiam pertinentia excerpsit intexuitque duobus suis libris de uita sancti Patricii Probus Hibernus, seculo x clarus; eiusque lucubratio exstat inter opera Bede  cui perperam tribuitur ut compertum habetur ex fine libri II, ubi auctor nomen suum palam prodit his uerbis  : »Ecce habes, frater Pauline, a me humili Probo postulatum nostre fraternitatis iudicium, quo nos pauperes aliqua tibi de sanctissimi patris nostri  Patricii episcopi uirtutibus scribere cupiebas.« Porro huiusmodi opusculum primus euulgauit laudatus Wareus e quatuor antiquis exemplaribus mss. inter se collatis, ut ipsemet profitetur  . Cuius quidem editionem  ad eam exegimus, quam ex uetustissimo Nobiliacensis S. uedasti monasterii edidere Bollandiani  : additis preterea nonnullis annotationibus quibus aliquot loca uel restituuntur uel illustrantur: quod et in sequentibus alicubi pro munere nostro prestitimus.

III. Confessionem Patricianam excipit eius Epistola ad Coroticum regulum Cambro-Britannicum, seu potius ad Christianos Corotici tyranni subditos, ut recte inscribitur apud Bollandianos  . Huius epistole, ut obseruat Wareus  , diserte meminit in uita S. Patricii Iocelinus  monachus Cisterciensis cenobii Furnessensis apud Lancastrienses; qui seculo XII. desinente claruit, uitamque illam conscripsit  preceptis reuerendissimi Thome Armachani episcopi  totiusque Hibernie primatis, et Malachie Dunensis episcopi, nec non petitione illustrissimi Ioannis de Cursi, ulidie principis. Eiusmodi Iocelini opus post editiones Antuerpiensem, Parisiensem et Louaniensem prelo rursus consignarunt Bollandiani  , qui etiam de auctore plura tradidere  . Ceterum hanc epistolam cum tribus uetustis codicibus manu exaratis contulit Wareus: qui et illud animaduertit  , utriusque opusculi, tum Confessionis tum Epistole, antiquitatem satis argui e sacre Scripture locis citatis ex uersione interpretationis LXX uiralis, non autem e tunc recenti uersione sancti Hieronymi, que sancti Patricii euo nondum publicitus fuerat recepta: simulque addit, nonnulla quidem in utroque opusculo exstare ueterum exscriptorum incuria que criticum ingenium  requirant, sed nichil preterea occurrere de quo iure dubitare quis ualeat.

Iu. Iam de reliquis sermo recurrat. Succedit porro Synodus S. Patricii, ex antiquo ms. codice Andegauensi desumpta, cuius apographum ad Usserium e Gallia miserat Sirmondus; eoque apographo usus Speelmannus, synodi huius canones in lucem eduxit  , quos deinceps Wilkinsius iterum euulgauit  . Canonum S. Patricii meminit Iocelinus  .

Alios IX Canones qui sequuntur S. Patricio ascriptos, preter 5 et 6, quos iam ediderat Usserius, protulit Wareus ex ms. codice bibliothece Cottoniane, ut ipsemet testatur  : qui et addit, ad finem canonis 1 in alia Canonum collectione Cantabrigiensis collegii S. Benedicti sequentia subiici: Clericus qui causam  suam, siue iustam siue iniustam, ad iudicium alterius fidei iudicis prouocat, excommunicetur. Hos quoque IX canones typis excudendos curauit laudatus Wilkinsius  .


Synodum episcoporum Patricii, Auxilii et Issernini quam antea uulgauerat Speelmannus  , emendatiorem dedit Wareus ex collatione modo citati ms. codicis bibliothece collegii Cantabrigiensis S. Benedicti; simulque animaduertit  , canonem 1 synodi huiusce in uetusto codice Canonum bibliothece Cottoniane ita efferri: Si quis redemptionem captiui inquesiuerit suo iure, sine permissione abbatis, meruit excommunicari. Quartus uero et quintus ibidem sic se habent: Si quis acceperit permissionem pontificis, et collectum sit pretium captiui, etc. Subdit denique in eodem codice Cottoniano canonis 6 causam, quatenus nimirum ad clericorum tonsuram more Romano attinet, his uerbis innui: Romani dicunt tonsuram a Simone Mago sumpsisse initium, cuius tonsura de aure ad aurem tantum  contingebat; pro excellentia  ipsa magorum tonsura qua sola frons anterior tegi solebat. Auctorem autem huius tonsure in Hibernia, subulcum regis Loigeri filii Nil  exstitisse, Patricii sermo testatur: ex quo Hibernenses pene omnes hanc tonsuram sumpserunt. Eadem recitat Usserius  , qui et hac de re alia nonnulla refert. Ceterum de huiusmodi synodis a Patricio coactis haud pretermittendus Tillemontius  .

Actis huius synodi, quam ex annalibus Ultoniensibus arguit Wareus habitam fuisse a S. Patricio post mortem Secundini episcopi circa annum CCCCL, suffecit idem editor alios tres canones, antea editos a Speelmanno  , ex superius laudato codice Cantabrigiensis collegii Benedictini. Quibus preterea subiecit  ex ms. libro canonum Cottoniano Prouerbia aliqua S. Patricio tributa. Et librum quidem Prouerbiorum Hibernice conscripsisse Patricium tradit Iocelinus  .

Chartam sancti Patricii, que appellatur etiam Epistola de antiquitate Aualonica, edidit Wareus ex Guilielmi Malmesburiensis libro ms. de Antiquitate ecclesie Glastoniensis, quam et cum aliis uetustis codicibus manu exaratis a se fuisse collatam testatur. Integra item exstat apud Ioannem Glastoniensem  , haud ita pridem, ut superius innuimus, a Thoma Hearnio in uulgus emissum. Anne annos 170 eiusdem Charte excerptum cum hac inscriptione S. Patricii legatio, ediderat Gerardus uossius  , a Mariano uictorio episcopo Reatino, dum in Anglia degeret, ex  uetustissimo ms. exemplari bibliothece monasterii Glastonie transcriptum: exinde uero desumptum recusumque in bibliotheca Patrum Lugdunensi  .  Porro de huiusmodi Charta Patriciana plura Usserius  , atque deinceps Wareus  .

u. Hactenus recensitis opusculis S. Patricio ascriptis alia duo post Wareum suffecimus, quorum prius de tribus habitaculis inscribitur. Bostonus monachus Benedictinus in cenobio Buriensi Sancti Edmundi, qui claruit ineunte seculo Xu, sub Henrico Iu, Anglie rege, de huiusmodi libello in opere de Scriptoribus ecclesiasticis adhuc inedito hec habet  : Patricius archiepiscopus Hibernie floruit anno Christi 424, et scripsit DE TRIBUS HABITACULIS, celi, mundi et inferni. Init. Tria sunt. Liber ille tunc exstabat, ut ille innuit, in bibliotheca S. Ioannis Colcestrie. Alibi uero laudatus Bostonus eumdem libellum tum Augustino, tum Patricio ascriptum tradit.  Utrique tamen abiudicat editor Anglus  , eo scilicet nomine quod libelli auctor sacre Scripture textum passim citet ex uersione sancti Hieronymi, Augustiniano euo et Patriciano haud passim recepta. Ceterum huius opusculi exemplar desumpsimus ex Appendice ad tomum uI operum S. Augustini edit. BB. Paris. pagg. 159 seqq.

Posterioris autem opusculi de duodecim Abusionibus seculi fragmenta quedam, Wareo teste  , S. Patricio tributa citantur in antiquo ms. codice bibliothece collegii S. Benedicti Cantabrigie, laudanturque a Cathwulpho in epistola ad Carolum Magnum apud Duchesnium  . Integrum uero exstat inter opera Cypriano  et Augustino  supposita. uerum Scripture loca in hoc libello prolata ex uersione Hieronymiana  satis euincunt, ut recte arguit idem editor Anglus, illud neque Cypriani, neque Augustini, adeoque neque Patricii esse ob rationem modo allatam, quamuis inter eius scripta feratur. Qua de re nonnulla Fellus in prefat. ad opera Cypriani circa medium. Utcumque sit, in eo exscribendo opusculo Pamelii editionem Cyprianicorum secutus est Wareus: nos uero accuratiorem Baluzii, seu potius Marani Benedictini u. C. qui Baluzianam absoluit, quique eumdem libellum cum edito Augustiniano sociorum suorum studio adornato contulit.

uI. Quod superest, hanc syllogen Patricianam claudit Hymnus alphabeticus, Secundino episcopo ascriptus, in laudem S. Patricii auunculi sui, dum ille adhuc in uiuis ageret. Eum descripsit Wareus ex  antiquo ms. codice Hymnorum olim ad conuentum ordinis Minorum de Obseruantia Donagallie pertinente, deinceps uero in bibliothecam Usserianam  translato: contulitque cum alio eiusdem Hymni exemplari manu recentiori exarato, cuius etiam uariantes lectiones apposuit. Exstat preterea hic hymnus in Antiphonario monasterii Benchorensis edito a Muratorio  , ad quem proinde Wareanam editionem exegimus. Qui quidem u. C. ad rem nostram hec habet  : »Legimus in Antiphonario nostro Hymnum S. Patricii magistri Scotorum. Memini autem, cl. uirum P. D. Bernardum de Montfaucon, dum olim Mediolani ageret, conspecta codicis huius ac monumenti uetustate, mihi ostendenti fuisse gratulatum. Narrabat quippe, in Galliis esse eruditum quemdam cui nata suspicio fuerat, non ipsas solum S. Patricii res gestas, sed ipsum S. Patricium inter fabulas Romanenses esse amandandum: tantis nempe  anilibus commentis deturpata fuerat sancti illius episcopi historia. At profecto unus hic hymnus satis esse potest ad confirmandam ueritatem cum insignium Patricii operum, tum celeberrime fame que de sancto uiro ad nostra usque tempora permanauit. Tu uberiora, etsi non paria antiquitate, ab Usserio pete  .« Hec Muratorius: cui propterea, dum ista scribebat, incomperta uidetur fuisse Warei editio, qui primus hunc hymnum in lucem eruit. Quin et illam preteriisse Bollandianos ex eo coniicimus, quod eumdem hymnum omisere inter acta S. Patricii que fusissime ab iis fuisse descripta comperimus. Ceterum de Secundino episcopo huiusce hymni auctore, ut  fertur, haud otiosum fortasse fuerit Iocelinum audire. Sic autem ille  : »Sanctus Secundinus, sapiens et litteratus, dixit sancto Patricio, uelle sibi adiacere, de sancto quodam adhuc superstite carmen componere. Et quia sanctus hic erat Patricius de quo scribere disposuit, illius nomen silentio suppressit. Ad quem sanctus Patricius: uere, inquit, dignum et iustum est, equum et salutare, ut  sapientiam et gloriam sanctorum narrent populi, et laudem eorum nuntiet Ecclesia: sed quidem dignius et commodius, post lucis terminum, totius cenodoxie sublata materia. Lauda ergo diei serenitatem, sed cum aduespe rauerit: militis uirtutem, sed cum triumphauerit: naute prosperitatem, sed cum applicuerit. Dicit enim Scriptura  : Ne laudaueris hominem in uita sua. Si  tamen id omnino cordi tuo infixum fuerit, quod facere disponis, fac citius, quia mors tibi adest in ianuis: omnium enim episcoporum qui sunt in Hibernia de seculo primus migrabis. Hymnum igitur in laudem sancti Patricii composuit; et paucis postea diebus elapsis, iuxta uerbum sancti Patricii diem ultimum clausit: sepultusque in ecclesia sedis sue, in loco qui uocatur Domhnach-Seachlainn, crebris se miraculis cum Christo uiuere ostendit. Hymnum autem illum Hibernici plures consuescunt quotidie canere, ac multa magnaque mirabilia ex eius frequentatione narrant euenisse.« Hactenus Iocelinus.





SCHeNEMANNI NOTITIA HISTORICO-LITTERARIA IN S. PATRICIUM.




§ I uita.

Patricius natione Britannus, nomine patrio Succat, natus in oppido Nemthur, hodie Kirkpatrick inter fretum Dumbrittone et urbem Glasguensem sito, circa annum 371, patre Calpurnio, diacono, Potiti, presbyteri cuiusdam filio. Licet autem a parentibus Christianis ortum duxisset, religio tamen neque ad animi neque ad ingenii cultum magnopere ipsi profuit; sed agrestis inter agrestes natus educatusque sensum aliquem atque timorem Dei aduersarum maxime rerum occursu alere cepit. Quod quidem puero adhuc contigit, cum a predonibus Hibernis aliquoties in captiuitatem abduceretur et identidem liberaretur. Ex quo tempore tamen non odium sed amor potius ac beneuolentia  in Hibernos animum eius insedit, et cum postea, incertum quo pacto, in Gallias delatus atque a Germano Autissiodorensi episcopo an. 432 Romam missus Celestino pape desiderium suum Hibernos ad fidem Christianam conuertendi significasset: Hibernorum ab eo apostolus atque archiepiscopus constitutus esse fertur. Quo facto redux in patriam, an. 447 incunctanter Hiberniam transfretauit predicandoque et baptizando breui longe lateque religionem Christianam propagauit, regulos fere omnes istius insule conuertit, ecclesias condidit, sedes episcopales instituit, synodos celebrauit, multisque aliis ad Ecclesiam in hac regione confirmandam bene fortiterque perpetratis anno ere Christiane 493, etatis 122, e uita migrauit  .



§ II. Scripta.

Scripta genuina Patricii facile stylo barbaro ac scabra oratione ex neglectu sermonis Latini, quem nusquam ad scribendum adhibiturum se existimauerat  , oriunda sese manifestant. Sunt autem sequentia.

I. Confessio in epistola ad Hibernos explicata, in qua non de fide sed uite atque predicationis sue ratione exponit. Fragmenta plurima ex ea lucubrationi sue intexuit Probus, uite Patricii scriptor seculi X.

II. Epistola ad Coroticum regulum Cambor-Britannicum seu potius ad Christianos Corotici tyranni subditos. Huius epist. diserte meminit Iocelinus monachus Cisterciensis cenobii Furnessensis apud Lancastrienses,  qui sec. XII uixit et uitam Patricii exarauit. Ceterum Wareus pro huius et superioris opusculi antiquitate obseruat loca sacre Scripture ex uersione LXX, non ex tunc recenti Hieronymi, que Patricii euo nondum publicitus fuit recepta, in iis laudari.

III. Synodus S. Patricii complectens canones 31.

Iu. Alii 9 canones S. Patricio ascripti. Ex his quintum et sextum iam Usserius ediderat, reliquos Wareus adinuenit.

u. Synodus Patricii, Auxilii, et Issernini episcoporum 34 canonibus constans. Wareus adiecit alios tres canones, antea iam a Speelmanno editos, et Prouerbia aliqua eiusdem.

Incerta sunt, aut uerius non ipsius, Charta seu Epistola  de antiquitate Aualonica, quam propter stylum, temporum notationem aliaque id genus momenta u. C. nomina mere Anglo-Saxonica in ea ascripta, recentioris auctoris esse suspicatur Wareus; porro liber de tribus Habitaculis, apud alios de Gaudiis electorum et penis damnatorum inscriptus, et Augustino etiam tributus; et liber de Abusionibus seculi inter Cypriani et Augustini opera uulgatus; de quo posteriori tamen non est pretermittenda Warei suspicio. Quippe cum excerpta quedam ex hoc libro ab auctoribus admodum antiquis, licet tacito libelli titulo, S. Patricio ascribantur, non posse se non suspicari ait, eumdem esse cum Prouerbiorum eo libello, quem edificatione plurima plenum Iocelinus Patricium Hibernice scripsisse dixerit, quemque fortasse Hibernus  aliquis post obitum Patricii in linguam Latinam conuerterit. Utrinque enim, in Prouerbiis et Sententiis appositis, Seculi Abusiones aperiri, nec stylum scripturasue e uersione Hieronymi citatas obstare quo minus liber ille partus sit ingenii Patriciani, licet ab alio translatus.

Denique sermo, qui Patricii nomen gerit, confictus  fuit a Rich. Stanihurstio et in uita Patricii I, II, Antuerpie an. 1587 ab eo editus, recusus etiam monente Caueo, a Mesingamo ad finem Florilegii Hibernici, Paris. 1624.



§ III. Editiones.

Ex his Patricii opusculis num. 3 et 5, cum particula Epistole de antiquitate gentis Aualonice et postrema duo falso ipsi ascripta, edita fuerunt antequam Iacobus Wareus reliqua ex mss. codicibus erueret et de uniuersis edendis curam agitaret. Post cuius preclaram operam, Bollandiani quedam denuo ad codices mss. recognita dederunt, Wareanam autem totam rescribendam curauit Andreas Gallandius. Sed singula diligentius lustrabimus.


SAEC. XuII.  1604.

Moguntie apud Balthas. Lippium sumpt. Ant. Hierat., in-4. S. Patricii legatio, a Celestino primo papa ad conuersionem Hibernie directi, siue Epistola S. Patricii apostoli Hibernie ex bibl. monasterii Glastonie, in quo ipse abbas fuit, antequam esset episcopus Hibernie; in Gerardi uossii Prep. Tungr. Miscellaneis SS. aliquot Patrum Gr. et Lat. , pag. 239.

Non nisi fragmentum est epistole de Antiquitate Aualonica, quod inter collectanea mss. Mariani uictorii episcopi Reatini  reperit uossius; uictorius autem, dum Reginaldo Polo cardinali legato in Anglia adesset, ex uetustissimo ms.  exemplari bibliothece monasterii Glastonie transcriptum acceperat. Eadem, ut Wareus obseruat, iam habentur in Ioannis Tinmuthensis Sanctilogio, in uita Patricii, et in exscriptoris eius Ioannis Capgrauii Noua Legenda Anglie, Londini an. 1516 typis excusa.


1639.

Londini, in-fol. Synodus S. Patricii, item Synodus Patricii, Auxilii et Issernini et tres preterea canones eiusdem; in Conciliis Britannie Henrici Speelmanni, t. I, pagg. 51, 54, 55 sqq.

Priores canones desumpti sunt ex antiquo ms. codice Andegauensi, cuius apographum ad Usserium e Gallia miserat Sirmondus.


1656.


Londini apud Ioannem Crook, sub signo nauis in cemeterio Paulino, in-8. S. Patricio, qui Hibernos ad fidem Christi conuertit, ascripta opuscula: quorum aliqua nunc primum ex antiquis mss. codicibus in lucem emissa sunt, reliqua recognita; omnia notis, ad rem historicam et antiquariam spectantibus, illustrata, opera et studio Iacobi Warei Equ. Aurati.


Ordo contentorum idem est quem in recensendis scriptis seruauimus, nisi quod Charta de Origine Aualonica medium inter opuscula de Tribus Habitaculis et [.....]Abusionibus seculi locum occupat. Ipse primum editor num. 1, 2 et 4 , item Prouerbia et integram epistolam de gentis Aualonice Origine adiecit, reliqua cum mss. denuo contulit, librum de Tribus Habitaculis ex Augustini operibus, opusculum, de Abusionibus seculi ex Cypriano Pamelii rescribi fecit, prefationemque, notas, in quibus partim de sinceritate, etatis ratione aliisque, que auctorem concernunt momentis, disseritur, partim singula loca illustrantur, et indicem addidit. Ad calcem etiam apposuit Secundini episcopi, S. Patricii e Dauera sorore nepotis, hymnum alphabeticum in laudem S. Patricii  tunc uiuentis.


1668.

Antuerpie apud Iac. Meursium, in-fol. Confessio S. Patricii de uita et Conuersatione sua, quam  ex uetustissimo Nobiliacensis S. uedasti monasterii codice eruit Andreas Denis Atrebas, e societate Iesu; in Actis sanctorum, tomo III, mensis Martii, ad diem 17, pagg. 533-540.

Warei editio Bollandianis haud innotuit, ut iam obseruauit Gallandius. Epistola ad Coroticum, ut uulgo dicitur, in laudato ms. Confessioni Patriciane nullo tituli discrimine subnectebatur, diuiserunt autem editores utramque epistolam in sectiones aliquot minores, priorem etiam in capita 5. Note uariantes aut  emendationes suppeditant. Sequitur uita S. Patricii auctore Iocelino, premittitur autem amplus de eiusdem rebus Bollandianorum commentarius, in quo singula illius momenta accurate expenduntur.


SAECULO XuIII. 1726.

Oxonii, in-8. Charta S. Patricii de antiquitate Aualonica; in Ioannis Glastoniensis Historia de rebus Glastoniensibus ex ed. Th. Hearnii, tom. I, pagg. 63-66.


1737.

Londini, in-fol. Synodus et canones S. Patricio ascripti; in Dau. Wilkins Concil. M. Britannie et Hibernie, tom. I, pagg. 2-7. Subiecte sunt textui note et uarie lectiones.


1748.

Luce, in-fol. Canones S. Patricio ascripti ex Wareo in Ioan. Dom. Mansi Concil. Suppl., tom. I, pag. 338.


1761.

Florentie, in-fol. Synodus S. Patricii, Auxilii et Issernini, cum additione; canones S. Patricio ascripti, synodus alia S. Patricii; in Ioan. Dom. Mansi Collectione ampliss. concil., tom uI, pagg. 514-528. Canones Patricio ascripti, quasi omissi fuissent, iterum exscripti sunt ad calcem tomi uII, pag. 1187.


1774.

uenetiis ex typogr. Ioan. Bapt. Albritii, in-fol.  Opuscula Patricio ascripta; in Bibl. PP. et SS. uet. Eccl. Andree Gallandii, tom. X, pagg. 159-182, una cum Hymno Secundini, pagg. 183, 184.

Gallandius opuscula omnia genuina et dubia, aut omnino falsa, sine peculiari quidem titulo iuxta Warei institutum descripsit; contulit tamen Bollandianorum editionem et in extremis duobus libellis Augustini et Cypriani editores nouissimos secutus est, sicuti in Hymno Secundini Muratorium in Anecd. Lat. tom. Iu, pag. 136, ubi in Antiphonario monasterii Benchorensis exstat. Hinc larga prouenit uariarum lectionum et emendationum copia, que cum notulis ex Wareo et Usserio potissimum decerptis textui subiiciuntur. Diligens preterea de scriptis Patricii dissertatio inserta est prolegomenis, cap. 4, pag.  7-9.



§ Iu. Codices.

Partim apud Britannos et Hibernos domestici sunt, partim Gallicani. Prioribus potissimum usus est Wareus, uidelicet, 1o uno Ecclesie Armachane in Hibernia, qui preter Confessionem S. Patricii, Biblia sacra e uersione Hieronymi, et antiquissimum exemplar Sulpitii Seueri de uita S. Martini episcopi Turonensis continebat. Tanto olim in pretio habitum fuisse hunc codicem obseruat Wareus, ut familia MacMoyeriana tenuerit terras a sede Armachana, ob saluam illius codicis custodiam: nempe magnam huic libro uenerationem conciliauit uulgaris opinio, eum manu ipsius Patricii fuisse exaratum. Que quodammodo adiuuatur his uerbis ad calcem codicis ascriptis:  Huc usque uolumen, quod Patricius manu conscripsit sua: et deinde; septima decima Martii die translatus est Patricius ad celos. At ex characteris genere satis liquere monet Wareus non autographum esse, sed longe posteriori euo transcriptum.

2o Uno ex bibliotheca D. Thom. Cottoni Baronetti, circa annum Christi millesimum exarato, qui preter hanc Confessionem et Epistolam ad Coroticum, uaria antiquitatis ad Hiberniam spectantia monumenta et uitam S. Fursei Hiberni auctore sec. uII et uitam S. Brigide uirginis auctore Cogitoso continebat.

3o et 4o Binis Ecclesie Sarisburiensis in Anglia, qui utramque Confessionem et Epistolam ad Coroticum complectebantur.

5o Altero bibliothece Cottoniane Westmonasterii,  in quo sparsim 9 canones Patricio attribuuntur. uetustus liber erat, descriptus Anglo-Saxonicis temporibus et pertinuit olim ad cenobium S. Augustini Cantuarie.

6o Uno bibliothece secretioris collegii S. Benedicti Cantabrigie num. 221, scripto litteris maiusculis, sed adeo egris aliquot in locis, ut sine critica licentia non sanabiles esse fateatur Wareus. Continebat synodum Patricii, Auxilii et Issernini a Speelmanno antea  editum et alios canones S. Patricio ascriptos. Ex utriusque comparatione paulo emendatiora dedit laudatus editor.

7o Libro ms. Guilielmi Malmesburiensis de Antiquitate Ecclesie Glastoniensis, seruato in bibliotheca  Cottoniana; ex quo integrum exemplar charte de Origine Aualonica descriptum.

Hisce Britannicis ac Hibernis codicibus a Wareo usurpatis annumerabimus loco

8o Ms. collegii Corporis Christi Cantabrigie sign. O 20, ex quo synodus Patricii apud Wilkinsium edita est.

Ad Gallicanos autem pertinent:

1o Ms. liber Andegauensis, ex quo synodum Patricii a  Iac. Sirmondo descriptam edidit Henr. Speelmannus. Huius etiam synodi in codice Andegauensi et alius Hibernice in codice quodam Floriacensi reperiunde meminit Phil. Labbeus in Bibl. noua mss. monente Wareo.

2o Ms. liber Nobiliacensis S. uedasti monasterii Atrebati, ex quo Confessionem et Epistolam ad Coroticum ediderunt Bollandiani.





S. PATRICII CONFESSIO, IN EPISTOLA AD HIBERNOS EXPLICATA. 


I. Ego Patricius peccator, rusticissimus et minimus omnium fidelium, et contemptibilissimus apud plurimos, patrem habui Calpornium diaconem, filium quondam Potiti presbyteri, [a 1Kb] qui fuit in uico Bonauem Tabernie: [b 1Kb] uillulam Enon prope habuit, ubi capturam dedi. Annorum eram tunc fere sedecim. [c 1Kb] Deum uerum ignorabam; et [d 1Kb] Hiberione in captiuitate adductus sum, cum tot millibus hominum, secundum merita nostra, quia a Deo recessimus et precepta eius non custodiuimus, et sacerdotibus nostris non obedientes fuimus, qui nostram salutem admonebant: et Dominus induxit super nos [e 20Kb] iram animationis sue, et dispersit nos in gentibus multis, etiam usque ad ultimum terre, ubi nunc paruitas mea esse uidetur inter alienigenas. Et ibi Dominus aperuit sensum  incredulitatis mee, ut uel sero rememorarem delicta mea, et ut conuerterer toto corde ad Dominum Deum meum; qui respexit humilitatem meam, et misertus est adolescentie et ignorantie mee, et custodiuit me antequam scirem eum, et antequam saperem uel distinguerem inter bonum et malum, et muniuit me et consolatus est me, ut pater filium.

II. Unde autem tacere non possum, neque expedit quidem, tanta beneficia et tantam gratiam quam mihi  dignatus  in terra captiuitatis mee: quia hec est retributio nostra, ut post correctionem uel agnitionem Dei exaltaremur, et confiteremur mirabilia eius coram omni natione que est sub omni celo: quia non est alius Deus, nec unquam fuit nec erit post hunc, preter Deum Patrem  ingenitum sine principio, a quo est omne principium, [g 1Kb] omnia tenens, ut diximus: et huius Filium Iesum  Christum, quem cum Patre scilicet fuisse semper testamur, ante originem seculi, spiritualiter apud Patrem, inenarrabiliter genitum ante omne principium, et per ipsum facta sunt uisibilia et inuisibilia, hominem factum deuicta morte, in celos ad Patrem receptum. Et dedit illi omnem potestatem super omne nomen celestium et terrestrium et infernorum, ut omnis lingua confiteatur, quia Dominus et Deus est iehsu Christus : quem credimus, et exspectamus aduentum ipsius; mox futurus iudex uiuorum et mortuorum, qui reddet unicuique secundum facta sua, et infudit in nobis abunde Spiritus sancti donum et pignus immortalitatis, qui facit credentes et obedientes, ut sint filii Dei Patris et coheredes Christi, quem confitemur et adoramus, unum Deum in Trinitate sacri nominis.  Ipse enim dixit per prophetam: Inuoca me in die tribulationis tue, et liberabo te, et magnificabis me . Et iterum inquit: Opera autem Dei reuelare et confiteri honorificum est .

III. Tamen etsi in multis imperfectus sum, opto fratres et cognatos meos scire qualitatem meam, ut possint perspicere uotum anime mee. Non ignoro testimonium Domini mei qui in psalmo testatur: Perdes eos qui loquuntur mendacium  et iterum: Os quod mentitur occidit animam . Et idem Dominus in Euangelio inquit: uerbum otiosum quod locuti fuerint homines, reddent pro eo rationem in die iudicii . Unde autem uehementer  cum timore et tremore metuere  hanc sententiam in die illa, ubi nemo poterit se subtrahere uel abscondere, sed omnes omnino reddituri  sumus rationem etiam minimorum peccatorum ante tribunal Christi Domini. Quapropter olim cogitaui scribere, sed usque nunc hesitaui. Timui enim ne inciderem in linguam hominum: et quia non legi, sicut ceteri qui optime itaque iure et sacras litteras utroque pari modo combiberunt, et sermonem illorum ex infantia nunquam mutauerunt, sed magis ad perfectum semper addiderunt.

Iu. Nam sermo et loquela nostra translata est in linguam alienam, sicut facile potest probari ex saliua scripture mee, qualiter sum ego in sermonibus instructus atque eruditus; quia inquit Sapiens: Per linguam dignoscitur et sensus, et scientia, et doctrina ueritatis . Sed quid prodest excusatio iuxta ueritatem, presertim cum presumptione?  quatinus modo ipse appeto in senectute mea, quod in iuuentute [a 1Kb] non comparaui, quia obstiterunt  ut confirmarem quod ante non perlegeram. Sed quis [b 1Kb] me credit? Etsi dixero quod ante prefatus sum; adolescens, imo pene puer imberbis capturam dedi, antequam scirem quid peterem, uel quid uitare debueram. Unde ego hodie erubesco et uehementer pertimeo denudare imperitiam meam, quia diserti breuitate sermonis explicare nequeo, sicut spiritus gestit et animus, et sensus monstrat et affectus. Sed si itaque datum mihi fuisset sicut ceteris, uerumtamen non silerem propter retributionem. Et si forte uidetur apud aliquantos me in hoc preponere cum mea inscitia et tardiori lingua , quanto magis nos appetere debemus qui sumus, inquit, Epistola Christi, in salutem usque ad ultimum terre, etsi non diserta, sed rata et fortissime scripta in cordibus uestris, non atramento, sed Spiritu Dei uiui .

u. Et iterum Spiritus testatur: Et rusticatio ab Altissimo creata est . Unde ego primus rusticus perfuga, indoctus scilicet qui nescio in posterum prouidere: sed [c 1Kb] scio illud certissime, quia utique priusquam humiliarer, ego eram uelut lapis qui iacet in luto profundo: et uenit qui potens est, et in sua misericordia sustulit me; et quidem scilicet sursum alleuauit et collocauit me in summo pariete. Et inde fortiter debueram exclamare, ad retribuendum  quoque aliquid Domino ei pro tantis beneficiis eius, hic et in eternum, que mens hominum estimare non potest. Unde autem admiramini magni et pusilli qui timetis Deum , et uos ignari Domini rhetorici: audite ergo et scrutamini quis me stultum excitauit de medio eorum qui uidentur sapientes  esse et legis periti, et potentes in sermone et in omni re. Et me quidem detestabilem huius mundi pre ceteris inspirauit, [d 1Kb] etsi talis essem: dummodo autem ut cum metu et reuerentia et sine querela fideliter prodessem genti ad quam caritas Christi transtulit, et donauit me in uita mea, si dignus fuero: denique, ut cum humilitate et ueraciter deseruirem illis.

uI. In mensura itaque fidei Trinitatis oportet distinguere et sine reprehensione periculi notum facere donum Dei et consolationem eternam, ac sine timore fiducialiter Dei nomen ubique expandere, ut etiam post obitum meum [e 1Kb] Gallicis relinquerem fratribus et filiis meis quos ego in Domino baptizaui, tot millia hominum. Et non eram dignus neque talis,  ut hoc Dominus seruulo suo concederet; et post erumnas et tantas moles, post captiuitatem, post annos multos, in gentem illam tantam gratiam mihi donaret, quod ego aliquando in iuuentute mea nunquam speraui neque cogitaui. Sed postquam Hiberionem deueneram, quotidie  pecora pascebam et frequens in die orabam, magis ac magis accedebat amor Dei et timor ipsius, et fides augebatur, et spiritus [f 1Kb] augebatur, ut in die una usque ad centum orationes, et in nocte prope similiter; ut etiam in siluis et monte manebam, et ante lucem excitabar ad orationem per niuem, per gelu, per pluuiam: et nichil mali sentiebam, neque ulla pigritia erat in me, sicut modo uideo, quia tunc in me spiritus feruebat. Et ibi scilicet quadam nocte, in somno audiui uocem dicentem  mihi: Bene ieiunas, cito iturus ad patriam tuam. Et iterum post paululum tempus, audiui responsum dicens mihi: Ecce nauis tua parata est. Et non erat prope, sed forte habebat ducenta millia passus: et ibi nunquam fueram, nec ibi notum quemquam de hominibus habebam.

uII. Et deinde postmodum conuersus sum in fugam, et intermisi [g 1Kb] hominem cum quo fueram [h 1Kb] sex annis. Et ueni in uirtute Domini qui uiam meam ad bonum dirigebat, et nichil metuebam donec perueni ad nauem illam. Et illa  qua perueni, profecta est nauis de loco suo, et locutus sum, ut haberem unde nauigarem cum illis. Et gubernatori displicuit, et acriter cum indignatione respondit: Nequaquam tu nobiscum appetas [i 1Kb] ire. Et cum hec audissem, separaui me ab  illis, ut uenirem ad tuguriolum ubi hospitabam; et in itinere cepi orare, et antequam orationem consummarem, audiui unum ex illis fortiter exclamantem post me: ueni cito, quia uocant te homines isti. Et statim ad illos reuersus sum; et ceperunt mihi dicere: ueni quia ex fide [i 1Kb] recipimus te; fac nobiscum  amicitiam, quomodo uolueris. Et in illa die itaque repuli fugere propter timorem Dei. uerumtamen speraui ab illis, ut mihi dicerent: ueni in fide Iesu Christi; quia gentes erant. Et hoc obtinui cum illis .

uIII. Et post triduum terram cepimus, et uiginti octo dies per desertum iter fecimus, et cibus defuit illis, et fames inualuit super eos. Et alia die cepit gubernator mihi dicere: Quid, Christiane, dicis: Deus tuus magnus et omnipotens est? Quare ergo non potes pro nobis orare, quia nos fame periclitamur? Difficile est enim ut aliquem hominem unquam uideamus. Ego enim euidenter dixi illis: Conuertimini ex fide et ex toto corde ad Dominum Deum nostrum, quia nichil est illi impossibile, ut hodie cibum  mittat uobis in uiam uestram, usque dum satiamini: quia ubique abundat illi. Et adiuuante Deo, ita factum est. Ecce grex porcorum in uia ante oculos nostros apparuit: et multos ex illis interfecerunt, et ibi duas noctes manserunt bene refecti; [a 1Kb] et carne eorum releuati sunt, quia multi ex illis defecerunt, et secus uiam semiuiui derelicti sunt. Et post hec summas gratias egerunt Deo, et ego honorificatus sum sub oculis eorum.

IX.  Etiam mel siluestre inuenerunt, et mihi partem obtulerunt. Et unus ex illis dixit. Hoc immolatitium est. Deo gratias exinde nichil gustaui. Eadem uero nocte eram dormiens, et fortiter tentauit me satanas, cuius memor ero quandiu fuero in hoc corpore. Et cecidit  super me ueluti saxum ingens, [b 1Kb] et nichil membrorum meorum preualens. Sed unde mihi uenit, ignoro, in spiritum ut Heliam uocarem. Et inter hec uidi in celo solem oriri; et dum clamarem: Heliam! Heliam! [c 1Kb] totis uiribus meis, ecce splendor solis decidit super me, et statim discussit a me omnem grauitudinem. Et credo quod a Christo Domino meo  clamabat pro me, et spero quod sic erit in die pressure mee, sicut in Euangelio inquit  Dominus : Non uos estis qui loquimini, sed Spiritus Patris uestri qui loquitur in uobis .

X. Et iterum post annos  multos adhuc capturam dedi. Ea nocte prima itaque mansi cum illis. Responsum autem diuinum audiui dicens mihi: Duos  menses eris cum illis; quod ita factum est. Nocte illa sexagesima liberauit me Dominus de manibus eorum. [d 1Kb] Ecce in itinere prouidit nobis cibum et ignem, et  siccitatem quotidie: donec quarto decimo die peruenimus ad homines. Sicut superius insinuaui, uiginti et octo dies per desertum iter fecimus, et ea nocte qua peruenimus ad homines, de cibo uero nichil habuimus. Et iterum post paucos annos in Britanniis eram cum parentibus meis, qui me ut filium susceperunt: et ex fide rogauerunt me, ut uel modo ego  nunquam ab illis discederem. Et ibi scilicet uidi in uisu nocte uirum uenientem quasi de Hiberione cui nomen [e 1Kb] uictoricius, cum epistolis innumerabilibus: et dedit mihi unam ex illis, et legi principium epistole continentem: uox [f 1Kb] Hiberionacum. Et dum recitabam principium epistole, putabam [g 1Kb] ipso momento, audire uocem ipsorum qui erant iuxta siluam Focluti,  que est prope mare Occidentale. Et sic exclamauerunt quasi ex uno ore: Rogamus te, sancte puer, ut uenias et adhuc ambules inter nos. Et ualde compunctus sum corde, et amplius non potui legere, et sic expergefactus sum. Deo gratias, quia post annos plurimos prestitit illis Dominus secundum clamorem eorum.

XI. Et alia nocte, nescio, Deus scit, utrum in me, an iuxta me, uerbis peritissimis [h 1Kb] que ego audiui et non potui intelligere, nisi ad postremum orationis sic affatus est: [i 1Kb] qui pro te animam suam posuit. Et sic expergefactus sum gaudibundus. Et iterum [i 1Kb] uidi in me ipsum orantem, et eram quasi intra corpus meum: et audiui super me, hoc est, super interiorem hominem; et ibi fortiter orabat gemitibus. Et inter  hec stupebam, et admirabar, et cogitabam quis esse qui in me orabat. Sed ad postremum orationis sic effatus est, ut sit spiritus. Et sic experrectus sum, et recordatus sum, Apostolo dicente: Spiritus adiuuat infirmitatem nostre orationis. Nam quid oremus sicut oportet, nescimus; sed ipse Spiritus postulat pro nobis gemitibus inenarrabilibus , que uerbis exprimi non possunt. Et iterum: Dominus aduocatus noster postulat pro nobis . Et quando tentatus sum ab aliquantis senioribus meis [k 1Kb] qui uenerunt, ob peccata mea, contra laboriosum episcopatum meum: utique in illo die fortiter impulsus sum ut caderem hic et in eternum. Sed Dominus pepercit proselyto et peregrino propter nomen suum benigne; et ualde mihi subuenit in hac conculcatione, quod in  labem et in opprobrium non male deueni. Deum oro ut non illis in peccatum reputetur [l 1Kb] occasio: nam post annos triginta inuenerunt me, et aduersus  uerbum quod confessus fueram [a 1Kb] antequam essem diaconus.

XII. Propter anxietatem, mesto animo insinuaui amicissimo meo, que in pueritia mea, una die gesseram, imo in una hora, quia necdum preualebam. Nescio, Deus scit, [b 1Kb] si habebam tunc annos quindecim, et Deum uiuum non credebam, neque ex infantia mea; sed in morte et in incredulitate mansi, donec ualde castigatus sum, et in ueritate humiliatus sum a fame et nuditate; et quotidie contra Hiberionem non sponte pergebam, donec prope deficiebam. Sed hoc potius bene mihi fuit, quia ex hoc emendatus sum a Domino, et aptauit me ut hodie essem quod aliquando longe a me erat, ut ego curas haberem aut satagerem pro salute aliorum; quando tunc etiam de meipso  non cogitabam. Igitur in illo die quo reprobatus sum a memoratis supradictis , [c 1Kb] uidi in uisu noctis scriptum contra faciem meam, sine honore. Et inter hec, audiui responsum  dicens mihi: Male uidimus faciem designati nudato nomine. Nec sic predixit: Male uidisti; sed: Male uidimus, quasi ibi se iunxit, sicut dixit: Qui uos tangit, quasi tangit pupillam oculi mei . Idcirco gratias ago ei qui me in omnibus confortauit, ut non me impediret a profectione quam statueram, et de meo quoque opere quod a Christo didiceram: sed magis ex eo sensi in me uirtutem non paruam, et fides mea probata est coram Deo et hominibus.

XIII. Unde autem audenter dico: Non me reprehendit conscientia mea [d 1Kb] hic et in futurum. Testem  Deum habeo quia non sum mentitus in sermonibus quos ego retuli [e 1Kb] uobis. Sed magis doleo [f 1Kb] pro amicissimo meo, cur hoc meruimus audire tale responsum, cui ego credidi etiam animam. Et comperi ab aliquantis fratribus, ante defensionem illam, quod ego non interfui, nec in Britanniis eram, nec a me orietur, ut et ille in mea absentia, pro me [g 1Kb] pulsetur. Etiam mihi ipse ore suo dixerat: Ecce dandus es tu ad gradum episcopatus, quo non eram dignus. Sed unde uenit illi postmodum, ut coram cunctis bonis et malis in me publice dehonestaret, quod ante sponte et letus indulserat? Est Dominus, qui maior omnibus est. Satis dico: sed tamen non debeo abscondere donum Dei quod largitus est nobis in terra captiuitatis mee: quia tunc fortiter inquisiui eum, et ibi inueni  illum, et seruauit me ab omnibus iniquitatibus. [h 1Kb] Sic credo, propter inhabitantem Spiritum eius, qui operatus est usque in hanc diem in me audenter rursus. Sed scit Deus, si mihi homo effatus fuisset, forsitan tacuissem, propter caritatem Christi.

XIu. Unde ergo indefessam gratiam agam Deo meo, qui me fidelem seruauit in die tentationis mee, ita ut hodie confidenter offeram illi sacrificium, ut hostiam uiuentem animam meam Christo Domino meo, qui me seruauit ab omnibus angustiis meis: ut et dicam: Quis ego sum, Domine, uel que est uocatio mea, qui mihi tantam diuinitatem [i 1Kb] cooperuisti? ita ut hodie in gentibus constanter exsultarem et magnificarem nomen tuum, ubicunque fuero; nec non in secundis, sed etiam in pressuris: ut quidquid mihi  euenerit, siue bonum siue malum, equaliter debeo suscipere et Deo gratias semper agere, qui mihi ostendit ut indubitabilem eum sine fine crederem, et qui me audierit: ut et ego [i 1Kb] inscius sim in nouissimis diebus hoc opus tam pium et tam mirificum adire aggrederer, ita ut imitarer quospiam illos quos ante Dominus iam olim predixerat [k 1Kb] prenuntiaturos Euangelium suum, in testimonium omnibus gentibus, ante finem mundi. Quod ita ergo  suppletum est. Ecce testes sumus, quia Euangelium predicatum est usque ubi nemo ultra est.

Xu. Longum est autem totum per singula enarrare laborem meum, uel per partes. Breuiter dicam qualiter piissimus Deus de seruitute sepe liberauit ex duodecim periculis, quibus periclitata est anima mea,  preter insidias multas, et que uerbis exprimere non ualeo: [l 1Kb] nec et iniuriam legentibus faciam. Sed dum auctorem habeo, qui nouit omnia, etiam antequam fiant . Ideo tamen responsum diuinum creberrime admonuit, unde mihi hec sapientia que in me non erat, qui nec numerum dierum noueram, neque Deum sapiebam: unde mihi postmodum donum tam magnum, tam salubre, [m 1Kb] Deum agnoscere, uel diligere: sed ut patriam, et parentes amitterem; et munera multa mihi offerebantur, cum fletu et lacrymis: [n 1Kb] et offendi illos, nec non contra uotum, aliquantis de senioribus meis. Sed, gubernante Deo, nullo modo consensi, neque acquieui illis, non mea gratia, sed Deus qui uicit in me, et restitit illis omnibus, ut ego uenirem ad Hibernas  gentes Euangelium predicare, et ab incredulis contumelias perferre, ut [a 1Kb] haurirem opprobrium peregrinationis mee, et persecutiones multas, usque ad uincula, et ut darem ingenuitatem meam pro utilitate aliorum.

XuI. Et si dignus fuero, promptus sum ut etiam animam meam incunctanter et libentissime pro nomine eius, et ibi opto impendere eam usque ad mortem, si Dominus mihi indulgeret: quia ualde debitor sum Deo, qui mihi tantam gratiam donauit, ut populi multi per me in Deum renascerentur, et postmodum consummarentur; et ut clerici ubique illis ordinarentur ad plebem nuperuenientem ad credulitatem quam sumpsit Dominus ab extremis terre, sicut olim promiserat per prophetas. Ad te gentes uenient  ab extremis terre, et dicent: Sicut falsa comparauerunt patres nostriidola, et non est utilitas in eis . Et iterum: Posui te lumen in gentibus, ut sis in salutem usque ad extremum terre . Et ibi uolo exspectare promissum ipsius, qui utique nunquam fallit, sicut in Euangelio pollicetur: uenient ab Oriente et Occidente, et recumbent cum Abraham, et Isaac, et Iacob , [b 1Kb] sicut credimus, ab omni mundo uenturi sunt credentes.

XuII. Idcirco oportet quidem bene et diligenter piscari, sicut Dominus premonet, dicens: uenite post me, et faciam uos fieri piscatores hominum . Et iterum dicit per prophetas: Ecce ego mitto piscatores et uenatores multos, dicit Dominus , etc. Unde autem ualde oportebat retia  nostra tendere, ita ut multitudo copiosa et turba Deo caperetur, ut ubique essent clerici qui baptizarent et exhortarentur populum indigentem et desiderantem, sicut Dominus in Euangelio admonet et docet, dicens: Euntes ergo docete omnes gentes, baptizantes eos in nomine Patris, et Filii, et Spiritus sancti; docentes eos obseruare omnia quecunque mandaui uobis. Et ecce ego uobiscum sum omnibus diebus usque ad consummationem seculi . Et iterum dicit: Euntes ergo in mundum uniuersum predicate Euangelium omni creature. Qui crediderit et baptizatus fuerit, saluus erit. Qui uero non crediderit condemnabitur . Et iterum: Predicabitur hoc Euangelium regni uniuerso mundo, in testimonium omnibus gentibus, et tunc ueniet finis . Et item Dominus per prophetam prenuntians, inquit: Et erit in nouissimis diebus, dicit Dominus: Effundam de Spiritu meo super omnem carnem, et prophetabunt filii uestri et filie uestre, et filii uestri uisiones uidebunt, et seniores uestri somnia somniabunt. Et quidem super seruos meos, et super ancillas meas, in diebus illis effundam de Spiritu meo, et prophetabunt  . Et in Osea dicit: uocabo non plebem meam, plebem meam, et non misericordiam consecutam, misericordiam consecutam . Et erit in loco ubi dictum est: Non plebs mea uos, ibi uocabuntur filii Dei uiui .

XuIII. Unde autem Hiberione qui nunquam notitiam Dei habuerunt, nisi idola et immunda usque nunc semper coluerunt; quomodo nuper facta est plebs Domini, et filii Dei nuncupantur? Filii Scottorum et filie regulorum, monachi et uirgines Christi esse uidentur. Et etiam una benedicta Scotta [c 1Kb] genitiua nobilis, pulcherrima, adulta erat, quam ego baptizaui. Et post paucos dies, una causa uenit ad nos: insinuauit nobis responsum accepisse a nuntio Dei,  [d 1Kb] et monuit etiam ut esset uirgo Christi et ipsa Deo proximaret. Deo gratias: sexta ab hac die optime et auidissime arripuit illud, quod etiam omnes uirgines Dei ita hoc faciunt, non sponte patrum earum, sed persecutionem patiuntur, et improperia falsa a parentibus suis: et nichilominus plus augetur numerus, et de genere nostro [e 1Kb] qui ibi nati sunt, nescimus numerum eorum, preter uiduas et continentes. Sed et ille maxime laborant, que seruitio detinentur, usque ad terrores et minas assidue perseuerant. Sed Dominus gratiam dedit multis ex [f 1Kb] ancillis suis; nam etsi uetantur, tamen fortiter imitantur.

XIX. Unde autem etsi uoluero [g 1Kb] amittere illas, et ut pergens in Britannias et libentissime paratus eram, quasi ad patriam et parentes: non id solum, sed  eram usque Gallias uisitare fratres, et ut uiderem faciem sanctorum Domini mei. Scit Deus quod ego ualde optabam; sed alligatus Spiritu, qui mihi protestatur si hoc fecero, ut futurum reum me esse designat; et timeo perdere laborem quem inchoaui. Et non ego, sed Christus Dominus qui [h 1Kb] me imperauit ut uenirem, esse cum illis residuum etatis mee; si Dominus uoluerit et custodierit me ab omni uia mala, ut non peccem coram illo. [i 1Kb] Spero autem hoc debueram, sed memet ipsum non credo, quandiu fuero in hoc corpore mortis, quia fortis est qui quotidie nititur subuertere me a fide et a proposita [i 1Kb] castitate, usque in finem uite mee, Christo Domino meo: sed caro inimica semper trahit ad mortem, id est, ad illecebras [k 1Kb] illicite perficiendas. Et scio ex parte, quare uitam perfectam ego non egi, sicut et ceteri  credentes. Sed confiteor Domino meo, et non erubesco in conspectu ipsius, quia non mentior: ex quo cognoui eum a iuuentute mea creuit in me amor Dei et timor ipsius, et usque nunc fauente Domino fidem seruaui.

XX. Rideat autem et insultet qui uoluerit: ego  non silebo, neque abscondam signa et mirabilia que mihi a Domino [a 1Kb] ministrata sunt ante multos annos quam fierent, quasi qui nouit omnia, etiam ante tempora secularia. Unde autem debueram sine cessatione Deo gratias agere, qui sepe indulsit insipientie mee.... Et de loco non in unoquoque, ut non mihi uehementer irasceretur, qui adiutor datus sum et non cito acquieui, secundum quod mihi ostensum fuerat, [b 1Kb] et sicut Spiritus suggerebat. Et misertus est mihi Dominus in millia millium, quia uidit in me quod paratus eram, sed quod [c 1Kb] mihi pro his nesciebam de statu meo quid facerem, quia multi hanc legationem prohibebant, et iam inter seipsos post tergum meum narrabant et dicebant: Iste quare se mittit in periculum inter hostes qui Dominum non nouerunt? Non  causa malitie; sed non sapiebat illis, sicut et ego ipse testor, [d 1Kb] intellexi, propter rusticitatem meam. Et non cito agnoui gratiam que tunc erat in me: nunc mihi sapit quod ante debueram.

XXI. Nunc ergo simpliciter insinuaui fratribus et conseruis meis qui mihi crediderunt. Propter quod predixi et predico ad roborandam et confirmandam fidem uestram. Utinam et uos imitemini maiora, et potiora faciatis. Hoc erit gloria mea; quia filius sapiens gloria patris est . uos scitis et Deus, qualiter apud uos conuersatus sum a iuuentute mea, [e 1Kb] in fide ueritatis et in sinceritate cordis: etiam ad gentes illas inter quas habito, ego fidem illis prestaui et prestabo. Deus scit neminem illorum circumueni, nec cogito propter Deum et Ecclesiam  ipsius, ne excitem illis [f 1Kb] et nobis omnibus persecutionem, et ne per me blasphemaretur nomen Domini, quia scriptum est: ue homini per quem nomen Domini blasphematur . Nam etsi imperitus sum in omnibus, tamen [g 1Kb] conatus sum quispiam seruare me etiam et fratribus Christianis, et uirginibus Christi, et mulieribus religiosis, que mihi ultronea munuscula donabant et super altare reddebant, ex ornamentis suis, et iterum reddebam illis. Et aduersus me scandalizabantur, cur hoc faciebam. Sed ego  propter spem perennitatis,  ut me in omnibus caute propterea conseruarem, ita ut me in aliquo titulo [h 1Kb] infideles non carperent uel ministerium seruitutis mee, nec etiam in minimo incredulis locum darem infamare siue detrectare.

XXII. Forte autem, quando baptizaui tot millia hominum, sperauerim ab aliquo illorum uel dimidium [i 1Kb] scriptule? Dicite mihi et reddam uobis: aut quando ordinauit Dominus clericos per modicitatem meam et ministerium, gratis distribui illis. Si poposci ab aliquo illorum uel pretium calceamenti mei, dicite; dicite aduersus me, et reddam uobis. Magis ego impendi pro uobis, ut me caperet: et inter uos et ubique pergebam causa uestra in multis periculis, etiam usque ad [i 1Kb] exteras partes, ubi nemo ultra erat,  et ubi nunquam aliquis peruenerat qui baptizaret, aut clericos ordinaret, aut populum [k 1Kb] consummaret, donante Domino, diligenter et libentissime pro salute uestra omnia [l 1Kb] generaui. Interim premia dabam regibus, propter quod dabam mercedem filiis ipsorum qui mecum ambulant, et [m 1Kb] nichil comprehenderunt me cum comitibus meis. Et illa die auidissime cupiebant interficere me: sed tempus nondum uenerat. Et omnia quecunque nobis inuenerunt, rapuerunt illa, et me ipsum ferro uinxerunt: et quarto decimo die absoluit me Dominus de potestate eorum; et quidquid nostrum fuit, redditum est nobis, propter Deum et necessarios amicos quos ante prouidimus.

XXIII. uos autem experti estis quantum ego erogaui  illis, qui [n 1Kb] iudicabant per omnes regiones quas frequentius uisitabam. Censeo enim [o 1Kb] non minimum pretium quindecim hominum distribui illis. Ita ut me fruamini, et ego uobis semper fruar in Deum, non me penitet nec satis est mihi, adhuc impendo et super impendam: potens est Dominus ut det mihi postmodum ut meipsum impendam pro animabus uestris . Ecce testem Deum inuoco in animam meam, quia non mentior, [p 1Kb] quod neque, ut fit, causa adulationis uel auaritie scripserim uobis, neque ut honorem sperarem uestrum. Sufficit enim  mihi honor qui non uidetur, sed corde creditur; fidelis autem qui promisit, nunquam mentitur. Sed uideo iam in presenti seculo me supra modum exaltatum a Domino. Et non eram dignus neque talis, ut hoc mihi prestaret: dum scio certissime quod mihi melius conuenit paupertas et calamitas, quam delicie et diuitie. Sed et Christus Dominus pauper fuit pro nobis. Ego uero miser et infelix, et si opes uoluero, iam non habeo, neque meipsum  iudico, quia quotidie [a 1Kb] spero aut internecionem, aut circumueniri, aut redigi in seruitutem, [b 1Kb] siue occasionem cuiuslibet. Sed nichil horum uereor propter promissa celorum, quia iactaui meipsum in manus Dei omnipotentis qui ubique dominatur, sicut propheta dicit: Iacta cogitatum tuum in Deum, et ipse  te enutriet .

XXIu. Ecce nunc commendo animam meam fidelissimo Deo meo, pro quo legatione fungor in ignobilitate mea . Sed quia personam non accipit, et elegit me ad hoc officium, ut unus essem de suis minimis minister: Unde autem retribuam illi pro omnibus que retribuit mihi . [c 1Kb] Seu quid dicam, uel quid promittam Domino meo? Quia nichil ualeo, nisi ipse mihi dederit; sed [d 1Kb] scrutatur corda et renes, quia satis et nimis cupio, et paratus eram ut donaret mihi bibere calicem eius, sicut indulsit ceteris amantibus se. Quapropter non contingat mihi a Deo meo, ut unquam amittam plebem suam quam [e 1Kb] acquisiui in ultimis terre. Oro Deum ut det mihi perseuerantiam, et dignetur ut reddam illi  testem fidelem usque ad transitum meum propter Deum meum. Et si aliquid boni unquam imitatus sum propter Deum meum quem diligo, peto illum det mihi ut cum illis proselytis et captiuis pro nomine suo effundam sanguinem meum, etsi ipse etiam caream  sepultura aut miserrime cadauer per singula membra diuidatur canibus aut bestiis asperis, aut uolucres celi comederint illud. Certissime reor, si mihi hoc [f 1Kb] incurrisset, lucratus sum animam cum corpore meo: quia sine ulla dubitatione in die illa resurgemus in claritate solis, hoc est, [g 1Kb] in gloria Christi Iesu redemptoris nostri, Filii Dei uiui, et coheredes Christi  et conformes future imaginis ipsius : quoniam ex ipso, et per ipsum, et in ipso, regnaturi sumus.

XXu. Nam sol iste quem uidemus, Deo iubente, propter nos quotidie oritur, sed nunquam regnabit, neque permanebit splendor eius. Sed et omnes qui adorant eum, in penam miseri male deuenient. Nos autem credimus et adoramus Solem uerum, Christum  qui nunquam interibit; neque qui facit uoluntatem ipsius, sed manebit in eternum, quomodo et Christus manebit in eternum, qui regnat cum Deo Patre omnipotente et cum Spiritu sancto, ante secula, et nunc, et per omnia secula seculorum. Amen. Ecce iterum iterumque breuiter exponam uerba confessionis mee. Testificor in ueritate et in exsultatione cordis, coram Deo et sanctis angelis eius, quia nunquam habui aliquam occasionem, preter Euangelium et promissa illius, ut unquam [h 1Kb] redirem ad gentem illam unde autem prius uix euaseram. Sed precor credentibus [i 1Kb] et timentibus Deum, quicunque dignatus fuerit inspicere uel recipere hanc scripturam, quam Patricius peccator, indoctus scilicet, Hiberione conscripsit, ut  nemo unquam dicat quod [i 1Kb] mea ignorantia, si aliquid pusillum [k 1Kb] egi uel demonstrauerim, secundum Dei placitum. Sed arbitramini, et uerissime credatur, [l 1Kb] quod donum Dei fuisset. Et hec est confessio mea antequam moriar.





[a 1Kb] S. PATRICII AD COROTICUM EPISTOLA. 


I. Patricius peccator, indoctus scilicet, Hiberione constitutum episcopum me esse fateor. Certissime reor, a Deo accepi id quod sum. Inter barbaros itaque habito proselytus et profuga, ob amorem Dei Testis est ille, si ita est: non quod optabam tam  dure et tam aspere [b 1Kb] ex ore meo effundere, sed cogor zelo Dei et ueritatis Christi,  excitauit me pro dilectione proximorum atque filiorum, pro quibus tradidi patriam et parentes et animam meam usque ad mortem, si dignus sum. uoui Deo meo docere  gentes, etsi contemnor [a 1Kb] a quibus manu mea scripsi atque condidi uerba ista danda et tradenda militibus mittenda Corotico, non dico ciuibus meis, neque ciuibus sanctorum Romanorum, sed ciuibus demoniorum, ob mala opera ipsorum, ritu hostili. In morte uiuunt socii Scottorum atque Pictorum apostatarum, [b 1Kb] quasi sanguine uolentes saginari innocentium Christianorum, quos ego innumeros Deo genui atque in Christo confirmaui.

II. Postera die qua [c 1Kb] chrismati neophyti in ueste candida, dum  flagrabat in fronte ipsorum, crudeliter trucidati atque mactati  gladio a supradictis, misi epistolam cum sancto presbytero, quem ego ex infantia docui cum clericis, ut nobis aliquid indulgerent de preda uel de captiuis baptizatis  quos ceperunt:  cachinnos fecerunt de illis. Idcirco nescio quos magis lugeam, an qui interfecti, uel quos ceperunt, uel quos grauiter zabulus illaqueauit,  perenni pena gehenne pariter cum ipso mancipabuntur. Quia [d 1Kb] utique peccati, qui facit peccatum, seruus est , et filius zabuli nuncupatur.

III. Quapropter sciat omnis homo timens Deum quod a me alieni sunt et a Christo Domino meo pro quo legatione fungor, patricide, fratricide, lupi rapaces, deuorantes plebem Domini, ut cibum panis , sicut ait; Iniqui dissipauerunt legem tuam, Domine , qua in supremis temporibus Hiberione optime et benigne plantata atque instructa erat fauente Deo. Non usurpo  partem habeo cum his quos aduocauit, et predestinauit Euangelium predicare in persecutionibus non paruis usque ad extremum terre. Etsi inuidet inimicus per tyrannidem Corotici, qui Deum non ueretur, nec sacerdotes ipsius quos elegit et indulsit illis summam, diuinam, sublimem potestatem, quos ligarent super terram, ligatos esse et in celis .

Iu. Unde ergo queso plurimum, sancti et humiles corde, adulari talibus non licet, nec cibum nec potum sumere cum ipsis, nec eleemosynas ipsorum recipere debere, donec crudeliter effusis lacrymis satis Deo faciant et liberent seruos Dei et ancillas Christi baptizatas, pro quibus mortuus est et crucifixus. Dona iniquorum reprobat Altissimus. Qui offert sacrificium ex substantia pauperum, quasi qui uictimat  filium in conspectu patris sui . Diuitie, inquit, quas congregabit iniustus, euomentur de uentre eius; trahit illum angelus mortis: ira draconum multabitur: interficiet illum lingua colubri . Comedet autem eum ignis inexstinguibilis. Ideoque ue qui replent se  que non sunt sua. uel, quid prodest homini, ut totum mundum lucretur, et anime sue detrimentum patiatur ? Longum est per singula discutere uel insinuare, per totam legem carpere testimonia de tali cupiditate. Auaritia mortale crimen. Non concupisces rem proximi tui. Non occides . Homicida non potest esse cum Christo. Qui odit fratrem suum, homicida ascribitur; uel, qui non diligit fratrem suum in morte manet . Quanto magis reus est qui manus suas coinquinauit in sanguine filiorum Dei, quos nuper acquisiuit in ultimis terre, per exhortationem paruitatis nostre?

u. Nunquid sine Deo uel secundum carnem Hiberione  ueni? Quis me compulit? alligatus sum spiritu, ut non uideam aliquem de cognatione mea. [e 1Kb] Nunquid piam misericordiam ago erga gentem illam que me aliquando ceperunt, et deuastauerunt seruos et ancillas domus patris mei? Ingenuus fui secundum carnem: [f 1Kb] decorione patre nascor. uendidi enim nobilitatem meam  pro utilitate aliorum. [g 1Kb] Denique seruus sum in Christo Iesu Domino nostro, etsi mei me non cognoscunt. Propheta in patria sua honorem non habet . Forte non sumus ex uno ouili, neque unum Deum patrem habemus, sicut ait: Qui non est mecum contra me est, et qui non congregat mecum spargit . Non conuenit, Unus destruit, alter edificat . Non quero que mea sunt.


uI. Non mea gratia; sed Deus quidem hanc sollicitudinem  in corde meo, ut unus essem de uenatoribus siue piscatoribus quos olim Deus in nouissimis diebus ante prenuntiauit . Inuidetur mihi: Quid faciam Domine? ualde despicior. Ecce oues tue circa me laniantur atque depredantur a supradictis latrunculis, iubente Corotico, hostili mente , in manus Scottorum atque Pictorum. Lupi rapaces deglutierunt gregem Domini, qui utique Hiberione cum summa diligentia optime crescebat; et filii Scottorum et filie regulorum monachi fiebant et uirgines Christi; quos enumerare nequeo. [h 1Kb] Quamobrem iniuria iustorum non tibi placeat, etiam usque ad inferos non placebit.


uII. Quis sanctorum non horreat iocundare uel conuiuio frui cum talibus? De spoliis defunctorum Christianorum repleuerunt domos suas; de rapinis uiuunt; nesciunt miseri. [i 1Kb] uenenum bibunt, lethalem  cibum porrigunt ad amicos et filios suos. Sicut Eua non intellexit quod mortem tradidit uiro suo; sic sunt omnes qui male agunt, mortem perennem penamque perpetuam operantur. Consuetudo Romanorum et Gallorum Christianorum : mittunt uiros sanctos idoneos ad Francos et [a 1Kb] ceteras gentes cum tot millibus solidorum ad redimendos captiuos baptizatos. Tu omnes interficis, et uendis illos genti extere ignoranti Deum: quasi in lupanar tradis membra Christi. Qualem spem habes in Deum?

uIII. [b 1Kb] Qui tecum sentit, aut qui communicat uerbis alienis et adulationis, Deus iudicabit. Scriptum est enim: Non solum facientes mala, sed etiam consentientes damnandi sunt . Nescio quid dicam aut quid loquar amplius de defunctis filiorum  Dei, quos gladius supra modum dure tetigit. Scriptum est enim: Flere cum flentibus ; et iterum: Si dolet unum membrum, condoleant omnia membra . Quapropter Ecclesia plorat et plangit filios et filias suas quas adhuc gladius nondum interfecit, sed prolongati et exportati  in longa terrarum spatia... [c 1Kb] Ut peccatum manifeste grauetur impudentie, impudens ibi habitat et abundat. Ibi uenundati ingenui homines Christiani in seruitutem redacti sunt, presertim indignissimorum, pessimorum, apostatarumque Pictorum.

IX. Idcirco cum tristitia et merore uociferabor: O speciosissimi atque amantissimi fratres et filii quos in Christo genui, enumerare nequeo quid faciam uobis! Non sum dignus [d 1Kb] Deo neque hominibus subuenire.  Preualuit iniquitas iniquorum super nos. Quasi extranei facti sumus. Forte non credunt  unum baptismum percipimus, uel, unum Deum patrem habemus. Indignum est illis; [e 1Kb] Hiberia nati sumus, sicut ait: nonne unum Deum habetis? Quid dereliquistis unusquisque proximum suum? Idcirco doleo pro uobis, doleo, carissimi mihi; sed iterum gaudeo intra meipsum; non gratis laboraui, uel peregrinatio mea in uacuum non fuit; et contigit scelus [f 1Kb] tam horrendum, ineffabile. Deo gratias, creduli baptizati de seculo recessistis ad paradisum. Cerno:  uos migrare cepistis ubi nox non erit neque luctus, neque mors amplius ; sed exsultabitis sicut uituli ex uinculis resoluti, et conculcabitis iniquos, et erunt cinis sub pedibus uestris.

X. uos ergo regnabitis cum apostolis et prophetis atque martyribus, et eterna regna capietis, sicut ipse testatur : uenient ab Oriente et Occidente, et recumbent cum Abraham et Isaac et Iacob in regno celorum . Foris canes, et uenefici, et homicide, et mendaces , periuri: Pars eorum in stagnum ignis eternum . Non immerito ait Apostolus: Ubi iustus uix saluus erit, peccator et impius transgressor legis, ubi se recognoscit . [g 1Kb] Ubi enim Coroticus cum suis sceleratissimis rebellatoribus Christi? [h 1Kb] Ubi  se uidebunt, qui mulierculas baptizatas et predia orphanorum spurcissimis satellitibus suis distribuunt ob miserum regnum temporale, quod utique in momento transeat, sicut nubes, uel fumus qui utique uento dispergitur? Ita peccatores et fraudulenti a facie Domini peribunt: iusti autem epulabuntur in magna constantia cum Christo: iudicabunt nationes et regibus iniquis dominabuntur in secula seculorum. Amen.

Testificor coram Deo et angelis suis, quod ita erit sicut intimauit [i 1Kb] imperitia mea. Non mea uerba, sed Dei, et apostolorum atque prophetarum , qui nunquam enim mentiti sunt. Qui crediderit, saluus erit; qui uero non crediderit, condemnabitur . Deus locutus est.  Queso plurimum, ut quicunque famulus Dei, ut promptus fuerit, ut sit gerulus litterarum harum, ut neutiquam subtrahatur a nemine, sed magis potius legatur coram cunctis plebibus, et coram ipso Corotico. Quod si Deus inspirat illos ut quandoque Deo resipiscant, et uel sero peniteant quod tam impie gesserunt homicide erga fratres Domini, et liberent captiuas baptizatas quas ante ceperunt, ita ut mereantur Deo uiuere, et sani efficiantur hic et in eternum. Pax Patri, et Filio, et Spiritui sancto. Amen.





SYNODUS S. PATRICII 



CAPUT PRIMUM. De habitatione cum fratribus peccatoribus.

De eo quod mandastis, de habitatione cum fratribus peccatoribus, audite Apostolum dicentem: Cum huiusmodi ne cibum quidem sumere ; non eius escas sumas cum eo. Ceterum si bos sis et trituras, hoc est, si doctor es et doces, non obturatur tibi os , et dignus es mercede tua . Sed oleum peccatoris non impinguet caput tuum : sed corripe adhuc et argue.



CAPUT II. De oblationibus eorum.

[a 1Kb] Contentus tegmento et alimento tuo, cetera dona iniquorum reproba , quia non sumit lucerna nisi quod alitur.



CAPUT III. De penitentia post ruinas.

Statuitur ut abbas uideat cui attribuetur potestas alligandi et soluendi; sed aptior est, iuxta Scripture exempla, [b 1Kb] ueniam. Si uero cum fletu et lamentatione et lugubri cum ueste, sub custodia penitentia breuis, quam longa et remissa cum temperamentis.



CAPUT Iu. De excommunicato repellendo.

Audi Dominum dicentem: Si tibi non audierit, sit tibi uelut gentilis et publicanus . Non maledices, sed repelles excommunicatum a communione et mensa, et missa et pace. Et si hereticus est,  post unam correptionem deuita .



CAPUT u. De suspectis causis.

Audi Dominum dicentem: Sinite utraque crescere usque ad messem , hoc est, donec ueniet qui manifestabit consilia cordium , ne iudicium ante diem iudicii facias. uide Iudam ad mensam Domini, et latronem in paradiso.



CAPUT uI. De uindictis Ecclesie.

Audi item Dominum dicentem: Qui effuderit sanguinem [c 20Kb] innocentem, sanguis ipsius effundetur , sed ab eo qui portat gladium dictatur, [d 1Kb] aut uindicte innocens habetur. De ceteris autem per legem euangelicam, ab eo loco in quo ait: Et eum qui  aufert aliquid a te, ne repetas , sed libenter; si ipse quid referat, humiliter recipias.



CAPUT uII. De baptismatis incertis.

Statuunt ne rebaptizati  qui symboli [e 1Kb] traditione a quocunque acceperunt, quia non inficit semen seminantis iniquitas. Sin uero, non est rebaptizare, sed baptizare. Non absoluendos autem lapsos a fide credamus, nisi per impositionem manus [f 1Kb] accepi.



CAPUT uIII. De reis autem abstractis ab Ecclesia.

Non ad reorum defensionem facta est Ecclesia, sed iudicibus persuadendum est, ut spiritali morte eos occiderent, qui ad sinum matris Ecclesie confugiunt.



CAPUT IX.





CAPUT X. De lapsis post gradum.

Audi canonica instituta: Qui cum gradu cecidit, sine gradu surgat: contentus nomine tantum, amittat  ministerium, nisi qui tantum a conspectu Domini peccans non recessit.



CAPUT XI. De separatione sexuum post lapsum.

Consideret unusquisque in conscientia sua si amor et desiderium cessauit peccati; quia corpus mortuum non inficit corpus alterius mortui. Sin uero, separentur.



CAPUT XII. De oblatione pro defunctis.

Audi Apostolum dicentem: Est autem peccatum ad mortem, non pro illo dico, ut roget quis . Et Dominus: Nolite donare sanctum canibus . Qui enim in uita sua sacrificium non merebitur accipere, quomodo post mortem illi poterit adiuuare?



CAPUT XIII. De sacrificio.


In nocte pasche, si fas est ferre foras. Non foras fertur, sed fidelibus deferatur. Quid aliud significat, quod in una domo sumitur agnus, quam sub uno fidei culmine creditur et communicatur Christus?



CAPUT XIu. De abstinenti...... a cibis.

[g 1Kb] Statutum ut Christi aduentum sponsi nullas ratas leges inueniat ieiunii. Quid autem inter Nouatianum et Christianum interest, nisi quod Nouatianus indesinenter, Christianus uero per tempus abstineat? ut locus, et tempus, et persona per omnia obseruetur.



CAPUT Xu. De relinquenda uel docenda patria.

Docenda patria prius per exemplum Domini, et derelinquenda postea, si non proficiat, iuxta exemplum  Apostoli. Sed qui potest proficere, licet periclitatur, ubique doceat, et se ostendat; qui uero non potest, taceat et abscondat: alius quippe ab Iesu in domum suam mittitur, alius sequi iubetur.



CAPUT XuI. De falsis episcopis.

Qui non secundum Apostolum electus est ab altero episcopo, est damnandus; et deinde ad reliquam plebem declinandus et degradandus.



CAPUT XuII. De proposito monachorum.

Monachi sunt qui solitarii sine terrenis opibus habitant sub potestate episcopi uel abbatis. Non autem monachi, sed uactro periti, hoc est, contemptores solliciti ad uitam perfectam in etate perfecta. Hoc est,  a uiginti annis debet unusquisque constringi non attestando, sed uoto perficiendo, ut est illud: Unusquisque sicut proposuit corde suo  faciat, et ut uota mea reddam in conspectu Domini , et reliqua: quo uoto uiuitur, situs locorum  coarctat: si superabundantia, in omnibus deuitetur in uita; quia  in frigore et nuditate, in fame et siti, in uigiliis et ieiuniis uocati sunt.



CAPUT XuIII. De tribus seminibus Euangeliorum.

Centesimum  episcopi et doctores, qui omnibus omnia sunt; sexagesimum, clerici et uidue qui continentes sunt; trigesimum, laici qui fideles sunt, qui perfecte Trinitatem credunt. His amplius non est in messe Domini; monachos uero et uirgines cum centesimis iungimus.



CAPUT XIX. Qua etate baptizandi.

Octauo die catechumeni sunt, postea solemnitatibus  Domini baptizantur, id est, Pascha, Pentecoste et Epiphania.



CAPUT XX. De parochiis.

Cum monachis non est dicendum quorum malum est inauditum, qui unitatem uero plebis non incongrue suscepimus.



CAPUT XXI. De retinendis uel dimittendis monachis.

Unusquisque fructum suum in Ecclesia in qua imbutus est perfruatur, nisi causa maioris profectus ad [a 1Kb] ultoris ferre permisso abbatis cogat. Si uero exierit, causa utilior cum benedictione dicatur, Ecce Agnus Dei, non que sua sunt singuli querentes, sed que Iesu Christi . uocationis autem  causam non permittant subditos [b 1Kb] discurrere.



CAPUT XXII. De sumenda Eucaristia post lapsum.

Post examinationem carceris sumenda est, maxime autem in nocte Pasche, in qua qui non communicat, fidelis non est. Ideo breuia sunt et stricta apud eos spatia, ne anima fidelis intereat tanto tempore ieiuna medicine, Domino dicente: Nisi manducaueritis carnem Filii hominis, non habebitis uitam in uobis .



CAPUT XXIII. De iuramento.

Non iurare omnino . De hoc consequente lectionis series docet, non adiurandam esse creaturam aliam, nisi creatorem: ut prophetis mos  est: uiuit Dominus et uiuit anima mea ; et: uiuit Dominus cui assisto hodie . Finis autem contradictionis est nisi Domino. Omne enim quod amat homo, hoc et iuratur.



CAPUT XXIu. De contentione duorum absque testibus.

Statuunt ut per quatuor sancta Euangelia, ante  quam communicet, testatur quid probatur, et deinde sub iudice fama relinquatur.



CAPUT XXu. De toro fratris defuncti

Audi decreta synodi super istis. Frater torum defuncti fratris non ascendat, Domino dicente: Erunt duo in carne una . Ergo uxor fratris soror tua est.



CAPUT XXuI De meretrice coniuge.

Audi Dominum dicentem: Qui adheret meretrici, unum corpus efficitur . Item: Adultera lapidetur ; id est, huic uitio moriatur, ut desinat crescere que non  desinit mecari. Item: Si adulterata fuerit mulier, nunquid reuertitur ad uirum suum priorem ? Item: Non licet uiro dimittere uxorem, nisi ob causam fornicationis : ac si dicat, ob hanc causam. Unde si ducat alteram uelut post mortem prioris, non uetunt.



CAPUT XXuII. De uoluntate uirginis uel patris, in coniugio.

Quod uult pater, faciat uirgo, quia caput mulieris uir . Sed requirenda est a patre uoluntas uirginis, dum Deus relinquit hominem in manibus consilii sui .



CAPUT XXuIII. De primis uel secundis uotis.


Eadem ratione obseruanda sunt prima uota, et prima coniugia, [c 1Kb] aut secundis prima non sint irrita, nisi fuerint adulterata.



CAPUT XXIX. De consanguinitate in coniugio.

Intelligite quid lex loquitur, non minus nec plus. Quod autem obseruatur apud nos, ut quatuor genera diuidantur, nec uidisse dicunt nec legisse.



CAPUT XXX. De uindicandis assuetis.

Nunquam [d 1Kb] uetitus licet: uerum obseruande sunt leges iubilei, hoc est quinquaginta anni ut non affirmentur incerta ueterato temporis. Et ideo [e 1Kb] omnes negotia subscriptione Romanorum confirmanda est.



CAPUT XXXI. De gentilibus qui ante baptismum credunt, quam penitentiam habeant.

Remittuntur quidem omnium peccata in baptismo; sed quia cum fideli conscientia [f 1Kb] infidelem tempor.... uixit, ut fidelis peccator iudicandus est.


Finit Patricii synodus.





CANONES ALII S. PATRICIO ASCRIPTI. 


I. De iudicio clericorum, ut non sit apud iniquos, aut apud infideles.

Omnis mundialis sapiens, [a 1Kb] si sapiens sit, non iudicet iudicia Ecclesie.


II. De subiectione populi principi.

Ministri uos estis, et unusquisque uestrum principem suum cui assistat et ministrat, timeat.


III. De penitentia blasphemantis principem bonum.

Qui murmurat uerba blasphemie contra principem bonum per odium aut inuidiam, cum pane et aqua peniteat septem diebus, exemplo Marie contra Moysen murmurantis.


Iu. De eo quod incertum sit, utrum priorem gradum episcopus post lapsum recipiat.

Patricius episcopus dicit: Qui sub gradu peccat, debet excommunicari, quia magna est dignitas huius nominis; tamen potest redimere animam suam post penitentiam: ad priorem gradum uenire difficile. Nescio an non. Deus scit.


u. De recipienda adultera post penitentiam, et de quantitate penitentie.

Si alicuius uxor fornicata fuerit cum alio uiro, non adducet aliam uxorem, quandiu uiua fuerit uxor  prima. Si forte conuersa fuerit et agat penitentiam,  suscipiet eam, et seruiet ei in uicem ancille, et annum integrum in pane et aqua per mensuram peniteat, nec in uno lecto permaneant.


uI. De alienis adeundis ad iudicandum.

Si que questiones in hac insula oriantur, ad sedem apostolicam referantur.


uII. De penitentia agenda in ultimo spiritu.

Si quis infirmatur, agat penitentiam, etiam ex necessitate, quia misericors est Deus.


uIII. De eo quod insipientes preesse non debent.

Synodus totius mundi, et Patricius decreuit: Qui insipiens est, nullo modo preesse liceat, sed sub  manu abbatis catholici opus suum exerceat.


IX. De collectura pecunie non uituperanda, necessitate cogente.

Patricius ait: Si quis acceperit permissionem pontificis, et collectum sit pretium captiui, non plus exegerit quam necessitas poposcit. Si quid supra remanserit, ponat super altare, et indigentibus detur et captiuis.

Item si quis colligit pecuniam sub nomine misericordie, non audeat spoliare Ecclesiam Dei, sed reges  et plebiles, quibus melius est dare quam recondere.





SYNODUS EPISCOPORUM PATRICII, AUXILII ISSERNINI. 

Gratias agimus Deo Patri et Filio et Spiritui sancto. presbyteris et diaconibus et omni clero, Patricius, Auxilius et Isserninus episcopi, salutem.

Satius nobis negligentes premonere  cuipare que facta sunt, Salomone dicente: Melius est  arguere quam irasci . Exempla definitionis nostre inferius conscripta sunt, et sic inchoant.

I. Si quis in questionem captiuis quesierit in plebe, suo iure, sine permissione, meruit excommunicari.

II. Lectores denique cognoscant unusquisque ecclesiam in qua psallat.

III. Clericus uagus non sit in plebe.

Iu. Si quis permissionem acceperit, et collectum sit pretium, non plus exigat quam quod necessitas poscit.

u. Si quid supra manserit, ponat super altare pontificis, ut detur alii indigenti.

uI. Quicunque clericus ab ostiario usque ad sacerdotem sine tunica uisus fuerit, aut turpitudinem uentris et nuditatem non tegat; et si non more Romano capilli eius tonsi sint, et uxor eius si non uelato capite ambulauerit, pariter a laicis contemnentur, et ab Ecclesia separentur.


uII. Quicunque clericus iussus negligentie causa ad collectas mane uel uespere non occurrerit, alienus habeatur, nisi forte iugo seruitutis sit detentus.

uIII. Clericus si pro gentili homine fideiiussor fuerit in quacunque quantitate, et si contigerit  per astutiam aliquam, gentilis ille clerico fallat rebus suis; clericus ille soluat debitum: nam si armis compugnauerit cum illo, merito extra Ecclesiam computetur.

IX. Monachus et uirgo, unus ab hinc, et alia ab aliunde, in uno hospitio non commaneant, nec in uno curru a uilla in uillam discurrant, nec assidue inuicem confabulationem exerceant.


X. Si inceptum boni operis ostenderit in psallendo, et comam habeat, ab Ecclesia excludendus, nisi statui priori se restituerit.

XI. Quicunque clericus ab aliquo excommunicatus fuerit et alius eum susceperit, ambo cequali penitentia utantur.

XII. Quicunque Christianus excommunicatus fuerit, nec eius eleemosyna recipiatur.

XIII. Eleemosynam a gentibus offerendam in ecclesiam recipi non licet.

XIu. Christianus qui occiderit, aut fornicationem fecerit, aut more gentilium ad [a 1Kb] aruspicem meauerit; per singula crimina annum penitentie agat: impleto, cum testibus ueniat anno penitentie, et postea resoluetur a sacerdote.


Xu. Et qui furtum fecerit, dimidium peniteat, uiginti diebus cum pane; et si fieri potest, rapta representet: sic in Ecclesiam renuetur.

XuI. Christianus qui crediderit esse [b 1Kb] Lamiam in speculo, que interpretatur Striga, anathematizandus, quicunque super animam, famam istam imposuerit; nec ante in Ecclesiam recipiendus quam ut idem criminis quod fecit, sua iterum uoce reuocet: et sic penitentiam cum omni diligentia agat.

XuII. uirgo que uouerit Deo permanet casta, et postea nupserit carnalem sponsum, excommunionis sit donec conuertatur. Si conuersa fuerit, et dimiserit adulterium, penitentiam agat, et postea non in una domo nec in una uilla habitent.

XuIII. Si quis excommunionis fuerit, nec nocte  pascharum in ecclesiam  intreat, donec penitentiam recipiat.

XIX. Mulier Christiana que acceperit uirum honestis nuptiis, et postmodum discesserit a primo, et iunxerit se adulterio, que hec fecit, excommunionis sit.

XX. Christianus qui fraudat debitum cuiuslibet ritu gentilium, excommunionis sit donec soluat debitum.

XXI. Christianus cui dereliquerit aliquis, et prouocat eum in [c 1Kb] ductum et non in ecclesiam, ut ibi examinetur causa, qui sic fecerit alienus sit.

XXII. Si quis tradiderit filiam suam uiro honestis nuptiis, et amauerit alium et consentit filie sue, et acceperit dotem, ambo ab Ecclesia excludantur.


XXIII. Si quis presbyterorum ecclesiam edificauerit, non offerat antequam adducat suum pontificem, ut eam consecret, quia sic decet.

XXIu. Si quis aduena ingressus fuerit plebem,  non ante baptizet neque offerat, nec consecret, nec ecclesiam edificet, [d 1Kb] nec permissionem accipiat ab episcopo; nam qui a gentibus sperat permissionem, alienus sit.

XXu. Si que a religiosis hominibus donata fuerint, diebus illis quibus pontifex in singulis habitauerit ecclesiis, pontificialia dona, sicut mos antiquus, ordinare, ad episcopum pertinebunt, siue ad usum necessarium, siue egentibus distribuendum, prout ipse episcopus moderabit.

XXuI. Si quis uero clericus contrauenerit, et dona inuadere fuerit deprehensus, ut turpis lucri cupidus ab Ecclesia sequestretur.

XXuII. Clericus episcopi in plebe quislibet nouus ingressor, baptizare et offerre illum non licet, nec  aliquid agere: qui si sic non faciat, excommunionis sit.

XXuIII. Si quis clericorum excommunionis fuerit solus, non in eadem domo cum aliis orationem faciat; nec offerre nec [e 1Kb] conseruare licet, donec se faciat emendatum; qui si sic non fecerit, dupliciter uindicetur.

XXIX. Si quis fratrum accipere gratiam Dei uoluerit, non ante baptizetur quam quadragesimum agat.

XXX. Episcopus quislibet qui de sua in alteram progreditur parochiam, nec ordinare presumat, nisi permissionem acceperit ab eo qui in suo principatu est; die dominica offerat tantum susceptione, et obsequi hic contentus sit.

XXXI. Si quis conduxerit e duobus clericis quos  discordare conuenit per discordiam aliquam, prolatum uni e duobus hostem ad interficiendum homicidam congruum est nominari; qui clericus ab omnibus rectis habetur alienus.

XXXII. Si quis clericorum uoluerit iuuare captiuo, cum suo pretio illi subueniat: nam si per furtum illum inuiolauerit, blasphemantur multi clerici per unum latronem; qui sic fecerit, excommunionis sit.

XXXIII. Clericus qui de Britannis ad nos uenit sine epistola, etsi habitet in plebe, non licitum ministrare.

XXXIu. Diaconus nobiscum similiter, qui inconsulto suo abbate, sine litteris in aliam parochiam [f 1Kb] assentiat, nec cibum ministrare decet: et a suo presbytero  quem contempsit, per penitentiam uindicetur: et monachus inconsulto abbate uagulus debet uindicari.


Finiunt synodi instituta.





CANONES ALII S. PATRICIO ATTRIBUTI,
E codice ms. collegii Benedictini Cantabrigie descripti.




I. De unitate subditorum.

Quis ergo audet scindere unitatem, quam nemo hominum soluere uel reprehendere potest? Multitudinis autem credentium erat cor unum et anima una, et nulla erat separatio in eis, nec quisquam ex bonis suis dicebat esse aliquid: sed erant illis omnia communia. Gratia quoque erat magna super illos omnes, nec in eis aliquis indigens. Nam quicunque possessores agrorum aut domorum erant, uendentes afferebant pretia illorum et ponebant ante [pedes] apostolorum; et diuidebatur unicuique ut opus erat . Deinde: Quidam autem uir nomine Ananias, etc., usque ad illa uerba: Audiens autem Ananias hec uerba, cecidit et exspirauit .



II. De furto in ecclesia peracto.

Qui furatus fuerit pecuniam ab ecclesia sancta ubi martyres et corpora sanctorum dormiunt, illius manus uel pes circumcidatur, aut in carcerem mittatur,  aut in peregrinationem eiiciatur, et restituat duplum; et iurabit quod non reuertetur donec impleuerit penitentiam.



III. De ueris uiduis.

De ueris uiduis Paulus: uidua eligatur non minus annorum 60, unius uiri uxor . Nota: Si plures uiros habuerit, uidua non sit.

Adiiciuntur deinde mox sequentes duo canones: sed an S. Patricii, uel cuius sint, e ms. Benedictino non liquet. Eorum uero posterior in codice Cottoniano canonum, tit. 66, diserte synodo Hiberniensi ascribitur.

I. De eo quod non repudianda sit, si sterilis, si deformis est, si etate uetula, si fetida, si temulenta,  si iracunda, si iurgatrix, tenenda sit uelis nolis. Qualiscunque accepta sit, tenenda est.

II. Omnis adulter siue a concelebratione, siue a communicatione mense, siue a colloquio, siue a comitatu, usque dum peniteat, excludendus est.





PROuERBIA ALIQUA S. PATRICII. 

Patricius dicit: Satius est nobis negligentes premonere, ne delicta abundent, quam culpare que sunt facta. Salomon: Melius est arguere quam irasci .

Patricius ait: Non oportet iudices Ecclesie habere timorem hominum, sed timorem Dei; quia Timor Dei principium sapientie est .

Non oportet iudices Ecclesie Dei habere sapientiam  huius mundi; quia sapientia huius mundi stultitia est apud Deum ; sed sapientiam Dei habere.

Non oportet iudices Ecclesie munera suscipere: quia munera excecant oculos sapientium, et mutant uerba iustorum .

Non oportet iudices Ecclesie habere personam in iudicio: quia Non est acceptio personarum apud Deum .

Non oportet iudices Ecclesie cautelam secularem habere, sed exempla diuina: quia non oportet seruum Dei cautum esse uel astutum.

Non oportet iudices Ecclesie tam ueloces esse in iudicio, donec sciant quam uerum fiat quod scriptum est: Noli iudex esse cito .

Non oportet iudices Ecclesie uolubiles esse.

Non oportet iudices Ecclesie mendacium dicere;  quia magnum crimen est mendacium. Sed oportet iudices Ecclesie rectum iudicium iudicare; quia in quocunque iudicio iudicauerint, iudicabitur de eis.

Patricius : Exempla maiorum perquire, ubi nichil fallacie inuenies.

Patricius ait: Iudices qui non recte iudicant iudicia Ecclesie, non iudices, sed falsatores sunt.





CHARTA S. PATRICII. 


In nomine Domini nostri Iesu Christi. Ego Patricius humilis seruunculus Dei, anno incarnationis eiusdem [a 1Kb] quadringentesimo uigesimo quinto, in Hiberniam a sanctissimo papa Celestino legatus, Dei gratia Hibernicos ad uiam ueritatis conuerti. Et cum  eos in fide catholica solidassem, tandem in Britanniam sum reuersus, ac, ut credo, duce Deo, qui uita est et uia , incidi in insulam Ynswytryn, in qua inueni locum sanctum ac uetustum, a Deo electum et sanctificatum, in honore intemerate uirginis  Dei genitricis Marie. Ibique reperi quosdam fratres rudimentis catholice fidei imbutos, et pie conuersationis, qui successerunt discipulis sanctorum Phagani et [a 1Kb] Diruuiani, quorum nomina, pro uite meritis, ueraciter credo scripta in celis . Et quia in memoria eterna erunt iusti , cum eosdem fratres tenere dilexissem, eorum nomina scripto meo redigere [b 1Kb] uolui, que sunt: Brumban, Hyregaan, Bremwal, Wencreth, Bantommeweng, Adelwolred, Loyor, Wellias, Breden, Swelwes, Hinlernus, et alius Hyn. Hi cum essent nobilibus orti natalibus, nobilitatem suam fidei operibus ornare cupientes, eremiticam uitam ducere elegerunt. Et quoniam inueni eos humiles ac quietos, elegi potius cum illis abiectus esse, magis quam in regalibus  curiis habitare . Sed quia omnium nostrum erat cor unum et anima una , elegimus omnes simul habitare, comedere et bibere pariter, et in eadem domo dormire. Sicque me licet inuitum sibi pretulerunt. Non enim dignus eram soluere corrigiam calceamentorum  eorum.

Et cum uitam monasticam ita duceremus iuxta normam probabilium Patrum, ostenderunt mihi prefati fratres scripta sanctorum Phagani et Diruuiani, in quibus continebatur, quod duodecim discipuli sanctorum Philippi et Iacobi, ipsam uetustam ecclesiam construxerunt in honore prelibate Aduocatricis nostre, per doctrinamentum beati archangeli Gabrielis. Insuper et quod Dominus eamdem ecclesiam celitus in honore sue Matris dedicauerat, et quod tres reges  pagani, ipsis duodecim ad eorum sustenementum duodecim portiones terre dederunt; nec non et in scriptis recentioribus inueni, quod sancti Phaganus et Diruuianus perquisierant ab Eleutherio papa, qui eos miserat, [c 1Kb] triginta annos indulgentie. Et ego frater Patricius a pie memorie Celestino papa duodecim annos tempore meo acquisiui.

Post multum uero temporis, assumpto mecum Wellia confratre meo, per condensitatem silue cum magna difficultate conscendimus cacumen montis qui eminet in eadem insula. Quo cum peruenissemus, apparuit oratorium unum uetustum et fere dirutum, habile tamen deuotioni Christiane, et  a Deo electum. Quod cum ingressi essemus,  anta odoris suauitate replebamur, ut in paradisi  amenitate positos nos crederemus. Egredientes igitur et reingredientes, locumque diligentius perscrutantes, inuenimus uolumen unum in quo scripti erant Actus apostolorum, pariter cum actis et gestis sanctorum Phagani et Diruuiani, ex magna parte consumptum; in cuius tamen fine uoluminis inuenimus scripturam que dicebat quod predicti Phaganus et Diruuianus, per reuelationem Domini nostri Iesu Christi idem oratorium [d 1Kb] edificauerunt in honore sancti Michelis archangeli, quatenus ibi ab hominibus haberet honorem, qui homines in perpetuos honores, iubente Deo, est introducturus. At cum delectaret nos illa scriptura, nitebamur eam ad finem legere. Dicebat enim eadem scriptura quod uenerandi Phaganus et Diruuianus moram ibi fecerunt per nouem annos,  et quod ipsi etiam perquisierant triginta annorum indulgentiam omnibus Christicolis locum ipsum ad honorem beati Michelis pia uoluntate uisitantibus. Inuento [e 1Kb] ergo tanto diuine bonitatis thesauro, ego et frater Wellias tribus mensibus ieiunauimus, orationibus uacantes et uigiliis, demonibusque et belluis multiformiter apparentibus imperantes. Quadam autem nocte cum me sopori dedissem, apparuit mihi Dominus iehsu in uisu dicens: Patrici serue meus, scias me elegisse locum istum ad honorem nominis mei, et ut hic honoranter inuocent adiutorium archangeli mei Michelis. Et hoc tibi signum et fratribus tuis, quatenus et ipsi credant: brachium tuum sinistrum arescet, donec que uidisti annuntiaueris fratribus qui in cella sunt inferiori, et denuo hic redieris.  Et factum est ita.

Ab illo die statuimus duos fratres in perpetuum ibi, nisi pastores futuri ob iustam causam aliter decreuerint. Arnulpho autem et Ogmar Hibernicis fratribus qui mecum uenerant de Hibernia, pro eo quod ad exhortationem meam apud dictum humiliter oratorium manere ceperunt, presentem paginam commisi, aliam similem in arca sancte Marie retinens, in monumentum posteris. Et ego [f 1Kb] frater Patricius per consilium fratrum meorum, omnibus qui siluam ex omni parte prefati montis  in securi et ascia, pia intentione deiecerint, ut facilior paretur aditus Christianis, ecclesiam beate perpetueque uirginis pie [g 1Kb] uisitantibus. centum dies uenie  concedo.





S. PATRICII EPISCOPI DE TRIBUS HABITACULIS LIBER [a 1Kb] . 



CAPUT PRIMUM. De tribus habitaculis, regno Dei, mundo, inferno. Regni Dei bona, et inferni mala.

Tria sunt sub omnipotentis Dei manu habitacula, primum, imum, medium: quorum summum regnum Dei uel regnum celorum dicitur; imum uocatur infernus; medium mundus presens uel orbis terrarum appellatur. Quorum extrema omnino sibi inuicem sunt contraria, et nulla sibi societate coniuncta. Que enim societas potest esse lucis ad tenebras, et Christi ad Belial ? Medium autem nonnullam habet similitudinem ad extrema. Unde lucem et tenebras habet, frigus et calorem, dolorem et sanitatem, letitiam et merorem, odium et amorem, bonos et malos, iustos et iniustos, dominos et seruos,  regnum et subiectionem, famem et satietatem, mortem et uitam, et innumera huiusmodi. Quorum omnium pars una imaginem habet regni Dei, pars altera inferni. Commixtio namque malorum simul et bonorum in hoc mundo est; in regno autem Dei nulli mali sunt, sed omnes boni; at in inferno nulli boni, sed omnes mali: et uterque locus ex medio suppletur. Hominum enim huius mundi, alii eleuantur ad celum, alii trahuntur ad infernum. Similes quippe similibus iunguntur, id est, boni bonis, et mali malis; iusti homines iustis angelis, et transgressores homines transgressoribus angelis; serui Dei Deo, serui diaboli diabolo: benedicti uocantur ad regnum sibi paratum ab origine mundi, maledicti expelluntur in ignem eternum, qui paratus est diabolo et angelis eius .


[b 1Kb] Bona autem regni celestis dicere, uel cogitare, uel intelligere ut sunt, nullus potest carne uestitus: multo enim maiora et meliora sunt, quam cogitantur et intelliguntur; unde scriptum est: Quod oculus non uidit, nec auris audiuit, nec in cor hominis ascendit, que preparauit Deus diligentibus se . Regnum namque Dei omni fama maius, omni laude melius, omni scientia innumerabilius, omni gloria que putatur, excellentius. Mala etiam inferni dicere uel cogitare, ut sunt, nemo potest: peiora quippe sunt ualde quam cogitantur. Regnum itaque Dei plenum est lucis, et pacis, et caritatis, et sapientie, et glorie, et honestatis, et dulcedinis, et dilectionis, et melodie, et letitie, et beatitudinis perennis, et omnis boni ineffabilis, quod nec dici nec cogitari potest.  At locus inferni plenus est tenebrarum, discordie, odii, stultitie, miserie, turpitudinis, amaritudinis, offensionis, doloris, [c 1Kb] adustionis, sitis, famis, ignis inexstinguibilis, tristitie, uindicte perennis, et omnis  ineffabilis mali, quod nec dici nec cogitari potest. Ciues celi sunt iusti homines et angeli, quorum rex est Deus omnipotens; at contra ciues inferni sunt impii homines et demones, quorum princeps est diabolus. Satiat iustos uisio sanctorum hominum et angelorum, et super omnia ipsius Dei. Cruciat impios et peccatores uisio hominum damnatorum et demonum, et super omnia ipsius diaboli. Nihil in regno Dei desideratur quod non inueniatur: at in inferno nichil inuenitur quod desideratur. In regno Dei nichil inuenitur, nisi quod placet, et delectat, et satiat; at contra in lacu miserie perennis nichil uidetur, nichilque sentitur, nisi quod displicet, nisi quod offendit, nisi quod cruciat.   Omne bonum in regno Dei abundat, et nullum malum; omne malum in carcere diaboli abundat, et nullum bonum. Nullus indignus in regno Dei suscipitur; nullus uero dignus, nullus iustus ad infernum trahitur.



CAPUT II. De penis infernalibus.

Principalia autem sunt duo tormenta in inferno: frigus intolerabile, et calor ignis inexstinguibilis. Unde in Euangelio legitur: Illic erit fletus et stridor dentium . Fletus namque et liquefactio oculorum ex calore nascitur; stridor uero dentium ex frigore nascitur. Hinc etiam beatus Iob: De aquis, inquit, niuium transibunt ad calorem nimium . De quibus duobus innumera pendent penarum genera; uidelicet, sitis  intolerabilis, pena famis, pena fetoris, pena horroris, pena timoris, pena angustie, pena tenebrarum, seueritas tortorum, presentia demonum, ferocitas bestiarum, crudelitas ministrantium, dilaceratio immortalium uermium, uermis conscientie, ignite lacryme, suspiria, miserie, dolor sine remedio, uincula sine solutione, mors eterna, pena sine fine, absentia Christi [e 1Kb] post uisionem eius, que sola omnia supra dicta superat, et omnibus penis intolerabilior.



CAPUT III. De his quos pene eternitas a mundi uoluptate non deterret. Inferni duplex pena. Anni 100 nulla eternitatis portio.

ue igitur illis perenne qui subire hec omnia mala etiam sine fine merentur, pro delectabili unius hore somnio: tanta etenim et talis est omnis huius mundi  gloria, ad eternam comparata gloriam. Melius erat eis, quod dictum est de infelice Iuda , non nasci, quam malis suis meritis plagas inferni sustinere. Quid stultius, quid insanius est,  quam umbra et imagine et similitudine uere glorie et uere delectationis, uere pulchritudinis, ueri decoris, ueri honoris, more infantium, decipi et superari; et ipsam ueram gloriam non querere, non desiderare? Quis imaginem auri in aqua, ipso auro neglecto, eligeret; et non statim a cunctis fatuus et insanus crederetur? Quis orbem solis in speculo redditum, uel in qualibet materia formatum plus diligeret, quam ipsum solem; et non ab omnibus derideretur? Sic irridendus, imo dolendus est, quisquis mundi huius caducam fragilitatem et inutilem carnis uoluptatem diligit, querit, contendit, eterna gloria contempta, et neglectis regni celestis ineffabilibus gaudiis. Hoc commercium insipientium ualde est, et miserorum, et cor sanum non habentium, etiamsi plage inferni  non sequerentur, que nec dici nec cogitari possunt. Duplex uero plaga est, abesse a regno Dei, et esse semper in inferno, id est, cum diabolo damnari; presentiam amittere angelorum, et terribilem demonum semper pati presentiam. Quantum caueri, uitari, metui debet, nullo modo dici potest. Quis cum sano sensu pro unius diei deliciis, centum annorum penam eligeret? Et miseri tamen et sine ulla sapientia, [a 1Kb] uoluptatem carnis sequentes, non uitant, non effugiunt intolerabiles penas, non centum annorum, non millies mille, sed omnium sine fine seculorum pro quadraginta uel sexaginta annorum deliciis, uel qualibet corruptibili delectatione. Quantum autem interest inter unum diem, et centum annos; non tantum utique, sed plures interest inter quadraginta uel  sexaginta uel centum annos, et eternitatem, siue in bono, siue in malo futuram. Unus enim dies aliqua portio est in centum annorum spatio, quamuis ualde modica: at uero centum annorum spatium nulla portio est in illa eternitate. Si enim, uerbi gratia, centesima uel millesima pars esset eternitatis, predictum eius spatium post centuplum eius spatium uel milluplum eternitas esse desineret: quod ratio non sinit eternitatis, que si ullo modo, ullo tempore finiretur, eternitas omnino non esset.



CAPUT Iu. A uia lata ad arctam migrare. Beatorum felicitas, scientia, sortis sue amor. De ineffabili uisionis Dei suauitate.

Fortiter ergo carnali resistendum est uoluptati,  fortiter contra fallaces huius mundi blanditias pugnandum est, contraque multimodas Satane suggestiones uigilandum. Omni studio lata seculi uia uitanda est, que ducit ad mortem ; at uero omni cordis desiderio uia angusta que ducit ad uitam, adeunda est et appetenda. uia hec angusta est uia abstinentie, et castitatis, et humilitatis, et omnis religionis; quam uiam ante nos Christus attriuit, qua uia ad suum regnum migrauit. Cuius uestigia et nos sequamur, donec post eum ad urbem regiam  perueniamus in qua ipse regnat. De qua urbe quidquid homo dixerit, quasi stilla de mari est, uel quasi scintilla de foco. In qua uidelicet urbe fulgebunt iusti sicut sol , ut Dominus ait. Ubi summa pax erit, summa quies, nullus labor, nullus dolor, nulla paupertas, nec senectus, nulla mors, nec ulla nox, nullum cibi desiderium, nullum sitis incendium; sed cibus et potus omnium erit uisio Christi et sancte Trinitatis, et contemplatio puro cordis oculo ipsius Diuinitatis, et assidua lectio, ut ita dicam, libri uite, id est, eterne ueritatis et summe sapientie, et uerbi Dei, que est Iesu Christi uisio; ubi quidquid nunc nos latet, manifestius erit; ubi ratio manifesta erit cur hic electus est, et ille reprobatus; cur hic in regnum assumptus, et ille in seruitutem  redactus; cur alius in utero moritur, alius in infantia, alius in iuuentute, alius in senectute; cur alius pauper est, alius diues; cur filius adultere baptizatur, et aliquando filius legitime coniugis ante baptismum moritur; cur qui bene incipit uiuere, aliquando male finit; et qui male incipit, sepe bene finit. Hec omnia et huiusmodi multa in libro uite plana et aperta erunt. In eadem urbe premium singulorum, omnium; et omnium, per caritatem singulorum erit. Ibi [b 1Kb] omnium bonum omnibus patebit. Ibi omnes inuicem suas cogitationes cognoscent. Ibi nullus superior superbus erit, nullus inferior inuidus. Quomodo enim qui omnes sicut seipsum diliget, alicui inuidere poterit; cum nemo sibi ipsi inuideat? Ibi nullus melius esse uel superius concupiscet quam  erit, quia aliter esse quam quod meruit, nec esset decorum; nec aliter esse desiderabit quam quod erit, quia ita esse ut erit pulchrum erit, non solum sibi ipsi, sed etiam uniuerso corpori Ecclesie celestis. Quomodo enim quodlibet membrum in corpore, si superius uel inferius ponatur quam natura constituit, monstruosum efficit corpus et turpe; sic nimirum si aliquis in regno Dei superius ordinetur, quam postulat ars et uoluntas omnipotentis artificis, turpitudinem efficiet, non solum sibimet, sed omni congregationi; in qua qui erit minimus, maiorem sine dubio habebit gloriam, quam totum habens mundi regnum, etiam si eternum esset. uile enim ualde est elementis frui, in comparatione fruendi et gaudendi ipso Deo, et uisibilibus delectari et corporalibus.  ( [c 1Kb] Tanta est enim pulchritudo iustitie, tanta iucunditas lucis eterne, hoc est, incommutabilis ueritatis et sapientie, ut etiamsi non liceret amplius manere in ea quam unius diei mora, propter hoc solum innumerabiles anni huius uite pleni deliciis in circumfluentia corporalium bonorum recte meritoque contemnerentur. Non enim falso aut paruo affectu dictum est: Quoniam melior est dies una in atriis tuis super millia .

Nihil est comparandum delectationi et gaudio quod  nascitur ex inuisibilibus et incorporeis, et ex societate angelorum et iustorum omnium, et ex certa scientia et cognitione ipsius diuine nature, et ex Dei ipsius facie ad faciem uisione. Cuius pulchritudinem mirantur angeli, cuius imperio suscitantur mortui, cuius sapientie non est numerus , cuius regnum finem nescit, cuius gloria nequit narrari; cuius lux tam solem obscurat, ut eius comparatione nullam habeat sol lucem; cuius dulcedo tam mel superat, ut ei comparatum uelut absinthium sit amarissimum; cuius faciem si omnes carcere inferni inclusi uiderent, nullam penam, nullum dolorem, nullamque tristitiam sentirent; cuius presentia si in inferno cum [a 1Kb] sanctis habitatoribus appareret, continuo infernus in amenum conuerteretur paradisum; cuius  sine nutu nec folium de arbore cadit; cuius oculi flammiuomi profundum penetrant inferni; cuius auris tacitam cordis uocem audit, id est, cogitationem; cuius oculus non minus audit quam uidet; cuius auris non minus uidet quam audit, quia non corpus sunt, sed summa sapientia et certa cognitio. Cuius delicie sine fastidio satiant: que cum a beatis inueniuntur, semper tamen desiderantur, et esuriem et sitim sine pena efficiunt, et ardenti semper desiderio delectant. Cuius secreta mirabilia, uidentibus ea semper noua sunt et mira, et non plus cum incipiunt uideri, pariunt stuporem cernentibus, quam post mille annos et millies mille. Et cum angeli ab initio mundi ea soliti sint uidere, tamen non minus hodie admirantur ea quam in primo die; alioquin dudum  coram angelis assiduo uidendi usu uilescerent. Cuius cognitionis preterita et futura, [b 1Kb] non preterita et futura, sed presentia sunt.



CAPUT u. Deo omnia presentia sunt, sine libertatis humane preiudicio. Dei locutio et laus. Existentia ante tempus. Malum uerum peius falso. Dei uisio quid beatis conferat. Dei eternitas; Dei scientia.

Unde non diem iudicii uidebit, et primum diem seculi non uidit; sed utrumque uidet. Cuius prescientia neminem cogit ad peccandum, ut multi errantes dicunt. Si enim, inquiunt, presciuit Deus Adam peccaturum esse, non peccare non potuit. Ex quo errore nascitur Deum causam esse peccati, quod nefas est dicere. Et illi tamen etiam suis uerbis alligantur.  Si enim quod prescientia Dei habet necesse est fieri, ideo uoluntate propria homo peccauit, et non aliqua necessitate, quia in prescientia Dei fuit ut uoluntate et libero arbitrio, et non necessitate cogente, peccaret. Si ergo prescientia Dei non potest uitari, non potuit homo aliter peccare nisi uoluntate, nulla alia ui cogente, quia ita Deus presciuit illum peccaturum. Si ergo uoluntarie, non coactus est. Si enim non coactus est ad peccandum, potuit sine dubio non peccare si uellet; ideoque penam meruit, quia non inuitus peccauit; alioquin a Deo penam mortis non susciperet. Cuius locutio est occulta inspiratio,  qua mentibus suam uoluntatem et suam caritatem inuisibiliter ostendit; quam uidendo Angeli per omnia Deo obediunt. Cuius laus est qua electos laudabit, manifestatio qua suorum electorum bona omnibus monstrabit; assidua autem laus qua electi eum laudabunt, est admiratio eius perennis. Qui miro modo non tempore precessit mundum et tempus ; et tamen semper erat sine initio. Non enim erat tempus ante tempus, tempus autem cum mundo concreatum est. Si igitur tempus ab initio mundi cepit currere, ante mundum factum non erat. Ideoque nullo tempore, ut prediximus, precessit Deus tempora et mundum eis ceuum, imo paulo eis priorem; eius enim motu ceperunt currere.  Quidquid mouetur, suum motum precedit. Ineffabili enim eternitate precessit Deus mundum, non tempore. Cuius tempus ante mundum non erat. Cuius lux tenebras depellit ignorantie; cuius aliqua particula hec omnia que diximus, uera et certa esse cognoscimus. Eadem luce melius esse uerum quam falsum uidemus; et tamen peius esse uerum malum uel uerum peccatum, quam falsum malum uel falsum peccatum: non quia uerum est, sed quia malum uel peccatum est [ [c 1Kb] sed ideo malum uel peccatum est, quia uerum malum uel peccatum est]. Aliter enim non posset esse malum uel peccatum, nisi uerum esset malum uel peccatum; falsum enim malum non est malum, ut falsum argentum non argentum est. Potest aliquis a ueritate dicere malum uel peccatum  exortum esse uel factum, et quodam modo opus esse ueritatis malum, quod omnino falsum est. Omne enim uerum a ueritate est, et omne uerum in quantum uerum, bonum est: a ueritate igitur est uerum esse, ut sit malum uel peccatum, non ipsum malum uel peccatum; aliud namque est ipsum malum, aliud uerum esse illud. Quamuis igitur ipsum malum bonum non est, bonum est tamen uerum esse ut sit illud. Nisi enim bonum esset esse malum, nullo modo sineret Deus illud fieri. Multa quippe bona de malis Omnipotens facit, ut de adulterio hominum bonos format et facit homines. Si autem et quadam illius lucis particula quasi per angustas rimas infusa, hec et alia omnia que nouimus, uera esse cognouimus; quali et quanta luce scientie et sapientie illic illustrabimur,  ubi ipsum solem ueritatis facie ad faciem uidebimus, id est, certa et uera sapientia cognoscemus? cuius presentia similes ei facit presentes. Qui enim uere sapientie, uere pulchritudini, uere eternitati adherebit, sapiens utique et pulcher et eternus erit. Sic enim absentia eius dissimiles ei omni modo facit. Cuius eternitas sine initio et sine fine est ; quia ipse est solus Deus, et ante ipsum Deus alius non erat, nec est, nec erit. Non forte seipsum creauit, cum nichil seipsum creat: qua enim potentia qui omnino non esset seipsum faceret? Restat igitur quod  omnino factus non est Deus. Cum ergo nullo modo Deus factus est, sine initio ante omnia erat. Quidquid enim factum est, initium habet; et quidquid initium habet, sine dubio factum est, non ab alio nisi a Deo non facto, sed omnia faciente. Cuius scientia sine ulla uarietate [a 1Kb] cognitionis, et sine ullo [b 1Kb] cursu huc et illuc innumerabilem ueritatem omnium creaturarum; angelorum, hominum, stellarum, arenarum, capillorum, uerborum, cogitationum, momentorum omnium, simul et semel comprehendit et intelligit. Fons igitur et origo omnis scientie Deus est: quem quanto plus quis bibet, tanto plus sitiet.



CAPUT uI. Beatorum scientia. De trina uisione, corporali, spiritali, intellectuali.


Incomparabiliter ergo totius mundi regnum, ut supra diximus, et si eternum esset, precellit, societati angelorum et sanctorum, et presenti ipsius Dei adesse uisioni. In cuius uisione trina scientia nascitur: id est, homo qui cernit, et Deus qui cernitur, et ceteri omnes omnia uidebunt et intelligent. Sicut enim per speculum uitreum trina nobis uisio administratur, quia nos ipsos, et ipsum speculum, et quidquid presens adest uidemus; sic per speculum diuine claritatis, et ipsum Deum, ut est, uidebimus, quantum possibile erit creature, et nos ipsos, et ceteros uera et certa scientia cognoscemus. Tunc abdita creaturarum, et ipsius inferni, uidendo Deum uidebimus. Tunc iustis manifestum erit quomodo Deus est inuisibilis, incomparabilis, sine initio et sine fine, ante omnia et  post omnia: quidquid interest inter nasci, quod ad Filium pertinet; et procedere, quod ad Spiritum sanctum, excepto quod unus ex uno natus sit, alter ex duobus processit; et quomodo Pater non precessit Filium tempore, sed origine, nec Spiritum sanctum; et quomodo omnia Dei unum sunt in Deo, excepto quod ad relationem pertinet; nam sapientia Dei et ueritas  et eternitas non diuersa sunt inter se, sed unum sunt sicut cetera omnia: sapientia enim Dei non magis sapientia quam ueritas est, et non magis ueritas est quam sapientia, quam eternitas, quam cetera Dei omnia; unum enim sunt in Deo, et non solum hec inter se eadem sunt in Deo, sed non aliud sunt quam ipse Deus; et quomodo mundus erat in Deo, antequam in seipso esset, non mundus, sed Deus; et quomodo ubique totus sine loco, magnus sine quantitate, bonus sine qualitate; et quomodo omnia penetrat munda et immunda sine sui pollutione. Si enim lux ista uisibilis omnia loca illustrat, et sterquilinia etiam penetrat sine fetore, et sine sui pollutione, quanto magis Deus, qui est inuisibilis et incommutabilis lux, omnia penetrat, regit, sustinet, circumdat, illustrat,  sine ulla mutatione uel pollutione, non solum celestia et terrestria, sed etiam infernalia?

Tunc erit electis Dei trina uisio, id est, corporalis, qua corpora cernentur; quorumdam splendentia ut sol, quorumdam ut luna, aliorum ut stelle. Et spiritalis, qua similitudines corporum in spiritu et non fallaci phantasia inspicient: qua uisione etiam hodie fruuntur spiritus iustorum post corporum claustra: et uisio intellectualis, qua puro mentis oculo in spiritu Deum uidebunt, et suas animas, et uirtutes intimas, et spiritus angelicos. Tunc duplices Deo acturi sunt gratias, uidelicet pro sua liberatione a perpetua damnatione, et pro bonorum ineffabili retributione. Tunc communis omnium reus et hostis diabolus in conspectu electorum Dei damnabitur: cuius damnatio  et intolerabilis pena delectabile spectaculum prestabit electis. Tunc ardentissimo amore liberatorem suum et omnium bonorum datorem amabunt, et sine fine et sine fastidio clamore cordis laudabunt Deum omnipotentem, benignum et misericordem: cui honor et gloria et nunc et per omnia secula seculorum. Amen.





S. PATRICII LIBER DE DUODECIM ABUSIONIBUS SAECULI. 







HYMNUS ALPHABETICUS [a 1Kb] IN LAUDEM S. PATRICII TUM uIuENTIS SECUNDINO EPISCOPO [b 1Kb] ASCRIPTUS. 


   Audite, omnes amantes Deum, sancta merita
uiri in Christo beati, Patricii episcopi:
Quomodo bonum ob actum similatur angelis,
Perfectamque propter uitam equatur apostolis. 
   Beata Christi custodit mandata in omnibus:
Cuius opera refulgent clara inter homines,
Sanctumque cuius sequuntur exemplum mirificum
Unde et in celis Patrem magnificant Dominum. 
   Constans in Dei timore, et fide immobilis,
[a 1Kb] Super quem edificatur ut Petrum Ecclesia,
Cuiusque apostolatum a Deo sortitus est;
[b 1Kb] In cuius porta aduersus inferni non preualent.
   Dominus illum elegit ut doceret barbaras
Nationes, [c 1Kb] ut piscaret per doctrine retia,
      de seculo credentes traheret ad gratiam,
[d 1Kb] Dominumque sequerentur sedem ad etheream.
   Electa Christi talenta uendit euangelica,
Que Hibernas inter gentes [e 1Kb] cum usura exigit,
[f 1Kb] Nauigii huius laboris, tum opere pretium,
Cum Christo regni celestis possessurus gaudium.
   Fidelis Dei minister insignisque nuntius,
Apostolicum exemplum formamque prebet bonis:
Qui tam uerbis [g 1Kb] quam factis plebi predicat Dominum: 
Ut quem dictis non conuertit, actu prouocet bono.
   Gloriam habet cum Christo, honorem in seculo.
Qui ab omnibus ut Dei ueneratur angelus:
Quem Deus misit ut Paulum ad gentes apostolum,
Ut hominibus ducatum preberet regno Dei.
   Humilis Dei ob metum spiritu et corpore,
Super quem, bonum ob actum requiescit Dominus;
Cuiusque [h 1Kb] sua in carne Christi portat stigmata,
[i 1Kb] In cuius sola sustentans gloriatur in cruce.
   Impiger credentes pascit dapibus celestibus.
Ne qui [i 1Kb] ridentur cum Christo in uia deficiant;
Quibus erogat ut panes uerba euangelica,
Cuius multiplicantur ut manna in manibus.
   Kastam qui custodit carnem ob amorem Domini,
Quam carnem templum parauit sanctoque Spiritui, 
A quo constanter cum mundis possidetur actibus:
Quam [k 1Kb] ut hostiam placentem uiuam offert Domino.
   Lumenque mundi accensum ingens euangelicum
In candelabro leuatum [l 1Kb] toti fulgens seculo,
Ciuitas regis munita supra montem posita,
Copia in qua est multa quam Deus possidet.
   Maximus namque in regno celorum uocabitur,
Qui quod uerbis docet sacris, factum adimplet bonis,
Bono precedit exemplo, formamque fidelium
Mundoque in corde habet ad Deum fiduciam.
   Nomen Domini audenter annuntiat gentibus,
Quibus lauacri salutis eternam dat gratiam, 
Pro quarum orat delictis ad Deum quotidie,
Pro quibus ut Deo dignas immolatque hostias.
   Omnem pro diuina lege mundi spernit gloriam,
Qui cuncta ad eius mensam estimat quisquilia,
Nec ingruenti mouetur mundi huius [m 1Kb] flumine,
Sed in aduersis letatur, cum pro Christo patitur.
   Pastor bonus ac fidelis gregis euangelici,
Quem Deus Dei elegit custodire populum,
Suamque pascere plebem diuinis dogmatibus,
Pro qua ad Christi exemplum suam [n 1Kb] tradidit animam.
   Quem pro meritis Saluator prouexit pontificem,
Ut in celesti moneret clericos militia,
Celestem quibus annonam erogat cum uestibus,
[o 1Kb] Que in diuinis impletur sacrisque affatibus.
   Regis nuntius inuitans credentes ad nuptias, 
Qui ornatur uestimento nuptiali indutus,
Qui celeste haurit uinum in uasis celestibus,
Propinansque Dei plebem spiritali poculo.
   Sacrum inuenit thesaurum sacro in uolumine,
Saluatorisque in carne deitatem [p 1Kb] preuidit,
Quem thesaurum emit sanctis perfectisque meritis
Isrel uocatur huius anima uidens Deum.
   Testis Domini fidelis in lege catholica,
Cuius uerba sunt diuinis [q 1Kb] condita oraculis,
Ne humane putreant carnes escaque a uermibus,
Sed celesti [r 1Kb] sallientur sapore ad uictimam.
   uerus cultor et insignis agri euangelici
Cuius semina uidentur Christi Euangelia,
Que diuino serit ore in aures prudentium,
[s 1Kb] Quorumque corda ac mentes sancto arat spiritu. 
       [t 1Kb] XPS illum sibi elegit in terris uicarium
Qui de gemino captiuos liberat seruitio.
Plerosque de seruitute quos redemit hominum
Innumeros de [u 1Kb] stabuli obsoluit dominio.
   Ymnos cum Apocalypsi, psalmosque cantat Dei,
Quosque ad edificandum Dei tractat populum,
Quam legem in Trinitate sacri credit nominis
Tribusque personis unam docetque substantiam.
   Zona Domini procinctus diebus ac noctibus
Sine intermissione Deum orat Dominum,
Cuius ingentis laboris percepturus premium,
Cum apostolis regnabit sanctis [u 1Kb] super Isrel.




uolume back matter





AB ANNO CCCCXXuI AD ANNUM CCCCLX.
APPENDIX AD TOMUM LIII CONTINENS NONNULLOS AUCTORES MINORIS MOMENTI




ANNO DOMINI CCCCXXuI-CCCCXXXII.
CAPREOLUS EPISCOPUS CARTHAGINIENSIS.






PROLEGOMENON.


I. Capreolus, gloriosus pontifex et memorabilis doctor Carthaginiensis Ecclesie, ut eum uocat Ferrandus eiusdem Ecclesie diaconus,  in ea sede successit beato Aurelio qui ad Deum migrasse dignoscitur siue anno 429, siue ut maxime 430, quemadmodum ex Norisio  quem sequuntur Pagius  ac Tillemontius  , erudimur. Tres ab eo epistole scripte narrantur apud ueteres, quarum prime scribende huiusmodi fuisse perhibetur occasio. Theodosius Iunior sacram miserat ad Cyrillum Alexandrinum atque ad episcopos metropolitanos prouinciarum pro celebrando concilio Ephesino. Que quidem Theodosii littere date feruntur  XIII cal. Decembris, Theodosio XIII et ualentiniano III coss., id est anno Christi 430. Eodem tempore scripsit imperator sacram, inquit Liberatus  ,  et beato Augustino Hipponiregiensi episcopo per Ebagnium magistrianum, ut ipse concilio prestaret sui presentiam. Qui Ebagnius ueniens Carthaginem magnam, audiuit a Capreolo ipsius urbis antistite, beatum Augustinum ex hoc mundo migrasse ad Dominum; acceptisque ab eo ad imperatorem litteris loquentibus de obitu beati Augustini, Constantinopolim unde uenerat, rediit. Hec Liberatus. At uero Ebagnius e regia urbe discedens desinente anno 430 Carthaginem peruenit anno insequente 431 in diebus Pasche, teste ipso Capreolo in litteris ad synodum Ephesinam  , octauo fere mense postquam sanctus Augustinus e uiuis excesserat. Ceterum haud superest epistola, qua sacre  diuali Theodosiane respondit Capreolus; si unum excipias fragmentum, quod ex Ferrando huc referre opere pretium fuerit. Est autem huiusmodi  : Nihil in diuinis humanisque actibus, nichil tam in sacris quam in publicis rebus obtinere ullam poterit firmitatem, si ea que debito sententie iudicialis fine clauduntur, post annorum spatia et quelibet uolumina seculorum, tanquam in emendatione Patrum uelut instructior presumat emendare posteritas. In eamdem sententiam loquitur Capreolus in altera epistola, de qua statim dicendum.

II. Litteris itaque imperatoris, licet ad Augustinum precipue destinatis  , permotus noster Carthaginiensis antistes, propter impetus uandalorum Africanas regiones obsidentium, uniuersale non ualens congregare  concilium, Bessulam diaconum suum misit Ephesum ad concilium legatum. uerba sunt Liberati  . Huiusce legationis ad concilium Ephesinum meminit ipse Capreolus in epistola uitali et Constantio inscripta  , de qua mox uerba facturi sumus. Quas uero pro Africanorum legatione litteras tradidit diacono suo ad idem concilium perferendas, exstant he in actis Ephesinis, unde illas deprompsimus  : in quibus et miserrimum statum Ecclesie Africane ob uandalorum incursionem lamentabili narratione describit. Ex iis autem litteris quas Ephesum Capreolus direxit, excerptum profert Ferrandus  , uerbis tamen nonnichil immutatis. Locum in notulis subiectis habes  infra indicatum  . Illud porro haud est hic pretereundum, quod de iisdem litteris obseruat uincentius Lirinensis his uerbis  : Cum lecta esset, inquit, sancti Capreoli episcopi Carthaginiensis epistola, qui nichil aliud intendebat et precabatur nisi ut, expugnata nouitate, antiquitas defenderetur; ita episcopus Cyrillus prolocutus est et definiuit: quod hic quoque interponere non abs re uidetur. Ait enim in fine gestorum: »Et hec, inquit, que lecta est epistola uenerandi et multum religiosi episcopi Carthaginiensis Capreoli fidei gestorum  inseretur cuius aperta sententia est. uult enim antique fidei dogmata confirmari, nouitia uero et superflue adinuenta et impie promulgata reprobari atque damnari. Omnes episcopi acclamauerunt: He omnium uoces sunt, hec omnes dicimus,  hoc omnium uotum est« Huc usque uincentius. Que quidem uerba ex actis Ephesinis epistole Capreoli subdidimus. Cum autem ipsa epistola Latine scripta et postea Grece reddita, utraque lingua in eodem concilio recitata fuerit, ut eius acta perhibent  ; utrumque propterea contextum exhibuimus.

III. uix dum celebratum erat concilium Ephesinum, ut uidetur, cum uitalis et Constantius seu potius Tonantius, Hispani, missa per Numinianum ad Capreolum epistola de una Christi Dei et hominis persona aduersus Nestorium, ab co enixe petierunt, ut hac de re  quod rectum habet fides catholica, edocerentur. Eorum petitioni statim annuit presul Carthaginiensis, atque ad eos prolixum et doctissimum rescriptum direxit, quo se re uera sublimem theologum prodidit,  ut eum appellat magnus annalium ecclesiasticorum parens  . Eius enim uero sapientie celebritas adeo longe lateque sese diffuderat, ut ab ultima Hispania uiri modo laudati ad ipsum scripserint in hec uerba  : Illud sane multum desiderii nostri fuit, scribere sancte  honorificentie tue per dulcissimum fratrem nostrum Numinianum. Reperit enim paruitas nostra precellentem famam et doctrinam tue sanctitatis. . . . . . ut propterea de bono thesauro cordis tui nostris uisceribus irrigari iubeas, que fides catholica recta tenet. Eiusmodi uero Capreoli rescriptum ex Pithei schedis mutilum edidit Baronius  ; sed integrum ex codice Heriuallensi uulgauit Sirmondus una cum epistola Hispanorum, cuius occasione datum illud fuit, inter opuscula dogmatica que Parisiis in lucem emisit anno 1630. Non longe autem post damnatum Nestorium in synodo Ephesina, ut modo innuimus, hanc epistolam scripsisse Capreolum, ex his ipsius uerbis intelligimus  : Iam enim, inquit, quod etiam ad uestram notitiam peruenisse non dubito, intra Orientis partes  ubi primum pestis ista surrexit, congregata gloriosa synodo sacerdotum, cui etiam legatio nostra non defuit, in uestibulo cum suo auctore atque assertore compressa et radio apostolice lucis exstincta est. Porro quo tempore e uiuis excesserit noster pontifex Carthaginiensis haud plane liquet. Fortasse paulo ante annum 439 quo Carthaginem uandali occuparunt. Ei successit in episcopatu Quoduultdeus, non autem Deogratias, ut aliud agens scripsit Pagius  : quem scilicet sedem Carthaginiensem obtinuisse post Quoduultdeum, cum ex uictore Tunnonensi  , tum uero ex uictore uitensi  constat. uerum ad uictoris Tunnonensis locum quod attinet, consulas uelim Ruinartium  . Capreoli nomen cum sancti titulo memoria . . . . . . cal. Augusti recolitur in ueteri  Carthaginiensis Ecclesie calendario  : quod quidem obseruandum, ait laudatus Ruinartius  ; cum non omnes alii antistites Carthaginienses in isto calendario designati hac sanctitatis nota honorentur.





CAPREOLI CARTHAGINENSIS EPISTOLAE. 



[a 1Kb] EPISTOLA PRIMA. AD CONCILIUM EPHESINUM. De una Christi Dei et hominis persona aduersus Nestorium. [1Kb]


I. [b 1Kb] Optabam, piissimi fratres, uenerandam uestram synodum in tali rerum statu congregatam fuisse, quo  nobis quoque, delectis communi sententia aliquot ex fratribus et cepiscopis nostris, instructam potius legationem mittere licuisset, quam excusationem lamentatione dignam; nisi hanc animi nostri affectionem diuerse cause impediuissent. Primum enim domini et filii nostri religiosissimi Theodosii imperatoris littere ad manus nostras perlate, eiusmodi erant, que beate memorie fratris et cepiscopi nostri [a 1Kb] Augustini presentiam peculiari ratione efflagitabant. uerum cum ee littere illum iam tum e uiuis excessisse comperissent, ego regiam illam significationem, licet ad predictum Augustinum precipue destinata uideretur, excipiens, missis ad uniuersas Africe prouincias congruis litteris consuetisque sermonibus, synodum cogere uolui conuenientem; quo nimirum  ex fratrum et episcoporum nostrorum numero seligerentur nonnulli, qui ad uenerabilem beatitudinis uestre synodum destinarentur. At omnis hac tempestate uie aditus preclusus est. Etenim effusa hostium multitudo, et ingens ubique prouinciarum uastatio, que incolis partim exstinctis, partim in fugam actis, [c 1Kb] miseram desolationis speciem, quoquouersum longe lateque porrigitur, oculis offert, promptam illam ueniendi facultatem reprimit. His itaque impedimentis episcopi quibus propositum id erat, prohibiti, ex Africe ambitu simul conuenire nequiuerunt. Hisce incommodis accedebat, litteras imperatoris [e 1Kb] in diebus pasche ad nos perlatas esse, quando iam inde usque ad uniuersalem uenerandam synodum uix duorum mensium spatium supererat. Quod sane temporis  interuallum, etsi nulla impresentiarum ab hostibus difficultas fuisset obiecta, uel ad Africanam synodum cogendam uix satis erat. Hinc factum est, ut licet solemnem aliquam legationem mittere nequaquam uoluerimus, attamen propter reuerentiam et obseruantiam que ecclesiastice discipline debetur, filium meum Besulam diaconum una cum his excusationis litteris ad uos, uenerabiles fratres, destinauerimus.

II. Quamobrem uestram sanctitatem iterum atque iterum rogatam cupio  ut Spiritu sancto cooperante, quem cordibus uestris in omnibus que acturi estis, presto futurum non dubito, nouas doctrinas, et antehac  ecclesiasticis auribus inusitatas, prisce auctoritatis robore instructi e medio profligetis, atque ita quibuscunque nouis erroribus resistatis; ne hos quos pridem impugnauit Ecclesia, hisque temporibus repullulantes, apostolice sedis auctoritas, sacerdotumque in unum consonans sententia oppressit, secunde disputationis pretextu uox iam dudum ablata renouare uideatur. [i 1Kb] Nam si quid forte nouarum controuersiarum  inciderit, id discussioni subiiciatur oportet: ut uel recte dictum comprobetur, uel condemnatione dignum explodatur. At uero si quis ea que iam olim diiudicata sunt, denuo in disputationem uocari sinat; is sane aliud nichil facere censebitur, quam de fide que hactenus ualuit, ipsemet dubitare. Deinde ad posteritatis exemplum, ut ea que nunc pro catholica fide definita sunt, perpetuam firmitatem obtinere ualeant; oportet ea omnia inconcussa immotaque conseruare, que superioribus temporibus a sanctis Patribus constituta sunt. Nam qui illam perpetuam stabilitatem retinere uoluerit que de catholice fidei ratione statuerit, is non propria auctoritate, sed antiquorum Patrum iudicio sententiam suam corroborare debet: ita ut ea ratione partim ueterum, partim recentiorum  decretis et sententiis placita sua comprobans, unicam Ecclesie ueritatem iam inde ab initio ad presens usque tempus simplici puritate inuictaque constantia et auctoritate decurrentem, se asserere, docere et tenere ostendat. Hec pro presenti Africanorum [a 1Kb] legatione, quam necessitas superius memorata impediuit, uenerabilibus uestris auribus suggerere uolui; obnixe interim rogans, ut calamitatibus rerum presentiumque temporum spectatis, nostram absentiam non superbie aut negligentie, sed manifeste huic necessitati ascribere uelitis.

Cyrillus Ecclesie Alexandrine episcopus dixit: Et hec reuerendissimi piissimique Carthaginis episcopi Capreoli que lecta est epistola, cum dilucidam sententiam in se contineat, fidei gestorum inseratur.  uult enim antiqua fidei dogmata confirmari, noua uero et absurde excogitata et impie diuulgata reprobari ac proscribi.

Omnes episcopi simul exclamauerunt: He omnium uoces: hec omnes asserimus: hoc omnium est uotum.



, , ,  , , , . , . , , , , , ,  . [b 10Kb] , , , , [d 10Kb] , . , . , [f 4Kb] , ,  , , , , .

, [g 15Kb] [h 11Kb] , , , , ,  , , , , , , , [i 11Kb] , . , , , [k 10Kb]  , . , , , , . , , , . , , , , , , , , , ,  , . , , . , , , , , .

, .  , , , . , .

.






EPISTOLA SERuORUM DEI uITALIS ET CONSTANTII SPANORUM AD S. CAPREOLUM EPISCOPUM ECCLESIAE CATHOLICAE CARTHAGINIS. 

Domino et uenerabili et beatissimo in Christo famulo Dei, domino nostro Capreolo, uitalis et Constantius peccatores.

Que prima uota sunt humilitatis nostre, plurimum salutamus sanctam perfectamque et uenerabilem beatitudinem  tuam, et sanum atque incolumem semper Deo propitio audire desideramus: quia etsi in longinquo positi sumus a sancto apostolatu uestro, mari terminante, sed in presentia uestri sumus semper in orationibus sanctitatis uestre, domine Pater. Illud sane multum desiderii nostri fuit, scribere sancte honorificentie tue per dulcissimum fratrem nostrum Numinianum. Reperit enim paruitas nostra precellentem famam et doctrinam tue sanctitatis: per quam et scribimus beatitudini tue, ut ait Psalmographus: In omnem terram exiuit sonus eorum, et in fines orbis terre uerba eorum . Illud etiam consulimus honorificentiam tuam, ut de bono thesauro cordis tui nostris uisceribus irrigari iubeas, que fides catholica recta teneat. Quia sunt hic quidam qui dicunt non debere dici Deum natum. Nam et hec est fides eorum, hominem purum natum fuisse de Maria uirgine, et post hec Deum habitasse in eo. Quorum nos humiles pueri tui resistimus affirmationi, non ita debere dici: sed confitemur, ut ait euangelista, annuntiante angelo Gabriele Marie dicente:  Spiritus sanctus ueniet in te, et uirtus Altissimi obumbrabit tibi: ideoque quod nascetur ex te sanctum, uocabitur Filius Dei .

II. Confitemur itaque Deum fuisse in utero Marie uirginis, assumpsisse aliquam partem, fabricasse Deum sibi hominem, natum fuisse Deum uerum et hominem uerum quem assumpsit pro salute generis humani, ut ait Apostolus: Cum uenit plenitudo temporis, misit Deus Filium suum factum ex muliere, factum sub lege, ut eos qui sub lege erant redimeret . Et iterum: Hoc autem sentite in uobis, quod et in Christo Iesu: qui cum in forma Dei esset, non rapinam arbitratus  est esse equalis Deo: sed semetipsum exinaniuit formam serui accipiens, in similitudinem hominum factus, et habitu inuentus ut homo. Humiliauit semetipsum factus obediens usque ad mortem, mortem autem crucis . Et iterum: Mediator Dei et hominum, homo Christus iehsu . Quia mediator nec iam Deus tantum pure sine homine quem assumpsit dici potest, nec homo sine Deo: quia duplex in una persona mediatoris significatio, Deus et homo: dum Deus de Deo Deus, et secundum carnem idem ipse filius hominis. Ideo uerus Deus et homo uerus est hic mediator, sicut de forma Dei et forma hominis. Nam et in principio inchoationis ad Romanos sic dicit sanctus Apostolus: Quod ante promiserat per prophetas suos in Scripturis sanctis de  Filio suo, qui factus est ei ex semine Dauid secundum carnem: qui predestinatus est Filius Dei in uirtute secundum spiritum sanctificationis, ex resurrectione mortuorum, Iesu Christi Domini nostri . uerum etiam et Isaias auctor prophetarum sic dicit: Ecce uirgo in utero concipiet, et pariet filium, et uocabitis nomen eius Emmanuel, quod est interpretatum, Nobiscum Deus . Sed et hominem purum dicunt pependisse in cruce comprehensum: aiunt, Recessit Deus ab eo. Quibus paruitas nostra sic dicit, Nunquam Deus recessit ab homine assumpto, nisi quando dixit de cruce: Heli, Heli, Lammasabactani: Deus, Deus meus, quare me dereliquisti ? Ideoque prouoluti genibus exoramus humiles serui tui sanctum apostolatum uestrum,  ut informetis paruitatem nostram in his quod rectum habet fides catholica: et detis ueniam insipientie uel imperitie nostre, si quid per ignorantiam incedimus. Potens est Dominus Christus sanctis orationibus uestris nobis ueniam dare, ne deueniamus in profundum malorum. Ora pro nobis, domine sancte, uenerabilis et beatissime papa.


SUBSCRIPTIO. Incolumem uenerabilitatem tuam nobis Dominus noster iehsu longiorem conseruet, domine sancte ac uenerabilis papa.



EPISTOLA II SEU RESCRIPTUM AD uITALEM ET [a 1Kb] CONSTANTIUM. De una Christi ueri Dei et hominis persona, contra  recens damnatam heresim Nestorii.

Dilectissimis et religiosis filiis uitali et Constantio Capreolus episcopus.

I. Sumptis atque perlectis litteris uestris, quas per Numinianum religiosum uirum, filii dilectissimi, transmisistis, saluti et studio uestro quo fundate ac uetuste catholice fidei regulam inuiolabili pietate tenetis ac defenditis, plurimum gratulatus, aduerti Nestorianam heresim, nouam infandamque perniciem, sicut quibusdam locis iam ceperat pullulare, apud  uos quoque uelle zizanie sue semina in [b 1Kb] peritorum corda iacere. uerum credo atque confido, perfectum agricolam Dominum nostrum, omnium creatorem, in omni loco dominationis sue habere ac semper habuisse dignos euangelice frugis operarios; qui, licet ante tempus demessionis immunda semina exstirpari non debeant, continuis tamen orationibus ac predicationibus semper inuigilent: ita ut et illa, si fieri dum tempus est potuerit, conuertantur et commutentur in triticum: aut certe non usquequaque inimicus humani generis tenera frumentorum genera nascentia per adulterinam intermixtionem ualeat suffocare. Iam enim, quod etiam ad uestram notitiam peruenisse non dubito, intra Orientis partes, ubi primum pestis ista surrexit, congregata gloriosa synodo sacerdotum,  cui etiam legatio nostra non defuit [c 1Kb] in uestibulo cum suo auctore atque assertore compressa et radio apostolice lucis exstincta est. Nec mirari debet caritas uestra, si etiam post damnationem suam inter morientes spiritus fetidus adhuc flatus aspiret. Est enim semper pertinax hereticorum audacia, et in sua male pernicie urgente peccatorum pondere perseuerat. Quod si nondum forsitan cognouistis, facili lectione poteritis agnoscere.

II. Quamuis igitur Christianis et deuotis mentibus ipsa uniuersalis Ecclesie auctoritas plene sufficiat, nec uestra, quantum missus a uobis sermo perdocuit, in hac causa minor uideatur assertio: ne tamen ego quoque petitioni atque interrogationi sancte necessarium uidear negare responsum, unam ueramque  doctrinam hanc esse confitemur, quam euangelica tenet ac tradit antiquitas. Id est: Dei Filium, Deum uerum, et hominem uerum, unius prorsus atque inseparabilis esse persone: nec sicut in aliis patriarchis, prophetis, apostolis, ceterisque sanctis et preclarissimis uiris habitauit aut habitat Deus, ita in Christum Iesum diuinam illam plenitudinem uelut extrinsecus credimus aduenisse; sed proprio quodam atque ineffabili modo, Filium Dei etiam filium hominis factum: ut qui ingenita Patris substantia unigenitus permanebat ac permanet, mirabiliter suscepto homine, fieret primogenitus in multis fratribus : et qui erat in principio uerbum, et uerbum erat apud Deum, et Deus erat uerbum, uerbum caro fieret et habitaret in nobis . Ex quo  igitur mysterium quod absconditum fuit a seculis  in Deo, cepit per angelum in utero uirginis operari, atque in ea sanctus Spiritus superuenit, et illi uirtus Altissimi obumbrauit ; Deus in homine nasci dignatus est, qui semper erat, ut homo nasceretur, qualis ante non fuerat. Qui enim sine matre in celis eterne genitus, ipse in terris sine patre in utero uirginis homo de Spiritu sancto creatus est. Et ideo in Christo Iesu separari uel subdiuidi Dei hominisque nullo modo credimus posse personam:  ne non iam in diuinitate Trinitas, sed quaternitas numeretur.

III. Beatus apostolus Paulus dum ad exuendum ueterem hominem et induendum nouum fideles exhortaretur: Primus, inquit, homo de terra terrenus, secundus homo de celo celestis: qualis terrenus, tales et terreni; et qualis celestis, tales et celestes: quomodo portauimus imaginem terreni, portemus et imaginem eius qui de celo est . Rogo dicant, quomodo est homo iste de celo, si non est Deus conceptus in utero? aut que discretio est carnis et sanguinis in homine Adam, et in homine Christo, si non homo iste plenus est Deo? Quid enim sibi uult secundus homo de celo? Nunquid caro transmissa descendit, ac non, sicut scriptum est, Spiritus  sanctus in uirginem superuenit? Sed quia uerbum caro factum est , ideo celestis homo appellatus est. Nec propterea carnem ueram non habuit, quia de celo descendit; quia carnem Deus accepit. Merito de se ipso idem Dominus dixit: Nemo ascendit in celum, nisi qui de celo descendit, filius hominis qui est in celo . Certe adhuc loquebatur in terra, nec ad Patrem post uictoriam passionis et gloriam resurrectionis ascenderat: et tamen filium hominis iam in celo esse dicebat. Hoc utique omni ueritate testificans, quia et propter hominem Deus conuersabatur in terra, et propter Deum homo habitabat in celo. Unde etiam Apostolus: Qui descendit, inquit, ipse est et qui ascendit super omnes celos, ut adimpleret omnia . Item alibi,  cum de carnis sue cibo et potu sanguinis Saluator ipse mystice loqueretur, sciens quod offensi ex hoc eius discipuli murmurarent dicentes: Durus est hic sermo, quis potest eum audire ? sic ait: Hoc uos scandalizat? Si ergo uideritis filium hominis ascendentem ubi erat prius ? Ecce et hic aduertitis quemadmodum propter unitatem Dei hominisque persone, filium hominis ubi erat prius perhibet ascensurum, quem in utero uirginis constat esse formatum, ut ex eo humane natiuitatis sumpsisset principium.

Iu. Nemo itaque sacrilego spiritu audeat separare quod uidet in celo et in terra unitate inseparabili permanere. Sicut enim ab omnipotentia Deitatis homo Christus iehsu esse non potest alienus; ita et  ab his que in hominem uel circa hominem gesta sunt, separari non potest Deus. Natus ergo est homo qui nondum fuerat, quia uerbum caro factum est, et inhabitauit in nobis . Simili modo passus est impassibilis per passibilem quem suscepit, et immortalis mortuus est, et qui nunquam moritur resurrexit. Neque enim uel in passione defuit illi homini Deus: alioquin non est Dominus glorie crucifixus . An dicimus Deum in suscepto homine etiam apud inferos non fuisse? aut uero metuendum est, ne diuinitas ibi quasi penaliter fuerit, quam nulla qualitas afficit, nulla demensio circumscribit? cuius magnitudinem nemo capit, presentiam nemo fugit, secretum nemo inuenit, splendorem nullus attingit?  Times includi immensum? teneri omnipotentem? abscondi ubicunque diffusum? Resoluere, sicut scriptum est, inferorum parturitiones, in quibus uoluit et qualiter uoluit rerum Dominus, subiici huiusmodi conditioni non potuit . Audi eum ante tot annorum millia, dum beato Iob mirabilium suorum opera per nubem uelut improperanti similis predicaret, hoc quoque inter innumeras sui potentias cumulantem: Nunquid tu abstulisti impiis lucem, aut brachium superborum comminuisti? aut uenisti ad fines maris? aut in uestigiis abyssi ambulasti? aut tibi, inquit, aperientur metu porte mortis, aut ianitores inferni uidentes te timuerunt? aut cognouisti latitudinem sub celo ? Si Patris hec uox est, nichil ergo est omnipotenti difficile,  quoniam ubique est, nusquam non est. Quando ei etiam propheta ex persona cuiusdam dicit: Quo ibo a spiritu tuo, et a facie tua quo fugiam? si ascendero in celum, tu ibi es; si descendero in infernum, ades . Hoc omnino testificans ac demonstrans, Deum cuius maiestate plena sunt omnia, quodam incomprehensibili utique et inexplicabili modo etiam inferis interesse. Si autem, quod magis probabile est, in his que de eo tanto ante in prophetia predicta sunt, et impleta Filii Dei uox est, quoniam per ipsum facta sunt omnia, et sine ipso factum est nichil : ipse in homine est uisitare inferorum dignatus obstrusa, et prepositos mortis presentia inuicte maiestatis exterruit, et propter liberandos quos uoluit, inferorum portas reserari  precepit.

u. De ipso siquidem Ioannes apostolus in Apocalypsi sic loquitur: Posuit manum dexteram super me dicens: Noli timere: ego sum primus et nouissimus; et uiuens, qui fueram mortuus; et ecce sum uiuens in secula seculorum: et habeo clauem mortis et inferorum . Propter deitatem quippe primus, quoniam principium est quod et loquitur nobis : propter humanitatem uero nouissimus, quia suscipere crucem non dedignatus est et mortem pro nobis. Et ideo cui in Diuinitate nuda sunt omnia creaturarum, etiam in homine suscepto habet claues mortis et inferorum. Tantum igitur abest, Deum Dei Filium, incommutabilem atque incomprehensibilem, ab inferis potuisse concludi; ut nec  ipsam assumptionis animam credamus, aut exitiabiliter susceptam, aut tenaciter derelictam. Sed nec carnem eius credimus contagione alicuius corruptionis infectam. Ipsius namque uox est in psalmo, sicut Petrus interpretatur apostolus: Non derelinques animam meam apud inferos, neque sanctum tuum uidere corruptionem . Ipse propter culpam nostram factus est uelut homo sine adiutorio : propter innocentiam uero ac potentiam suam inuentus est inter mortuos liber. Tunc enim uere que non rapuerat, sicut scriptum est  exsoluebat. Non itaque mirum, si Deum locus aliquis recipit, nec tamen capit: presentiam sentit, maiestatem non impedit: expauescit omnipotentiam,  substantiam non includit. Siquidem illa summa et perfecta beatitudo et inexstinguibilis lucis [forte lux], nec obscurari tenebris, nec uariari locis, nec passionibus affici, nec conditionibus minui, nec temporibus ualeat commutari. Deus ergo filium proprium hominem nec in inferis deseruit, nec apud inferos dereliquit. Cuius autem uirtute ac maiestate antiqua sanctorum corpora uisa sunt resurrexisse , si Deus inferos minime uisitauit? Quis ille est qui petras scindi, terram commoueri, solem obscurari, diem fugere, uelum templi in duas diuidi partes effecit? Nunquid homo tantum? nonne etiam Deus? Ergo ei nec in cruce, nec in morte, nec in sepulcro, nec in inferis defuit. Nec aliter, aut de alio solet intelligi quod in psalmo dictum est: Auferte  portas, principes, uestras, et eleuamini, porte eternales, et introibit rex glorie . Unde expauescentibus atque interrogantibus, Quis est iste rex glorie ? respondetur, Dominus fortis et potens, Dominus potens in prelio, [a 1Kb] Quo prelio, nisi in quo mortem morte calcauit, peccatum innocens occisus exstinxit, et tropeum uictorie de diabolo et angelis eius reportauit?

uI. At enim ipse in cruce dixit: Deus, Deus meus, quare me dereliquisti ? Sed ista suscepti hominis uox est. Attende unde assumpta est, et illic uide quid sequitur: Longe, inquit, a salute mea uerba delictorum . Similis est hec uox etiam illi qua dicitur: Tristis est anima mea usque ad mortem . Nonne paulo ante ipse discipulis  dixerat: In hoc contristati estis, quoniam dixi, Eo ad Patrem meum, et iam non uidebitis me ; et, Si diligeretis me, gauderetis; quia eo ad Patrem, quia Pater maior me est . In quo ergo iubet gaudere discipulos suos? Qualiter creditur contristari magister, nisi ut in homine ueri hominis passiones et fluctuationes ostenderet? Qui enim propter nos redimendos, instituendos, confirmandosque uenerat, omnia in se infirmitatis nostre genera sustinebat. Non enim habemus sacerdotem, qui non possit compati infirmitatibus nostris : etenim sicut Apostolus ait, Expertus est omnia secundum similitudinem sine peccato. Similis huic est etiam illa uox: Pater, si fieri potest, transeat a me calix iste: uerum non quod ego uolo, sed quod tu uis . Nonne in hoc uenerat, ut pro nobis hunc calicem biberet, et uenenum a serpente propinatum tali antidoto salutis expelleret? Nonne potestatem habebat ponendi animam suam, et potestatem habebat iterum sumendi eam ? Nonne ipse dixerat: Nemo tollit eam a me, sed ego a me ipso pono eam ? Et tamen nunc uelut dubitans loquitur et recusans: ut et illic diuina potestas appareat, et hic se conditio humana cognoscat. Nonne hoc mysterium ante tempora eterna in Deo fuisse absconditum clamat. Apostolus ? Num uero uelut repentinum aliquid Christus expauit, quod certo tempore  faciendum in eternitate cum Patre disposuit? Hec ergo et talia cum dicuntur aut fiunt, sicut sepe dictum est, ueram hominis infirmitatem fragilitatemque demonstrant, nec ideo presentiam diuine maiestatis euacuant.

uII. Hic homo quisquis es, qui putas Deum Christum ab homine Christo passionis tempore separatum, non recordaris eum passuris discipulis suam presentiam fideliter pollicentem, qui dicit: Cum uos tradiderint, nolite cogitare quomodo aut quid loquamini; dabitur enim uobis in illa hora quid loquamini. Non enim uos estis qui loquimini, sed spiritus Patris uestri qui loquitur in uobis . Itane ille qui seruis facientibus Domini uoluntatem suam diuinam presentiam promisit, donauit, exhibuit; in quo nullo  existente peccato, pro nostra salute mortem subiit innoxiam, ut Patris faceret uoluntatem, diuinum auxilium sibi carnis tempore denegauit? Et Deus hominem quem ob hec sustinenda nulla compulsus necessitate suscepit, in hac perfunctione destituit? Loquitur inter tormenta martyrum presens, nec eos aliquid meditari permittit, et se ipsum in crucis patibulo dereliquit? Ipse est enim, quod sepe ac semper est repetendum: nec distingui potest Dei hominisque persona, quamuis sit in eo diuersa substantia. Absit aliud credere, absit aliter de omnipotente sentire. Nec nasci eternus, nec crescere perfectus, nec impassibilis pati, nec immortalis mori, sine ulla sui mutatione uel corruptione, sicut iam dictum est, formidauit. Sed quia hec pati non posset sola Diuinitas,  hominem per quem tanti muneris mysterio perfungeretur, accepit. Nam et in celum receptus, illuc eum leuauit unde nunquam ipse discessit. Audiamus Apostolum predicantem Christum crucifixum, Iudeis quidem scandalum, gentibus autem stultitiam: ipsis uero uocatis Iudeis et Grecis, eumdem ipsum Christum. Dei uirtutem et Dei sapientiam . Aduertite, filii dilectissimi, et quod iam nostis agnoscite: ipsum Christum, qui propter humilitatem suscepti hominis Iudeis dicitur fuisse scandalum, gentibus autem stultitia, ipsum esse Dei uirtutem et Dei sapientiam. Nunquid uel hic separata aut discreta est ab Apostolo diuinitatis humanitatisque persona? aut erubuit eamdem dicere Dei sapientiam, quam factam dixerat gentium stultitiam? aut eumdem asserere Dei  uirtutem, quem scandalum dixerat Iudeorum? Quid ergo nos erubescimus confiteri Deum propter hominem atque in homine natum et passum; cum non negamus donante Deo factum eumdem ipsum hominem Deum? Quod utique per diuinam gratiam, non per humanam substantiam accepisse cognoscitur.

uIII. Adhuc paulo infra subsequitur: Ex ipso autem uos estis in Christo Iesu, qui factus est nobis a Deo sapientia et iustitia et sanctificatio et redemptio: ut quemadmodum scriptum est: Qui gloriatur, in Domino glorietur . Certe Christus iehsu hominis tantum nomen est, ait hereticus. Sed Paulus, qui  sciebat et dixerat non esse in homine gloriandum, Christum Iesum non tantum hominem, sed Deum quoque cognouerat; quem sapientiam et iustitiam et sanctificationem et redemptionem nobis a Deo factum esse credebat; et in eo credentes gloriari docebat: quoniam Christus iehsu et homo et Deus est. Et ad hec consequenter non elatione uerbi aut sapientie, mysterium Dei annuntians addit et dicit: Nihil me iudicaui scire in uobis, nisi Iesum Christum, et hunc crucifixum . Ac ne Iudeorum iniquus populus paruum se asserat admisisse peccatum, si se intelligat nudum tantum hominem persecutum; mysterium in Dei sapientia dicit absconditum, nulli principum huius seculi reuelatum testificans . Quod si cognouissent, nunquam Dominum glorie crucifixissent.  Ecce et hic Christum Iesum quem Dominum glorie confitetur, ipsum predicare non metuit seculi principibus crucifixum. Omnem huius lectionis continentiam consideretis exhortor; et uidebitis quanto molimine atque conatu, sanctus Apostolus hominum mentes a terrene tantum intelligentie uilitate ad diuina in hoc mysterio et celestia consideranda sustollat. Breuiter enim cuncta transeo, que ipsi plenius et latius poteritis aduertere. Nam et ad Corinthios secunda  quodam loco sic loquitur: Siue, inquit, mente excessimus, Deo; siue temperantes sumus, uobis: caritas enim compellit nos: iudicantes hoc, quoniam unus pro omnibus mortuus est Et paulo post: Omnia, inquit, ex Deo, qui reconciliauit nos sibi per Christum: et dedit nobis mysterium reconciliationis,  quia Deus erat in Christo mundum reconcilians sibi .

IX. Quero quemadmodum: non aliter quam nascendo, patiendo, moriendo, resurgendo atque in celum ascendendo? Quero etiam quod sit mysterium reconciliationis nostre? Num aliud quam sacrificium quod per suum sanguinem summus sacerdos obtulit Christus? uideamus ergo utrumnam solus homo perfecerit: quoniam, sicut illi putant, Deus ab eo in passione discessit. Sed huic opinioni Paulus apostolus euidentissime contradicit: Deus, inquit, erat in Christo. Erat in Christo, non discesserat a Christo. Deus erat in Christo, mundum reconcilians sibi. Quemadmodum reconcilians? non reputans illis delicta eorum. An forte hoc stultis placet, ut per hominem  tantum fiat remissio peccatorum? Quod cum etiam Iudei respuerent dicendo: Blasphemat: quis potest dimittere peccata, nisi solus Deus ? ipse Dominus, Dei hominisque Filius, uolens manifestare incredulis non esse solum hominem quem uidebant, sed Deum etiam in quem credere contemnebant, et potestatem diuinam homini quoque propter unitatem persone eius ac presentie contributam euidenter ostendere: Ut sciatis, ait, quoniam potestatem habet filius hominis super terram dimittere peccata, tunc dixit paralytico: Surge, tolle lectum tuum, et uade in domum tuam . Ita Deus et homo, unus et uerus animarum corporumque saluator, et exteriorem hominem morbo carnali, et interiorem  peccati onere leuauit. Deus ergo erat in Christo mundum reconcilians sibi: nusquam et nunquam deserens hominem, quem propria dignatione, nulla prorsus necessitate, suscepit.

X. Ad Hebreos quoque idem apostolus in ipsius Epistole prima fronte testatur: Postremo, inquit, in his diebus locutus est nobis in Filio, quem constituit heredem uniuersorum, per quem fecit et secula. Qui cum sit splendor glorie, et figura substantie eius, gerens quoque omnia uerbo uirtutis sue, purgatione peccatorum a se facta, sedit in dextera maiestatis in excelsis . Ipse ergo Filius Dei et filius hominis, unus est atque idem, qui propter eternitatem cum Patre fecit secula, propter incommutabilem lucem splendor est glorie, propter equalitatem figura est substantie,  propter maiestatem gerit omnia uerbo uirtutis. Ipse etiam propter suscepti hominis passionem, peccatorum nostrorum fecit purgationem; et propte remunerationem, habet in Patris dextera sessionem. Quomodo autem purgationem fecit peccatorum, nisi delens chirographum, quod aduersum nos fuerat , diabolo accusante conscriptum? quomodo deleuit, nisi cruci affigens, et sanguine innocente diluens? Quod ergo olim Deus locutus est patribus in prophetis, et postremo est testificatus in Filio , hoc credamus, hoc teneamus, hoc omnibus uiribus defendamus. Accedit ad causam, quod tunc principatus et potestates exspoliauit fiducialiter, triumphans eos in semetipso . Quod opus non est omnino solius hominis, sed diuine in homine maiestatis.  Neque enim homo fortis et potens, sed Dominus potens in bello .

XI. Item illic post multa, quibus Apostolus mysterium Noui Testamenti a ueteris figura discreuit, sic ait: Refragans legi Moysi, sine miseratione moritur in duobus aut tribus testibus: quanto magis uidetur deteriore pena dignus, qui Filium Dei conculcauit, et qui sanguinem Noui Testamenti immundum estimauit, in quo sanctificatus est, et spiritui gratie Dei contumeliam fecit? Nouimus enim eum qui dixit: Mihi uindicta, ego retribuam, dicit Dominus . Quero qualiter possit Deus Dei Filius conculcari. uidetis etiam hic quemadmodum nec dubitet, nec metuat, nec erubescat asserere Dei Filium conculcatum. Sed quoniam si quis sanguinem in quo sanctificatus est,  immundum existimat, utique Filium Dei conculcat: ideo non discreuit hominis passionem a Dei maiestate, cuius reum uult esse illum, qui pro nichilo existimauerit pro se sanguinem fusum. Non enim Filius Dei conculcatur, nisi in eo quod mortis quam in homine sustinuit, beneficium spernitur. Ipse quoque Saluator ac Dominus fidem remuneraturus interrogat. uidete quid dixerit: Quem me, inquit, dicunt esse filium hominis ? Atque cum diuersas aliorum opiniones illi suggererent: uos autem, inquit, quem me dicitis esse ? me utique filium hominis. Ad hec Petrus, ab eodem inspiratus, et in hac confessione ad rectam fidem forma sui uniuersis gentibus profuturus, aduerte quanta et quam plena integritate  responderit: Tu es Christus Filius Dei uiui . Tu tu, o ille, qui te filium hominis dicis, tu es Christus Filius Dei uiui. Nunquid non etiam hic, siue interrogatione Domini seu in responsione apostoli, utriusque substantie una monstratur ostenditurque persona; dum et ille se hominis filium, quod in aperto uidebatur, edicit, et Petrus eum Christum Dei Filium, quod in occulto gerebatur, donata sibi confessione monstrauit? Unde laudatus a Domino et beatus est dictus ; quoniam non ei caro et sanguis reuelauerit, sed Pater qui in celis est. Quod ergo credere debeamus, Deus Pater per Deum Filium reuelet, non caro et sanguis insinuet.

XII. Post resurrectionem quoque, cum Dominum Maria minime cognouisset, et ille proprio nomine  appellando, uiam illi recognitionis aperiret, ac se tangere uolentem ne faceret prohiberet; quid ei nuntiandum discipulis delegare dignatus fuerit, audiamus. uade, inquit, ad fratres meos, et dic eis: Ascendo ad Patrem meum et patrem uestrum; ad Deum meum et ad Deum uestrum . Age nunc, eligat hereticus utrum putat, et cuius uocem malit hanc esse, ipse discernat: utraque parte acuto spiritali gladio ferietur. Ascendo, inquit, ad Patrem meum et ad patrem uestrum; ad Deum meum, et ad Deum uestrum. Si hominis uox est, ergo Filius Dei est homo ille: ad Patrem meum, dixit, ascendo. Si Dei uox est, ergo homo est Deus ille: ad Deum meum enim dixit, ascendo. Nec enim ait, Ascendo ad Patrem meum, et Deum hominis mei: aut, Ascendo ad Deum meum, et  ad Patrem Dei mei. Qui igitur personam diuinitatis humanitatisque discernit, utroque intellectu conuincitur. Aut homo dixit, et idem ipse est Dei Filius: aut Deus dixit, et idem ipse est etiam homo susceptus. Qui enim dicit, Ascendo ad Patrem meum et ad Deum meum; repetendo meum et meum, unam probat polliceturque personam, quamuis distinguat utramque substantiam. Quod enim ait, Ascendo ad Patrem meum, pertinere quidem uidetur ad unigenitum Filium: quod autem ait, ad Deum meum, pertinere uidetur ad hominem factum. Sed in Christo Iesu nec homo creatus potest dici, nec unigenitus Deus negari homo poterit natus. Atque ideo nec Dei tantum, nec hominis tantum, uox ista esse conuincitur:  quam Deus et homo, unus atque unicus ipse filius, ad suos discipulos perferendam inseparabili omnino atque indiuisibili mandauit affectu. Denique ut noueritis, et plenius aduertatis ita esse quod dicitur, ad dissoluenda omnium hereticorum machinamenta et uniuersas calumnias refellendas; ubi opus fuit naturam creatoris a creatura discernere, uidete qualiter pro nobis pietas diuina uigilauit. uade, inquit, ad fratres meos, et dic eis: Ascendo ad Patrem meum et ad Patrem uestrum; ad Deum meum et ad Deum uestrum. Ecce hic euidenter ipsius Domini, id est Dei et hominis, a famulorum suorum persona distinguitur, et a natura uocatio separatur. Quamuis enim id quod mandatur, iam amicis mandetur et fratribus: ostenditur tamen quid Domino debeatur, quid seruis  ceteris tribuatur. Potuit namque dicere, Ascendo ad Patrem nostrum, et ad Deum nostrum; quia multum distat inter dominationem et conditionem, inter generationem et adoptionem, inter substantiam et gratiam. Ideoque hic non permixte nec passim dicitur, Ascendo ad Patrem nostrum et ad Deum nostrum: sed ad Patrem meum et patrem uestrum, ad Deum meum et ad Deum uestrum. Aliter enim illi Deus pater est, aliter nobis. Illum siquidem natura cequat, misericordia humiliat: nos uero natura prosternit, misericordia erigit. Hoc enim egit ista diuina humanitas et humana diuinitas, tali ac tanto miraculo, ut huiusmodi gratiam indigna mortalium meruisset infirmitas.

XIII. Et quis poterit, uel cui sufficiat paginarum  sanctarum omnia uno in tempore documenta congerere, quibus sincera hec et mera ueritas perdocetur? Sed et modus sermonis qui iam dudum excessit, aliquando tenendus est, nec mihi diutius laborandum cum eis, quos instruente Domino eruditos agnoui. Instate itaque, sicut Apostolus  precepit, opportune atque importune; et doctrina sana uniuersos errantes arguite, reuocate, instruite, roborate: non mea, que nulla aut parua sunt, habentes in hac fidei regula documenta; sed Scripturarum diuinarum, ac magnorum et doctissimorum uirorum, qui hec ante nos et firmissime tenuerunt, et multiplicibus libris eloquentissime docuerunt.




ANNO DOMINI CCCCXXXII.
URANIUS PRESBYTER.





[NOTITA.

]

Uranius presbyter, Paulini Nolani discipulus, cui in extremis agenti ministrauit anno 431, scripsit, hortante  Pacato, narrationem de obitu sancti Paulini, que habetur apud Surium Iunii 22 et in nuperis omnibus Paulini editionibus.





URANII PRESBYTERI EPISTOLA.




EPISTOLA URANII PRESBYTERI. DE OBITU S. PAULINI AD PACATUM.



Ex ms. Trecensi edita a Chiffletio, et cum aliis mss. ecgraphis collata.

1. Domino illustri et in Christo merito uenerabili Pacato [a 2Kb] , Uranius presbyter. Litteris nobilitatis tue iterata uice sollicitor, ut tibi obitum S. Paulini fideliter referam. Faciam quidem quod precipis, sed timeo, ne non tam efficaciter ut uis, faciam, quod facere cupio. Tamen quia iubere dignaris, fideliter et sine mendacio faciam. Noui etenim melius esse linguam silentio premere, quam ad peccatum anime falsa narrare, dicente Scriptura: Os, quod mentitur, occidit animam. Et ideo uenerationem tuam plurimum queso, ut imperitie mee ueniam dare digneris. Alioquin  si tibi sermonis mei [b 1Kb] uilitas ceperit displicere, non mihi, sed tibi rectius imputabis, qui aquam purissimi fontis a cenoso riuulo postulasti. Sed hec breuiter dicta sint. Nunc autem ueniamus ad ea, que  tibi, qui uitam eius uersibus illustrare disponis, dicendi materiam subministrent.

2. Igitur S. Paulinus episcopus Burdegala oppido Galliarum oriundus fuit, sed in Campania [c 1Kb] ad beatissimum Felicem confessorem glorioso fine defunctus atque sepultus est; eius uitam ex merito mortis agnoscimus, cuius et mortem de conuersatione uite probamus. Denique cum ante triduum quam de hoc mundo ad celeste habitaculum uocaretur, cum iam de salute eius omnes desperassent, et duo ad eum episcopi uisitandi studio conuenissent, id est, sanctus [d 2Kb] SYMMACHUS, et benedictus [e 2Kb] ACINDYNUS; ita in eorum aduentu recreatus atque refectus est, ut oblita omni carnali infirmitate, totum se eis spiritalem atque angelicum exhiberet. Et quasi profecturus ad Dominum,  iubet sibi ante lectulum suum sacra mysteria [f 1Kb] exhiberi: scilicet ut una cum sanctis episcopis oblato sacrificio, animam suam Domino commendaret: simul etiam et eos, quos pro disciplina ecclesiastica a communione  sacri mysterii extorres esse preceperat, ad pacem pristinam reuocaret.

3. Et cum hec omnia sanctus episcopus leto atque perfecto ordine celebrasset; subito clara uoce interrogare cepit, ubi essent fratres sui. Tunc unus ex circumstantibus, qui putauit quod fratres suos, id est, episcopos qui tunc aderant, quereret; ait illi: Ecce, hic sunt fratres tui. At ille: Sed ego nunc fratres meos IANUARIUM atque MARTINUM dico, qui modo mecum locuti sunt, et continuo ad me uenturos se esse dixerunt. E quibus IANUARIUS episcopus simul et martyr, Neapolitane urbis illustrat Ecclesiam; MARTINUS autem uir per omnia apostolicus, cuius uita ab omnibus legitur, Galliarum episcopus fuit. Et his dictis, extensis ad celum manibus, hunc psalmum Domino  decantauit, dicens: Leuaui oculos meos ad montes, unde ueniet auxilium mihi. Auxilium meum a Domino, qui fecit celum et terram. Deinde collecta oratione, commonitus est a sancto [a 1Kb] Postumiano presbytero, quod pro uestimentis que pauperibus fuerant erogata, quadraginta solidi deberentur. Quod cum audisset S. Paulinus, leuiter subridens ait: Securus esto, fili; crede mihi quia non deerit qui debitum pauperum soluat. Et ecce, non longa mora ingreditur quidam presbyter, de Lucanie partibus ueniens, missus a sancto Episcopo [b 1Kb] Exuperantio, siue a uiro clarissimo fratre eius Ursatio, qui ei per ipsum muneris gratia quinquaginta solidos miserant. Quos cum accepisset sanctus Paulinus, benedixit Dominum dicens; gratias ago tibi, Domine, qui non dereliquisti  sperantem in te. De his autem quinquaginta solidis ipse presbytero qui eos exhibuerat, manu sua duos [c 1Kb] dedit; reliquos uero negotiatoribus qui uestimenta pauperibus dederant, reddi mandauit.

4. Inter hec autem cum iam nox diei successisset, usque ad mediam noctem paululum quieti concessit; donec crudescente dolore qui lateri eius nimius inerat, excitatus, multis etiam ex superfluo archiatrorum ustionibus fatigatus, usque ad quintam [d 1Kb] horam noctis lassum atque anhelum pectus duxit. Deinde adueniente luce consuetudinem suam uir sanctus agnouit. Itaque, ut solebat, excitatis omnibus, matutinum ex more et ordine celebrauit. Facta autem die, presbyteris et diaconibus atque omnibus clericis, exemplo  dominico pacem hereditariam [e 1Kb] predicauit: deinde quasi ex somno excitatus, lucernarie [f 1Kb] deuotionis tempus agnoscens, extensis manibus, lenta licet uoce, paraui lucernam Christo meo, Domino decantaui. Tunc deinde facto aliquandiu silentio, circa horam quartam noctis omnibus qui aderant sollicite uigilantibus, subito tam ingenti cellula eius terremotu concussa est, ut hi qui lectulo eius assistebant, exterriti atque turbati ad orationem se cuncti iactarent, nichil tamen scientibus his qui pro foribus consistebant: neque enim publicus ille, sed priuatus in cellula fuerat terre motus. Ille angelicis susceptus manibus debitum Deo spiritum exhalauit.

5. uidimus , uidimus, et inter lacrymas atque singultus uidisse gaudemus; uidimus  quomodo tollitur iustus, et nemo intelligit: et uiri iusti tolluntur, et nemo considerat. Neque ulli Christianorum incredibile debet uideri, si in transitu sancti Paulini, unus angulus specialiter terre motu concussus est, in cuius obitu totus pene orbis ingemuit. Et sane quis locus est in orbe terrarum tam remotus aut abditus, quem transitus domini Paulini non commouerit? Fleuit plane Ecclesia, quod talem sacerdotem amisit; sed exsultat paradisus, quod talem sanctum suscepit: plangunt populi, sed letantur angeli: gemunt prouincie hominum, sed gaudent loca sanctorum ad que quotidie euolare cupiebat, cum diceret; Quam amabilia sunt tabernacula tua, Domine Deus uirtutum! concupiscit et deficit anima mea in atriis tuis.

6. O uirum sanctum et omnium ore laudabilem,  qui sic uixit ut non sibi tantum, sed omnibus uiueret! Et ideo quia multis uixit in hoc seculo, nunc sibi uiuit in Christo: et tamen non sibi tantum, sed etiam nobis, quia quotidie orat pro nobis. Fuit denique lucerna ardens in domo Dei, non sub modio posita, sed super candelabrum constituta; ita ut etiam multas lucernas suo preclaro lumine redderet luminosas. Suauis enim et mitis fuit, etiam cum in superbia seculi uersaretur. Cum autem ad Christum conuersus est, aperuit horrea sua pauperibus, apothecas suas aduenientibus patefecit. Nam parum ei erat proximos alere, nisi etiam undique euocaret quos pasceret atque uestiret. Quantos captiuos redemit! quantos intricatores [g 1Kb] debiti a creditoribus suis reddita pecunia  liberauit! una scilicet pietatis negotiatione et planctus debitorum extersit, et creditorum gaudia reparauit.

7. Cum autem ad summum sacerdotii gradum prouectus esset, noluit talem se exhibere episcopum qui ab aliquo timeretur; sed talem se reddidit sacerdotem qui ab omnibus amaretur. Nunquam sic iratus est, ut non in ira misericordie memor esset: neque enim poterat uir ille irasci, qui contumelias despiciebat, et odia uitabat. Nunquam in iudicio sine misericordia sedit, quia nouerat misericordiam meliorem esse quam sacrificium; misericordia uestiendum esse omne Christianorum iudicium, dicente uenerabili Scriptura: Misericordiam et iudicium cantabo tibi, Domine. Iustitiam quoque uotis benignioribus temperabat;  sciens quoniam Spiritus sanctus quantum equitati et iustitie fauet, tantum suis gratiam pietatis benignus indulget: et ideo tenebat rigorem in examinatione iustitie, misericordiam autem in definitione sententie proferebat.

8. O admirabilem uirum atque omnium uirtutum [a 1Kb] laude censendum! Hic etenim omnium patriarcharum exempla secutus, fuit fidelis ut Abraham, credulus ut Isaac, benignus ut Iacob, munificus ut Melchisedech, prouidus ut Ioseph, rapax ut Beniamin: rapuit enim diuitibus, et pauperibus erogauit; et tamen plus diuitibus quam pauperibus profuisse cognoscitur, quia pauperibus in hoc seculo profuit, diuitibus autem in futuro prouidit. Ergo  fuit mansuetus ut Moyses, sacerdotalis ut Aaron, innocens  ut Samuel, misericors ut Dauid, sapiens ut Salomon, apostolicus ut Petrus, amabilis ut Ioannes, cautus ut Thomas, doctor ut Paulus, uidens ut Stephanus, feruens ut Apollo: de sollicitudine autem et cura Ecclesiarum, in fide et caritate omnes apostolos et episcopos imitatus est. Hec omnia in se habuit, hec in tempore conuersationis sue fideliter custodiuit. Et ideo cum de hoc corpore ad celeste habitaculum uocaretur , doluit terra, sed letatum est celum; fleuit caro, sed spiritus gloriatur.

9. Denique non solum Christiani, sed etiam Iudei atque pagani, ingenti fletu, scissis etiam uestibus ad domini Paulini exsequias conuenerunt: ereptum sibi patronum, defensorem, tutorem una omnes nobiscum  uoce planxerunt. Et uere talis erat, ut ab omnibus amaretur: uixit enim cunctis in exemplum acquirende salutis, et in refrigerium consolationis. Neque  enim solius hec mea uox est: testes sunt omnes prouincie, testis est omnis terra quam Romanus orbis includit; testes etiam sunt barbare nationes, ad quas fama Domini Paulini peruenerat. Nec immerito ab omnibus amabatur, qui aderat omnibus. Quem enim iacentem non sua dextera erexit? quem interpellantem se non pia uoce consolatus est? Erat enim pius, misericors, humilis, et benignus: nullum spernens, nullum despiciens; omnibus tribuebat, omnibus indulgebat: animabat trepidos, mitigabat uiolentos; hos uerbis, illos edificabat exemplo: alios epistolis, alios sumptibus adiuuabat. Nullas opes, nullas diuitias, nisi quas sanctis suis Christus promiserat, mirabatur. Aurum atque argentum, et cetera sic definiebat, ut ea sibi ad largiendum liberalitas, non ad retinendum  cupiditas uindicaret. Et, ut breuiter dicam, omnia bona in se habuit, quia Christum amauit: habuit enim fidem, mansuetudinem, curam proximorum; iugem pro miseris sollicitudinem, compassionem pro infirmis; nichil aliud respiciens nisi pacem et caritatem: solus namque mendicabat, ut omnibus abundaret. Denique quis locus est in orbe terrarum, que solitudo, que maria, que S. Paulini beneficia non senserunt? Omnes eum agnoscere cupiebant, omnes uidere desiderabant. Quis ad illum non letus aduenit? aut quis ab illo non desideraturus abscessit? Nam qui corpore eum uidere non poterant, saltem eius epistolas contingere cupiebant. Erat enim suauis et blandus in litteris, dulcis et bene suauis in uersibus. Quid plura? uix quecunque de illo dicuntur, admitteret  credulitas fidei, nisi propellerent sua facta mendacium. Taceamus generis nobilitatem, paternis maternisque natalibus in senatorum purpuras admirabiliter rutilantem: preterea et opulentias diuitiarum, quas propter Deum pauperibus erogauit. Nunc ueniamus ad ea [b 2Kb] que de obitu eius dicere ceperamus.

10. Igitur cum sanctus Paulinus debitum Deo spiritum reddidisset, ita niueo candore uultus eius et omne corpus affectum est, ut omnes inter singultus et lacrymas benedicerent Dominum Deum nostrum, qui educit sanctos suos in magnificentia, ut ostendat seruis suis quia hec est gloria omnibus sanctis suis: et ideo laudetur in Deo anima eius, et reuelentur opera eius in omnibus timentibus Deum, quia concupiuit in mandatis Dei sui, et intellexit super egenum  et pauperem, ut potens esset in terra semen eius, et iustitia eius maneret in seculum seculi.

11. uerumtamen et hoc quod ad meritum sancti  Paulini pertinet, ueneratio tua debet agnoscere, quod etiam sanctus Ioannes [a 3Kb] Neapolitane urbis episcopus, a domno Paulino de hac uita ad Christum accersitus atque euocatus agnoscitur. Nam ante diem tertium quam de hoc mundo sanctus Ioannes ad Dominum migraret, retulit se uidisse sanctum Paulinum, angelica dignitate uestitum atque ornatum totum niueum, totum sidereum, atque odore ambrosio renidentem: fauum etiam candidissimum mellis in manu tenentem ac dicentem sibi: Frater Ioannes, quid hic facis? Solue uincula tediorum tuorum, et iam ad nos ueni: hec enim esca quam in manu teneo, apud nos satis abundat. Et cum hec dixisset, complexus est eum, et immisit in os eius partem faui illius: cuius dulcedinem atque odorem ita sanctus Ioannes concupisse  se dixit, ut si sibi in ipsa reuelatione potestas fuisset, ab eius uestigiis nullo modo recessisset. Et tamen non diu dissimulauit: nam excitatus a somno, eadem die, id est, quinta feria, iuxta consuetudinem suam remunerans omnes clericos atque pauperes, sanus dominicam cenam celebrauit: sexta uero feria orationi uacauit, sabbato autem, secunda hora diei,  ad ecclesiam letus processit, et ascenso tribunali ex more populum salutauit: resalutatusque a populo, orationem dedit: et collecta [b 1Kb] oratione spiritum exhalauit. Ea tamen nocte in ecclesia uigilatum est. Postera autem die, id est Pasche, illuminatis lampadibus, cum ingenti neophytorum [c 1Kb] pompa, prosequente etiam multitudine populorum, usque ad sepulcrum, gloriosam atque laudabilem sepulturam adeptus est.

12. Hec ideo [d 1Kb] commemoraui nobilitati tue, ut etiam hic meritum S. Paulini agnosceres: habes enim materiam dicendi, si tamen non desit fides credendi. Et ideo queso nobilitatem tuam, ut, sicut promittere dignatus es, preclari operis munus accelerare digneris; consecuturus premia laudis et glorie,  si uitam sancti uiri, posteris profuturam, uersibus illustraueris. Utinam antequam proficiscar, huius operis lectione dignum me facias: quia si Christo placuerit, continuo nauigare dispono. Obiit S. Paulinus episcopus decimo calendas Iulii, Basso et Antiocho uu. CC. consulibus [e 1Kb] .




ANNO DOMINI CCCCL.
EUSTATHIUS.





[NOTITIA.

]

Eustathius, quem uirum disertissimum uocat Cassiodorus , cuius etiam meminit Sigebertus , claruit circa an. 440. Sedulii pete equalis. Transtulit e sermone Greco S. Basilii homilias 9 in Hexemeron in Latinum,  tanta uenustate, ut ingenium doctissimi uiri, inquit Cassiodorus, facundie sue uiribus equiparasse uideatur. uersionem istam sorori sue Syncletice dedicauit. Exstat in editione operum S. Basilii Parisiensi 1603, Antuerpiensi 1616 et alibi excusa.  Plura de Eustathio eiusque sorore Syncletica te docebit Mireus in notis ad Sigebertum, et Mirei pro more in integrum exscriptor, quem tamen raro nominare solet Casimirus Oudin. Supplementi pag. 87.





EUSTATHII IN HEXAEMERON S. BASILII LATINA METAPHRASIS.

[a 1Kb] Eustathius Syncletice germane diaconisse salutem in Christo.

Religiosus, simulque studiosus animus tue germanitatis, dum plenitudinem celestium nosse desiderat Scripturarum, cunctas bibliothecas ecclesiasticas et earum qui fuerint conditores, crebris lectionibus inuestigans, perueni tandem ad Hexemeron sancti ac uenerabilis episcopi Basilii, Greco sermone [b 46Kb] conscriptum: quod dum monumentis inserere lingue Latialis affectat, mihi hanc curam censuit esse mandandam. Sed ego considerans, quia hoc amore potius quam iudicio precepisti: festinabam quidem simplicibus iussis obsequi, tua commonitus caritate: [c 1Kb] sed promittere non audebam, propriam contemplatus infantiam. Itaque gemina cogitatione distractus quid agerem nesciebam: uerebar enim si negare maluissem, mentem pie de me [d 1Kb] presumentis offendere. Si parere, susceptum officium nauare non posse. Que cum ita essent, statui magis operam meam fideliter exhibere, quam sermonem pertinaciter excusare: confidens quia si displicuero, dabis ueniam que iussisti. Non enim meo uitio, sed tuo iudicio, quod euenerit imputabis: mihi satis est peregisse mandata.




HEXAEMERI LIBER PRIMUS.


1. In principio fecit Deus celum et terram. Conueniens exordium de mundi compositione narraturus assumpsit decorationem gestorum operum, sui faciens sermonis initium. Celi enim terreque factura referenda est non sponte formata, ut quidam opinati sunt, sed ex Deo causas proprie [e 1Kb] nacta substantie. Qualis igitur auditus dignus sit magnitudine relatorum, uel quemadmodum instructus esse debeat animus, ad rerum eiusmodi perceptionem! nimirum qui uitiis [f 29Kb] carnalibus est immunis, et erumnis minime secularibus obfuscatus, quin etiam laboriosus et solers, et omnia circumspectans, ut meritam Dei notionem possit attrahere. Sed antequam de uerborum  subtilitate disceptemus, et perscrutemur quanta sit harum uocum significatio, cogitemus quis est qui nos affatur. Nam licet altitudinem cordis historici non ualeamus attingere propter imbecillitatem nostri uidelicet intellectus: attamen prerogatiua loquentis inspecta, ultro ad consentiendum his que dicta sunt adducemur. Moyses itaque est editor huiusce scripture, Moyses ille qui perhibetur uenustus apud [g 11Kb] Deum fuisse, cum adhuc maternis uberibus inhiaret, quem adoptauit filia Pharaonis, et regio cultu liberaliter educauit, philosophis Aegyptiorum eruditioni eius magistris adhibitis , qui fastum tyrannidis exhorruit, et ad humilitatem suorum  ciuium se conuertit, contentus [a 1Kb] afflictari potius cum populo Dei, quam fructum peccati capere temporalem. Qui amorem iustitie de ipsa natura sortitus est, quippe qui priusquam plebis acciperet principatum, propter odium nequitie naturale, usque ad necem uidetur improbos persecutus. Qui ab his effugatus est, quibus ipse fuerat opitulatus: qui libentissime tumultibus Aegypti derelictis, ad Aethiopiam profectus est, ibique ceterorum uacuus negotiorum, per annos quadraginta rerum contemplationi dans operam, octogesimumque etatis agens annum, uidit Deum, ut erat homini uidere possibile, imo ut nemini potius licuit alii, [b 26Kb] secundum testimonium ipsius Dei: Quia si fuerit propheta quis uestrum Domino, proprie per uisum ei cognoscar, et per  somnium loquar: sed non ita famulus meus Moyses, qui in omni domo mea fidelis est. Ore ad os colloquar ei: in specie, et non per figuram . Hic itaque qui in potiendis presentibus Dei conspectibus, [c 24Kb] angelis fuerat cequatus: que auscultauit a Deo disserit nobis. Audiamus igitur ueritatem uerborum, non in persuasione humane sapientie, sed in probatissimis spiritalis doctrine sermonibus, quorum finis non audientium laus est, sed discentium salus.

2. In principio fecit Deus celum et terram . Retardat igitur sermonem meum mentis admiratio: cogitans quid primum dicam, uel unde capiam narrationis exordium, arguamne uanitatem secularium, aut nostrorum potius predicem ueritatem?  Plurima super rerum natura Grecorum philosophi disputarunt: sed nullus apud eos sermo fixus habetur et stabilis, priore semper a sequente deiecto. Nihilque nobis opere pretium est, que illorum sunt infirmare: cum ad destructionem propriam sibimet ipsi sufficiant. [d 1Kb] Qui enim Deum nescire potuerunt, sapientiam rebus preesse mortalium nullatenus concesserunt, sed familiari ignoratione sublapsi uariis omnia definitionibus concluserunt. Propterea multi eorum ad confusam informemque se materiam redegerunt, elementis mundi causas omnium rerum deputantes. Alii atomos, et indiuidua corpora, et tumores, et meatus continere naturam uisibilium tradiderunt: modo concurrentibus sibi leuibus illis rotundisque corpusculis, modo recedentibus a se atque  discretis, ortus obitusque perficere, et in perse ueratioribus corporibus complexionem atomorum locatam, ualidius causas eternitatis exprimere. uere telam aranee texunt, qui ista describunt: et qui tam uacua inaniaque principia, celo, terre, marique conscribunt. Neque enim sciebant dicere: In principio fecit Deus celum et terram: propterea sine [e 1Kb] moderamine, et gubernatione, fortuitoque casu, agi et ferri omnia, insito sibi impietatis decepti errore, dixerunt. Quod ne nos quoque pateremur, primis statim sue narrationis elogiis mundi fabricationis expositor, Dei commemoratione sensus nostros illuminans, dixit: In principio fecit Deus. Quam bonus ordo [f 8Kb] principium primo posuit: ut non ingenitum quidam mundum arbitrarentur. Deinde subdidit,  quia fecit: ut ostenderet quia creature opus, pars exigua uirtutis est conditoris. Nam sicut figulus, uasis deformatis, nec artem potest amittere, nec uirtutem: sic opifex rerum Deus, non uni facture sufficientem potentiam possidens, sed [g 9Kb] infinitate penitus excedens, solo momento proprie uoluntatis, magnitudinem eorum que cernuntur exstruxit. Quod si et principium mundus habet, et factus est; quere quis illi dedit principium, et quis eius fabricator est. Quod ne humana forsitan cogitatione discutiens, a ueritatis tramite deuiares: preuenit instruens nos doctrinis, et animis nostris, tanquam signaculum cuiusdam custodie figens, uenerabile mox Dei nomen inseruit dicens: In principio fecit Deus. Igitur beata natura, et opulenta bonitas, dilectissimaque cunctis rationem  habentibus, ac nimium carissima pulchritudo, princeps omnium que sunt, fons uite, [h 11Kb] intelligibile lumen, inaccessibilis sapientia, Ipse fecit in principio celum et terram.

3. Non ergo infecta esse uel improuida que uidentur opineris, o homo; nec quia circum te discurrunt ea que mouentur in celo, nec quod ipsius circuli initium, nostro sensui comprehensibile non habetur, idcirco sine principio esse uertibilium corporum natura credenda est. Neque enim orbis iste, id est, planum hoc rotundumque schema, quod sub uno puncto continetur, quia nostrum diffugit intellectum, nec unde ceperit, aut quo reciderit possumus inuenire: ob hoc etiam non esse compositum debemus asserere, aut quia sensus omnino nostros elabitur, ideo  reuera [a 1Kb] minus aliunde cepisse putabitur. Sic et tu non quia in semetipsa feruntur ea que uoluenda circumspicis, et quod planities eorum nullis mediis [b 13Kb] interponatur obstaculis, ob hoc sine principio uel fine mundum haberi decipiaris. Transit enim schema eius ; et, celum terraque preteribit : predicatio autem cunctorum de consummatione seculi mandatorum, et de reformatione mundi, secundum notationem magisterii spiritalis, ex his que in presentia breuiter tradita sunt declaratur. In principio fecit Deus celum et terram. Omnia que ex tempore ceperunt, necesse est tempore terminari. Si est initium temporale, de fine [c 12Kb] non dubites. Geometrica et arithmetica disciplina, commentitieque scripture, et fabulosa astrologia,  id est occupatissima uanitas. Ad qualem igitur terminum concludenda est, cum ii qui circa memoratarum rerum indaginem uacauerunt, ceternum creatori omnium Deo, uisibilem hunc mundum esse pronuntiant, ad illius gloriam referentes circumscriptum hunc orbem, corpusque habentem compositum, que est incomprehensibilis inuisibilisque natura? Qui ne hoc quidem perspicere potuerunt: quia cui singula membra solutioni corrupteleque subiecta sunt, eius etiam uniuersum corpus iisdem casibus interire necesse est. Sed usque adeo cogitationibus euanuerunt, et excecatum est irrationabile cor eorum, [d 18Kb] dicentesque se esse sapientes, stulti prorsus effecti sunt , ut etiam quidam eorum sempiternum esse cum Deo polum, et sine principio ac fine haberi, rerumque per  partes [e 7Kb] institutarum auctorem, dispensatoremque esse audeant affirmare.

4. Quibus, ubi, uel quando sapientia secularis, formidinem future condemnationis initiet, qui sic acute res uanissimas intuentes, ad concipiendam ueritatis prudentiam, sponte cecati sunt. Alii stellarum interualla dinumerant, earumque arctoas semper lucentes describunt, et quante illarum que sub axe mouentur australi, a certis quidem suspiciuntur hominibus, nobis autem habentur ignote. uel borealem latitudinem, nec non signiferum circulum mille spatiis diuidentes, astrorumque discursus, et preclusiones, et omnium motus principales subtiliter obseruantes, et post quantum temporis, unaqueque planetarum propriam circuitionem solet explere: unam  omnium rationem reperire minime potuerunt, ut dicerent Deum mundi totius esse factorem, iustoque  iudicio dignam remunerationem cuique pro suis facinoribus tributurum. Qui nec future examinationis intuitu, congruam cogitationem de rerum omnium fine ceperunt: considerantes, quia mundum quoque reformari [f 1Kb] necesse est, si ad aliud uite schema animorum status transferendus est. Sicut enim presens uita cognatam habet mundi huius naturam: ita et futura animorum conuersatio familiarem speciei sue sumptura est habitum. Sed tantum absunt credere quod hec uera sint, ut passim de nobis rideant, cum mundi huius consummationem et reformationem seculi predicamus. Sane quoniam naturaliter omnium rerum sunt prima principia, idcirco super his que ex tempore ceperunt, scriptor disserens hanc uocem premisit dicens: In principio fecit.


5. Erat enim quedam, ut uides, ante hunc mundum [g 1Kb] substantia intellectui quidem nostro contemplabilis, sed inaudita relicta est: propterea quod ab his qui imbuebantur propter sensus paruitatem, facile comprehendi non poterat. Erat antiquissima creature ordinatio; illis que extra mundum sunt, apta uirtutibus, orta sine tempore, sempiterna sibique propria: in qua conditor omnium Deus opera cuncta constituit, id est, lumen intellectibile conueniens beatitudini amantium Dominum. Rationabiles, inuisibilesque dico naturas, et omnium intellectibilium decorationem, que capacitatem nostre mentis excedunt, quorum nec uocabula reperire possibile est. Hec substantiam inuisibilis mundi repleuisse sciendum est, sicut docet nos Paulus dicens: Quia  in ipso creata sunt omnia, siue uisibilia, siue inuisibilia, siue throni, siue dominationes, siue principatus, siue potestates, seu uirtutes , seu angelorum militie, seu archangelorum conuentus. Cum uero necesse erat superduci rebus hunc mundum, qui est precipue castigatio, et doctrina [h 1Kb] humanorum animorum, deinde cunctis que oriuntur et occidunt, opportunum domicilium: tunc etiam decursio temporis, simul cum ipso mundo, et animantibus que in eo sunt, congenerata dignoscitur: eaque semper urgetur, et effluit, finemque nequaquam percipit commeandi. Aut non eiusmodi tempus esse dicimus, cuius pars que emensa est non uidetur, que autem uentura est necdum adfuit, que uero presto est, antequam sensui nostro notescat, elabitur? Talis etiam  natura gignentium est, aut crescens uidelicet, aut decrescens: cuius stabilitas et fundatio nichil habet  certi. [a 1Kb] Paria fuerunt ergo animantium arbustorumque corpora, tanquam ui cuiusdam torrentis ad necessitatem insitam relegata, et illi motui subiecta, qui ad ortus obitusque perducit, et ex natura temporis continetur, cognatam proprietatem rebus mutabilibus possidente. Hinc consequenter relator exorsus est, manifeste de mundi constructione nos edocens, in principio fecisse Deum. Principium autem est quod ad tempus pertinet, non quod ad [b 1Kb] antiquitatem respicit, que est omnibus rebus anterior. Ergo non secundum eam dixit In principio fecit Deus, sed post illa inuisibilia et intellectibilia initium generationis eorum que cernuntur, sensuque comprehenduntur, enarrat. Dicitur quidem principium, et prima motio: sicut principium recti itineris est iusta facere . Ex iustis enim operibus incitamur ad beate uiuendum. Dicitur etiam principium eius rei que fit ex aliqua [c 1Kb] subsistente materia, sicut in domibus fundamentum, in nauibus carina, et secundum quod dictum est: Initium sapientie timor Domini . Etenim tanquam munimentum et fulcimentum quoddam ad fidei firmitatem, prefertur semper cum timore religio. Sed et structibilium operum prima pars principium nuncupatur: sicut sapientia Beselehel erga tabernaculi decus. Actuum quoque fit plerumque principium bonus exitus inceptorum: sicut in largitate misericordie, sequitur prosperitas Dei, et in operatione uirtutum, finis ille habetur, qui in promissionibus est locatus.

6. Toties igitur nominato principio, considera si  non presens uox omnibus significatis accommoda est. Etenim ex eo tempore quo mundi cepit institutio, possibile tibi est dicere, si de presentibus ad preterita [d 1Kb] repedando, principalem diem mundane creationis inquiras: unde tempori motus primus accesserit. Deinde quia uelut sedes et repagula quedam, celum terraque fundata sunt; et quia est artifex uerbum, quod decorationem omnium que uidentur effecit, sicut uox relati monstrat initii: et quia non sine ratione, uel frustra formatus est mundus. Quippe qui utilem necessariumque rebus esset exitum prebiturus, si reuera animorum rationabilium, sicut diximus, magisterium, et diuine notionis eruditionem, per uisibilia hec et sensibilia tribuit menti nostre regens nos, ut ita dixerim, manu, quo facilius inuisibilia  contemplemur, sicut dicit Apostolus: Quia inuisibilia eius, a mundi compositione per ea que facta  sunt, intellecta conspiciuntur . Fortassis autem propter celeritatem creature, que sine ullo momento temporis est constructa, dictum est: In principio fecit; quoniam indiuidua quedam res est, et indistincta, principium. Sicut enim initium uie necdum uia est, et initium domus, necdum domus est: sic et temporis initium, necdum plenum tempus est; sed nec exigua pars temporis. Quod si repugnans forte quispiam principium dixerit esse tempus, sciat hoc esse diuisurum in multiplices portiones, id est in primam, mediam et extremam. Principium autem principii querere ridiculum penitus et ineptum est. Et qui diuidit principium, duas necessario faciet pro una partes, uel potius, plures; [e 33Kb] quoniam semper illud quod diuisum fuerit, in duas sine dubio scinditur portiones.  Ergo ut doceremur simul cum Dei uoluntate mundum sine tempore substitisse, dixit: In principio fecit. Quam rem certi interpretes planius exponentes, dixerunt: Summatim fecit Deus, id est breui subitoque. Igitur super principio pauca de multis hactenus disseruisse sufficiat.

7. [f 1Kb] Sane sciendum quoniam artium omnium, alie factrices, alie negotiales appellantur, alie contemplatorie, et contemplatoriarum quidem finis est sola mentis intentio, negotialium autem motus ipse corporis: qui cum desierit, nichil reliqui est, nec ultra uidentibus demonstratur. Nam saltationis et cantuum nullus exitus est: sed in semetipsam operatio tota consumitur. In artibus uero factricibus, etiamsi labor actusque cessauerit, manifestum tamen est opus earum,  sicut fabrilitatis, et [g 12Kb] architecture, et texture et his similium, quarum licet artifex presto non fuerit, ratio tamen artis ipsius apparet, possumusque de opere conspecto peritiam cuiusque artificis admirari. Ergo ut certum fieret quia mundus arte perfectus est, qui cunctorum uisibus habetur expositus, quatenus per eum fabricatoris sui sapientia nosceretur: non alia uoce Moyses usus est, sed dixit: In principio fecit Deus. Non construxit aut composuit, sed fecit. Quamuis nonnulli eorum qui uana opinione preuenti sunt, sempiternum mundum cum Deo esse dicentes, nullo modo ab ipso factum concesserunt, sed tanquam obumbrationem quamdam uirtutis esse diuine. [h 1Kb] Ferunt enim eum sponte compositum, et quamuis Deum eius haberi fateantur auctorem; ita  tamen fatentur, ut sine uoluntate ipsius processisse confirment, sicut ex corpore umbram, uel ex luce  fulgorem. uolens itaque huiusmodi errorem propheta corrigere, hac uerborum subtilitate potius usus est dicens: In principio fecit Deus, id est non causam prestitit ut esset solum, sed fecit ut bonus utilem, ut sapiens optimum, ut potens maximum. Cum enim dicit: Quia fecit, quemdam sine dubio declarat artificem, qui singulorum compositione membrorum, per omnia conuenientem sibimet et congruum formauit mundum. In principio fecit Deus celum et terram. Ex duobus igitur summatibus elementis, omnium substantiam designat [a 1Kb] exstructam: celo quidem priuilegia digniora contribuens, terram uero in secundo creaturarum loco constituens; et si quid alius est medium, cum principalibus istis una perfectum est. Ita quamuis nichil de ere, uel igne, uel aqua dictum  sit: te tamen prudentia propria necesse est intelligere. Primo quidem, quia omnia in omnibus sunt permixta. Siquidem aquam, et erem, et ignem terre coherere certissimum est: nam et ex ferro et ex lapidibus ignis per [b 1Kb] fricationem solet excuti: que utique de tellure nascuntur. Et est mirum quomodo dum in memoratis abstrusa est flamma, corporibus habetur innoxia, cum uero fuerit extrinsecus elicita, deuorat eam materiam in qua fuerat custodita. Aquarum quoque naturam uenis subesse terrarum fossores indicant puteorum: quibus etiam erem esso permixtum ex eo cognoscere possumus, quod cum fuerit humectata tellus, et temperiem solis acceperit, mox uapores exhalat largissimos. Deinde si naturaliter sedem superiorem celum sortitum est, terra uero  habetur inferior; ob hoc quia que leuiora sunt feruntur ad celum, que autem [c 1Kb] grauia sunt deuehuntur ad terram. Contraria autem sibi sunt inferna et superna. Quid dicendum est, nisi quia ille qui res disiunctissimas precepti societate coniunxit, etiam ea que medius utriusque elementi locus amplectitur, suo dispensauit arbitrio? Non ergo queras de singulis rationem, sed illa quoque que silentio Scriptura preteriit, ex his que relata sunt debebis aduertere.

8. In principio fecit Deus celum et terram. Igitur terrena substantia, et inquisitio singulorum que nostris sensibus exposita sunt, tam longum nobis faciunt narrationis affatum, ut multo plures sermones in huiusmodi examinatione disserendi sint, quam in ceteris  omnibus que explicari possibile est. De qua re nulla penitus commoditas edificande confertur Ecclesie, sed super celi quidem natura contenti simus his que retulit Isaias, qui uerbis usus simplicibus sufficientem nobis de eo perhibuit intellectum dicens: Qui firmauit celum [d 10Kb] sicut fumum , id est  qui minime fortem crassamque naturam in celi compositione substituit. De schemate etiam eius satis ab eo dictum est, cum glorificatione Dei. Quis stabiliuit celum, ut cameram ? Eadem etiam de terra sentiri suademus: minime uidelicet discutientes qualis sit eius substantia, nec conficere [e 28Kb] nos cogitationibus perscrutantes quid ei subiaceat, nec scrutari naturam qualitatibus uacuam et informem, sed tantum scire nos conuenit, quia omnia que erga terram uidemus, ad hoc solum ut essent ordinata sunt, quibus rebus substantia compleretur. Itaque ad nullum peruenies terminum, si singulas eius qualitates persequi sermone tentaueris. Si enim discreueris eius nigrorem, [f 7Kb] frigiditatem, grauitudinem, densitatem, et eas qualitates que sapore gustus comprehensibiles  habentur, nichil erit penitus quod telluri subiaceat. Hec igitur omittentes, nec illud hortamur inquiri, super quid sit terra firmata. Torquebitur enim mens ad nullum certum exitum perueniente discursionis indagine. Siue enim erem dixeris eius subesse fundamini: profecto deficies cogitando, quemadmodum liquida et diffusa natura, tanto pondere depressa substitit ac non potius labitur: undique terre diffugiens densitatem, ac semper eminentior cum premente consistens. Quod si aquam posueris terrene stabilitati esse subditam, nichilominus percunctari necesse est, quomodo moles tam grauis et spissa, minime sub aqua demergitur, sed ab infirmiore natura, superiectio tanti ponderis sustentatur. Si quidem ipsius etiam aque fundamenta querenda sunt,  et iterum deficiendum est cum inuenire uolueris quo fulcimine resistente fundus ultimus continetur.

9. Sin autem aliud quoddam ualidius esse corpus induxeris, quod terram prohibeat ad ima descendere: cogitare debebis illud quoque ipsum simili fundatum repagulo, quod non sinat inferius decidere que portantur. Huic quoque ipsi, si quid confingentes potuerimus opponere, denuo aliud subesse munimen: necessario discursura est mens, et ita in infinitum cogitatione ducemur, semper his que inueniuntur firmamentis, alia noua querentes. Et quanto longius sermone progredimur, tanto magis uirtutem sustentatricem terre superducere compellemur: que simul omnia que superiecta sunt ualeat [g 1Kb] sustentare. Propterea disquisitioni metas debebis imponere:  ne quandoque curiositati tue, nimis incomprehensibilia pertractancti, uerbum Iob uideatur obsistere, et interrogeris super quid circuli eius infixi sunt . Sed et si unquam in psalmo audieris: Ego confirmaui columnas eius , compositoriam profecto uirtutem eius, columnas intellige.  Quod autem dictum est: Ipse super maria fundauit eum , quid aliud scilicet significat, quam quia undique orbem terre, aquarum natura circumfusa complectitur? Quomodo ergo cum sit aqua fluida, semperque ac decliuiora contendere soleat, pendula est, et in neutram diffunditur partem? Illud quoque non reputas, quia non minorem, sed etiam maiorem difficultatem nobis ipsa tellus importat, cum tanto sui pondere librata teneatur in ere. Sed necesse est, siue super se ipsam locatam esse concesseris, siue super aquas eam ferri dixerimus: nusquam nos a pietatis cogitatione discedere conueniet, sed contineri uirtute creatoris omnia fateamur. Hec itaque nos oportet, et nobis ipsis suadere, et sciscitantibus ubi sit ampla, et insustentabilis  terre grauitudo firmata, respondere, dicentes: Quia terre fines in manu sunt Dei . Hoc nichilominus, uel nobis ad credendum commodius, uel auscultantibus utilius poterit inueniri.

10. Licet quidam de physicis philosophis [a 33Kb] tali quadam dispositione commententur terram immobilem permanere. Ferunt enim quod in mundo sita sit, et paribus undique collecta spatiis, ad summitatem usque non habere, quo magis ualeat inclinari, et ob hoc semper in semetipsa consistit, impossibileque esse, ut eam patiatur equalitas circumdata, ullum inuenire momentum, in alium flectendi se locum. Mediam autem regionem, non fortuito uel sponte: nec aliqua sorte quesitam tenere tellurem: sed naturaliter necessarieque situi eius esse decretam. Celesti  enim corpore, ulteriorem in superioribus nacto sedem; quecunque, inquiunt, arbitramur pondera de locis summioribus ad ima descendere, in medium congregantur locum; et in eas stationes totum deduci necesse est corpus in quas singule partes coierint. Quod si lapides et ligna, cunctaque terrena, semper ad inferiora pelluntur: ibi erit sine dubio propria conueniensque terre positio. Si uero aliquid de leuioribus ex media regione mouebitur, [b 1Kb] id ad superna ferri certissimum est: quoniam familiare est rebus grauissimis ima semper appetere. Ima autem dicimus, medium totius mundi locum. Non ergo mireris, si nusquam se tellus inclinat, ut pote mediam omnium sortita sedem, in qua eam necesse est semper stare, nullatenusque contra naturam, de  propriis finibus submoueri. Horum igitur si quid tibi probabile uideatur, ad sapientiam creatoris, qui hec ita disposuit, oportet te huiusmodi transferre  miracula. Neque enim minuetur rerum dignitas. maximarum, si que sit earum ratio detegamus, aut si secus euenerit, simplicitatem fidei potiorem ceteris fieri suadeo documentis.

11. De celo quoque si eadem dixeris non peccabis, licet philosophorum multiloquax disputatio [c 1Kb] plurimum super celi natura disseruerit. Quorum alii compositum ex quatuor asserunt elementis, ipsumque esse inuisibilem, partemque habere telluris, propter insitam sibi duritiem, habere etiam ignis societatem, ex quo quasi perspicuum putatur esse, nichilominus etiam reliquarum portionum permixtiones amplectitur. Nonnulli autem, huiusmodi opinione contempta, quintam quamdam naturam, in celi compositione proprio commenti arbitrio, subiunxerunt:  quibus uidetur [d 14Kb] corpus ethereum, non er esse, non terra, non aqua, non ignis nec aliud penitus quod simplex esse credatur, ob hoc uidelicet, quod simplicibus familiare est, motum semper habere directum, quorum leuiora sursum semper intendunt, grauiora uero deorsum labuntur. Sed nec superior aut inferior pars telluris, [e 21Kb] uertibili motu, idem omnino uel directum, erga circuli rotunditatem continet interuallum. Quorum autem naturales motus mutari solent, eorum etiam qualitates ipsas mutabiles esse necesse est. Licet nec de illis principalibus corporibus, que uocantur elementa, possibile nobis est credere celum fuisse compositum: quoniam ea que ex diuersa materia construuntur, minime sibi conueniunt, nec possunt sine ui aliqua motum tenere  concordem, ut pote singulis partibus, alium atque alium impetum habentibus ex natura, nimioque labore que composita sunt, in motu continentur assiduo. Neque enim potest una atque eadem ratio, [f 1Kb] rebus inter se dissimilibus ac repugnantibus consonare: cum ea que leuioribus sunt amica, grauioribus contraria iudicentur. Nam cum ad superna et celestia properamus, pondere terreno deprimimur. Cum autem ad ima demergimur, uim facimus igni, contra naturam suam eum pertrahentes inferius. Elementorum autem distractio in partes ducta diuersas ruine causas et solutionis importat. Quod enim uiolenter natura recusante tentatur, celeriter dissipatur: ut pote singulis partibus per quas moles constructa subsistit, ad suum principium redeuntibus.  Propter harum igitur opinionum necessitates, [g 1Kb] secta priorum philosophorum, hi qui postea successere rescissa, proprias assertiones subiicere festinarunt:  quintam quamdam naturam corporis, ut diximus, in celi siderumque substantiam subesse firmantes. Alius autem quidam de acrioribus, hec quidem que narrauimus cuncta destruxit, proprium uero dogma uisus est commendare. De quibus si referre singula maluerimus, similem illis patiemur errorem. Sed eos a semetipsis uicissim deiici relinquamus, et omni illorum contentione postposita, sequamur Moysen dicentem: In principio fecit Deus celum et terram, Conditoremque optimum rerum sapientissime formatarum glorificemus, et ex uisibilium pulchritudine, illum qui nimis optimus est contemplemur.  Et ex magnitudine corporum circumscriptorum metiamur illum infinitum, et maximum, omnemque cogitationem cordis humani sue uirtutis amplitudine transgredientem. Nam licet creature naturam minime comprehendamus, tamen idipsum quod tenuiter nostro subiicitur intellectui, tantum habet admirationis, ut etiam uelocissima mens inferior uideatur his rebus que in hoc mundo habentur exigue, debitamque super omnibus laudem Conditori referamus impensius: cui gloria et honor, nunc et semper, et in secula seculorum. Amen.



LIBER SECUNDUS.


1. Modicis mane decursis sermonibus, usque adeo abditam altitudinem intellectus inuenimus, ut liberet omnino de sequentibus desperare: si enim sanctorum talis introitus est, et uestibulum templi sic decorum et splendidum, ut elegantia sue pulchritudinis oculos nostre mentis irradiet, qualia censenda sunt sancta sanctorum? Quis ergo sit ausus impossibilia contrectare; aut quis intuebitur ineffabilia, quorum et uisus est inaccessibilis, et ratio intellectus ineffabilis? Tamen quoniam apud iustum iudicem, et pro solo studio meliorum, nos contemptibilis merces est deputata: minime nos pigeat explorare. Nam quamuis multum dignitate huiusmodi abesse credamur, tamen si uoluntatem Scripture sequamur, suffragante sancto Spiritu, nec nos improbabiles  iudicabimur, et nutu gratie celestis edificationem aliquam conferemus Ecclesie. Terra autem, inquit, erat inuisibilis et incomposita. Quomodo igitur utrisque elementis, id est celo et terra, pari honore constructis, celum quidem perfectum fuerat, tellus uero adhuc incomposita est? Aut quid omnino cause fuit, quo minus perficeretur, et uisibilis non esset? Igitur terre plena compositio est propria fecunditas, id est uniuersarum germinatio plantarum, et arborum fructiferarum uel [a 19Kb] infructiferarum copia, nec non colores odoresque florei, et alia que paulo post diuino iussu progenita, decorauere tellurem. Quorum quia nondum aliquid exstiterat, merito eam sermo Scripture incompositam nominauit. Hec autem etiam de celo imperfecto rite dicemus,  [b 1Kb] quoniam nec ipsum proprium sumpsisset ornatum, quippe quod minime solis adhuc et lune fuerat fulgore lustratum, nec choris siderum coronatum. Ita non uideberis a ueritate deflectere, si etiam celum incompositum dixeris. Terram autem [c 22Kb] inuisibilem  dixit ob duas causas, aut quia necdum spectator eius processerat homo, aut quia sub aquis, que tunc ei supererant, latens, nullo modo cernebatur. Nondum enim aque congregate fuerant in propriis [d 19Kb] conceptaculis, quas in unum postea collectas Dominus maria nuncupauit. Inuisibile itaque est, uel quod oculis non potest carnalibus comprehendi, sicut mens nostra, uel illud quod natura quidem cerni potest, sed propter obductum sibi uelamentum corporis alicuius absconditur, sicut ferrum quod in profundo iacet. Hac itaque ratione nunc inuisibilem terram dictam esse putandum est, [e 1Kb] ut pote que aquarum superficie tegebatur. Deinde quia necdum luce constituta, mirum non est si haberetur inuisibilis: cum er ipse splendore carens esset obscurus.


2. Sed obtrectatores ueritatis, sensu proprio Scripturas minime consequentes, ad suumque arbitrium interpretationem trahentes earum, materiam rerum dicunt per huiuscemodi uerba monstrari, que quasi natura inuisibilis et incomposita atque informis erat, et omni specie schemateque priuata, quam assumptam artifex pro sua sapientia conformauit, atque ita per eam omnia que uidentur effecit. Quam si dixerimus ingenitam, sine dubio [f 1Kb] cequari Deo cum in promerendis estimatur honoribus, et iisdem quibus ille priuilegiis digna censebitur. Quo quid sit nefandius ac sceleratius, quam ut res confusa penitusque deformis, pari dignitate predita iudicetur qua sapiens et potens nimiumque bonus et omnium conditor Deus? Deinde si tanta est ut omnem diuinam possit  capere disciplinam, nichilominus [g 1Kb] eius substantiam Dei uidebuntur potentie cequare, si tamen ualet tellus cunctam per se Dei sapientiam metiri. Sin autem minor est materia diuine potentie, et sic in atrociorem blasphemiam eorum sermo ducetur;  quippe qui propter inopiam materie, inefficacem et otiosum in suis operibus Deum conantur asserere, quos quidem humane nature talia sentire decepit indigentia. Sane [a 1Kb] quoniam apud nos ars unaqueque erga aliquam adhibitam materiam exercetur, sicut fabrilitas circa ferrum, carpentaria circa lignum, et in his aliud est quod subiacet, aliud species, aliud quod formatur ex specie: nam materia est que extrinsecus assumitur, species que ex arte producitur, perfectio autem est que ex utraque componitur, id est de specie atque materia: sic opinantur et de diuina operatione, schema quidem mundo de sapientia conditoris [b 8Kb] allatum, materiam uero extrinsecus creatori fuisse subiectam: atque ita uniuersum mundum esse constructum, qui substantiam quidem possidet  aliunde quesitam, schema uero et figuram, ex Dei uirtute perceptam. [c 30Kb] Hinc illis datur occasio negandi, causis Deum preesse mundanis, et tanquam [d 23Kb] stipis alicuius rerum geniture portionem exiguam contulisse: minime ualentes, propter intellectus inopiam, ad culmen respicere ueritatis. Nec considerarunt quia hic quidem ars post materiam noscitur adhibita, uite gratia dispensande. Nam lana quidem fuit anterior, texendi autem usus postea repertus est, ut id quod per naturam minus fuerat suppleretur ex arte; lignum quoque prius fuit, quod ars dolatoria postmodum percipiens, in ususque necessarios formans, commoditatem nobis non paruam contulit. Nam et remum nautis, et agricultoribus uentilabrum, et bellatoribus hastam dedit. Deus autem, priusquam fierent  que uidentur, omnia mente complexus, uolensque in [e 1Kb] natiuitatem producere que non erant, considerauit qualis mundus esse deberet, eiusque speciei congruam materiam congenerauit. Et celo quidem deputauit decentem sibi naturam, terrarum uero schemati familiarem debitamque substantiam commodauit. Ignem uero, et aquam, et erem distinxit ut uoluit: et in ordinem deduxit quem singulorum ratio flagitabat. Totum autem mundum, cum esset sui dissimilis, et ex diuersitate compositus, inuiolabilibus cuiusdam concordie uinculis arctatum, in unam societatem compaginationemque deuinxit, ut etiam illa que multum a se positione distabant, permixtione mutua copulata credantur. Cessent ergo fabulosis  figmentis, ac miserabili suarum cogitationum [f 1Kb] sensu uirtutem mente incomprehensibilem et humanis sermonibus ineffabilem contrectare.

3. Fecit Deus celum et terram, non singula ex dimidia parte, sed integrum celum et integram terram, id est ipsam substantiam cum specie comprehensam. Non enim schematum repertor est Deus, sed totius nature creator. Nam respondeant nobis quomodo sibi conueniunt operatrix Dei uirtus et passibilis natura materie, quarum una, quod subiectum est, solummodo sine figura prestitit; altera schematum peritiam possidens, ordinauit oblata, ut utrique quod deerat preberetur ex altero, Conditori quidem, ut haberet in quo posset artis [g 1Kb] ostendere scientiam: materie uero ut informitate deposita, uultum sumeret  speciosum. Sed super his hactenus; ad illa uero que proposuimus reuertamur: Terra autem erat inuisibilis et incomposita. Cum diceret: In principio fecit Deus celum et terram, plura reticuit, id est, ignem, aquam, erem, que utique passiones quedam de illis principalibus procreate sunt, que omnia, ut pote mundi consummatoria, simul sine dubio processerunt. Sed historicus hec consulto preteriit, ut nostrum cor acueret ad industriam ex paucis occasionibus capiendam, que facit nos cogitantes inuestigare que desunt. [h 1Kb] Ergo quoniam minime de aqua dictum fuerat quia fecit eam, dixit autem quod terra inuisibilis habebatur, tu tecum reputare debebis quo tegmine terra uelata non apparebat, quam nec ignis abscondere poterat, qui utique lucidus potius  quam tenebrosus est, nec er operire, cuius certe natura perspicua est: quippe qui omnium rerum species liquido [i 1Kb] uisentibus manifestat. Reliquum est igitur ut intelligamus aquam fuisse summitati telluris obductam; nondum enim in sua conceptacula humoris natura defluxerat. Ob hoc ergo non solum inuisibilis terra, sed etiam incomposita nominatur. Licet etiam nunc aquarum abundantia impedimento est terre, quominus fructuum copia ministretur. Hec ergo causa exstitit, ut nec uideri possit arida, et haberetur incomposita. Si quidem terre compositio est suus, ut diximus, naturalis ornatus, id est, segetes in planitie fluctuantes, nec non prata uirentia, uarioque florum colore splendentia, colles  uberrimi, montiumque uertices arboribus excelsis opaci, quorum nichil habebat terra, parturiens adhuc natiuitatem cunctorum propter insitam sibimet a creatore uirtutem: sed tempus exspectabat, ut preceptione diuina conceptus suos proferret ad lucem.

4. Et erant, inquit, tenebre super abyssum. Rursusque alie fabularum occasiones, et infandorum figmentorum dantur his qui ad arbitrium suum detorquent uerba Scripture. Tenebras enim non eo modo quo [a 31Kb] nate sunt interpretantur, id est erem quemdam obscurum, uel locum interiectione alicuius corporis obscuratum; sed uirtutem dicunt malignam, uel potius ipsam malitiam habentem ex semetipsa prinicipium, aduersariam bonitati Dei, et hanc asserunt tenebrarum esse naturam. Si enim Deus lumen est,  inquiunt, sine dubio repugnans ei uirtus obscuritas est secundum rationem sensus, non ex alio quodam mutuata substantiam, sed est malitia sui genitrix, labes animarum, mortis effectrix, probitati contraria, quam et subsistere, et a Deo [b 1Kb] factam esse contendunt. Ex hoc igitur quod non impium et profanum dogma fingatur? Qui non lupi raptores, dilaniantes gregem Domini, ex hac uoce sumentes exordium, simplicibus animabus obripiant? Hinc Marcionis et ualentini, et exsecrabilis Manicheorum secta manauit: quam putredinem quis Ecclesiarum nominans non peccabit? Quid longius a ueritate secedis, o homo, causas ipse tibi perditionis exquirens, cum sit sermo simplex et omnibus planus? Inuisibilis, inquit, erat terra. Cur? quia uidelicet superiecta illi  fuerat abyssus. Abyssi autem qui est intellectus, aqua nimia infinitum habens profundum. Sed scimus, inquiunt, multa corpora etiam per aquam [c 38Kb] lucidam plerumque spectari. Quomodo ergo tunc nulla pars terre per aquas ostendebatur? quoniam lumine carebat, et obscuratus erat adhuc superfusus aquis er. Nam cum radii solis aquam penetrauerint, calculos eos qui habentur in altum sepe prospicimus: quod certe nullo modo fieri nocte potest. Causa ergo ut esset terra inuisibilis, superiectio fuit aquarum. Dicit enim abyssum fuisse, qui retardaret aspectum: et ipsa abyssus obscurata erat. Ergo nec abyssum contrariarum uirtutum multitudinem, ut quidam falso  disputant, nec tenebrarum principalem quamdam malignamque substantiam, bonitatique repugnantem esse dicimus. Duo enim proposita sibi per contrarietatem, necesse est alterne fore perniciosa substantie, iurgiaque sibi sempiterna parientia; ut pote mutuis inter se pugnandi contentionibus obligata. Quorum si unum superauerit, sine dubio contraria pars deuicta consumitur. Quod si semper equiparare malitiam bonitati uoluerint; [d 9Kb] incessabilem rebus conflictum corruptelamque subiicient, modo superantibus inuicem se partibus, modo sibi cedentibus. uerum si malitiam a bonitate superari pronuntient, que ratio est ut natura malitie non uideatur funditus interiisse? Sin [e 23Kb] autem, quod dicere nefas est, miror quomodo non fugiunt, tam sacrilegam blasphemiam  proferentes. Sed nos malitiam nascendi principium a Deo non accepisse hac ratione firmamus, quia nichil eorum que sibi contraria sunt, potest sui quidpiam generare [f 40Kb] dissimile. Neque enim uel ex uita mortis origo processit, uel tenebras constat a luce formatas, uel ex egritudine sanitatem; sed in affectuum mutationibus semper ex contrariis ad contraria translationes efficiuntur. In natiuitatibus uero non ex contrariis, sed ex similibus res unaqueque succedit. Ergo, inquiunt, si neque genitales sunt tenebre, neque ex Deo facte, unde illis origo est? Nam quia sint [g 1Kb] male, nullus audet repugnare uiuorum. Quid ergo nos dicimus? Quia malum est non aliqua uiua et animata substantia, sed affectus quidam uirtuti contrarius, et a bonitate deiectus, et in prauissimorum  mentibus collocatus.

5. Quapropter nolo te malum extraneum arbitrari, nec idem principalem naturam nequitie possidens opinari: sed sue quisque malitie [h 8Kb] se auctorem esse cognoscat. Eorum enim que nobis eueniunt, alia sunt ex natura, id est senectus et languor; alia sponte succedunt, id est fortuiti casus, qui alienis a se plerumque negotiis incursantes uel letitiam nobis afferunt, uel merorem, sicut puteum fodientibus occurrit thesauri latentis inuentio; aut ad forum pergentibus fit obuiam rabidi canis aduentus. Alia uero in nostra sunt potestate: sicut uoluptatum frenare [i 1Kb] cupidines, temperare libidines, iracundiam  cohibere; uel instigantem uitare, uel ueritatem sequi, uel odisse mendacium, mitem moribus esse uel asperum, humilem uel elatum. Quarum igitur rerum domini habemur, earum aliunde non mutuamur initia. Itaque recognosce quia quod proprie malum est, ex commissis arbitrii liberi capit exordium. Neque enim si malum ex necessitate descenderet, tantus peccantibus legum metus incumberet: aut iudices supplicia criminosis digna statuerent. Hec mihi dicta sint super eo quod proprie malum est. Aegritudinem uero uel egestatem, aut ignominiam, et alia que solent mestificare mortales, [a 1Kb] necdum in malorum censeo partem ponenda; quia nec eorum contrarie cause in maximis bonorum sedibus collocantur: quorum alia sunt naturalia, que plerumque nobis  uidentur utiliter euenire. Quapropter [b 66Kb] suspectam de moribus narrationem in presentia compescentes, considerationem potius tenebrarum simpliciter, ac sine ulla calliditate nostris mentibus attrahamus. Flagitat autem sermo scire nos, si tenebre congenerate sunt mundo, etsi anteriores putande sunt esse quam lux. Quod si ita est, cur deterior res meliore habetur antiquior? Quanquam asseramus has quoque tenebras non ex sui constare substantia, sed esse uitium quoddam in ere, subtracta luce confectum. Et rursus querendum est qua luce locus mundi repente priuatus est. Arbitramur enim quia si fuit quidpiam, ante institutionem sensibilis huius et corruptibilis mundi; profecto in luce fuit. Neque enim dignitas angelorum, nec omnium celestium militie,  uel si quid est nominatum, aut incompellabile, aut aliqua rationabilis uirtus, uel ministrator spiritus, degere posset in tenebris, sed in luce, et letitia decentem sibi habitum possidebat. De qua re neminem puto contradicturum. Quisquis ergo lumen illud quod super celos est in bonorum promissionibus opperitur, de quo Salomon dicit: Lux iustis semper . Et Apostolus: Gratias agentes Deo et Patri, qui nos fecit idoneos in portione sortis sanctorum in luce . Si enim damnati in tenebras ultimas abigantur, hi qui remunerationem pro dignis operibus prestolantur, in ea sine dubio luce, que est extra mundum, quietis domicilium sortientur. Igitur quia constat factum esse celum preceptione  Dei, subitoque distensum, ac familiari circum terram  rotunditate conclusum, habens corpus spissum, et adeo ualidum, ut possit ea que extrinsecus habentur ab interioribus separare; ob hoc necessario post se regionem relictam, carentem luce constituit, ut pote fulgore qui desuper radiabat excluso. Tria enim simul oportet in umbra facienda concurrere, lucem, corpus, et obscuratum locum. Ergo mundanas tenebras, ex umbra celesti corporis exstitisse sciendum est. Tu uero per exemplum manifestum aduerte que dicimus. Si sub meridianis horis tabernaculum tibi quoddam ex materia densa nimis et opaca fundaueris, in spontaneis te ibidem tenebris collocabis. Tales ergo et illas tenebras esse opinare, non principaliter substitutas, sed processum secutas alterius. Has autem tenebras ferunt abysso superferri:  quia extremitas eris solita est coniungi corporum speciebus. Sed [c 1Kb] tunc aqua erat omnibus superiecta, propter quod necessario tenebras super abyssum fuisse relatum est.

6. Et spiritus, inquit, Dei ferebatur super aquam. Siue diffusionem eris istius, spiritum dicit, percipe scriptorem portiones tibi mundi singulas enumerantem; nam fecisse Deum dicit celum et terram, aquam et erem, hunc liquidum atque diffusum; siue, [d 11Kb] quod uerum magis existimo, et quod his qui ante nos fuere probatum est, Spiritum Dei dicit, id est sanctum. Reseruauit enim Scriptura, ut precipuam huius competenter mentionem nominis declararet: nullumque alium spiritum dictum debemus credere, nisi sanctum, qui beate ac uenerabilis Trinitatis expletor  est, et hunc intellectum capiens, maius tibi subinde commodum conferri reperies. Quomodo ergo hic spiritus aquis superferebatur? dicam tibi non meum sermonem, sed uiri cuiusdam genere Syri, qui tantum aberat a sapientia seculi quantum uere doctrine proximus habebatur. Dicebat enim Syrorum uocem facundiorem esse, et propter Hebraice [e 28Kb] lingue cognationem, Scripturarum magis sermonibus indulsisse. Sensus itaque dicti illius hoc modo est: Superferebatur, inquit, Spiritus, hoc est fouebat et uiuificabat aquarum naturam, ad similitudinem galline cubantis: uitalem uirtutem his que [f 15Kb] fouebantur iniiciens. Huiusmodi ergo ratio quod dixit superferebatur, sic interpretatur, id est ad uiuificandam  aquarum naturam compellebat. Ex quo sufficienter  etiam illud quod a quibusdam ualde requiritur, approbari potest: quia nec genitali potentia Spiritus sanctus caret.

7. Et dixit Deus, Fiat lux. Prima uox Dei naturam luminis fabricauit, ac tenebras dispulit, meroremque dissoluit, et omnem subito letam speciem iucundamque produxit. Polus tunc apparuit, qui erat interim celatus a Domino; tantaque eius pulchritudo perclaruit, quantam nunc etiam testificatur aspectus. Aer autem illustrabatur ex ea luce que sibi erat admixta, acutamque penetrationem proprii fulgoris, ubique per omnes suos terminos intendebat. Sursum enim etheri erat celoque uicinus; latitudine autem boreales simul et australes, eoasque partes, necnon et occiduas contingebat, quippe cuius natura lucida est atque perspicua, propter quod  nullas moras aut tempora lux per eum commeans sustinebat. Sicut enim obtutus nostros, sine ullo momento temporis, er mox ad ea dirigit que uidentur; ita lucis accessum uelociter, et omni celeritate perceptum, per omnes fines sue complexionis infudit. Aether quoque uenustius [a 1Kb] illuminatum efficitur, et aque splendidiores apparent, non solum quia lucis candore lustrantur, sed etiam repercussione eius emicantes, clariorem reddunt eris effigiem. Ita omnia uox diuina, grata et honesta constituit. Nam sicut hi qui olei aspergine perspicuum sibi profundum maris efficiunt, sic rerum conditor Deus sui oris afflatu, iucunditatem lucis, mundo repente constituit. Fiat lux, dixit Deus: confestimque preceptio fuit opus, et facta natura est, quia nichil  uoluptuosius in fruendo cogitationem poterit subire mortalium. Sed et si quando uocem sermonemque, uel preceptionem Dei dicimus, debes aduertere non intentione [b 1Kb] motuque corporis uocem reddentis sonum quempiam destinari, nec erem lingua [c 13Kb] uerberatum, esse Dei sermonem: sed uoluntatis sue momentum, quoniam propter eos qui docentur utilius esse censemus, speciatim figurare preceptum. Et uidit Deus quia lux bona. Quibus igitur lucem celebrare nos poterimus laudibus, cum tale de sua bonitate testimonium a Conditore meruerit? Licet diuina uerba nostros paria oculos de illa iudicare compellant, nam sermo non sufficit explicare quantum sensus aciei preueniens attestatur. Si enim pulchritudo corporea ex [d 1Kb] membris inter se rite compositis, et  ex coloris uenustate formatur, quomodo lucem cuius natura simplex est, sibique per omnia similis, plena predicatione quod bona sit, possumus explicare? Ita enim et aurum bonum dicimus, non quia bene  operatum est, sed quia coloris sui magna nobis oblectamenta largitur. Similiter etiam stella que uocitatur Antifer, omnium siderum pulcherrima nominatur, [e 1Kb] non propter eximiam compaginationem membrorum, que nulla sunt ei, sed quia letum alacremque fulgorem nostris impendit obtutibus. Huiusmodi ergo Dei testimonium, non ad hoc solum respicit quod per se lux bona est et iucunda cernentibus, sed etiam propter utilitatem que postmodum ex ea fuit collata mortalibus, bonam dixit. Et separauit Deus inter lucem et tenebras, id est incommixtam naturam illarum, sibique ex contrarietate disparem fabricauit; quippe quas prolixis a se spatiis et destituit et discreuit, sicut dictum est: Et uocauit Deus lucem diem, et tenebras uocauit noctem.

8. Nunc quidem post solis creationem dies appellatur,  id est er [f 1Kb] sole illustratus, cum in hemispherio quod supra terram est commoratur; nox autem dicitur terre obumbratio, que sole in occasu condito generatur, tunc autem non solum corporis motu, sed diffusione principalis luminis, modo se subducentis, modo denuo reducentis, secundum diuinam preceptionem dies fiebat, noxque sequebatur. Et facta est uespera, et factum est mane dies unus. uespere igitur nuncupatio, communiter intelligenda est. Nam et incipiente die, et ad occasum uergente, nox ei sua uicinitate contigua est: uerumtamen ut natiuitatis diurne priuilegia reseruaret, dixit primo uesperam, dicens quia nox diem comitatur. Nam antequam lux crearetur, nox non habebatur in mundo, sed tenebre. Obumbratio ergo terre quam suipra  diximus intercidens diem nox appellata est: et deo nouo nomine post generationem uocitata est: Facta est itaque uespera, et factum est mane: non dixit dies atque nox, sed uespera et mane, ut uocabuli uidelicet dignitatem parti meliori tribueret. Nam dies eque uesperam maneque contingit, et hanc consuetudinem reperies ubique custodire Scripturam in temporibus numerandis. Dicimus enim tot dies elapsos esse, nullam facientes noctium mentionem, sicut psalmus docet: Dies annorum nostrorum . Et iterum Iacob: Dies uite mee breues [g 1Kb] et mali . Et alibi: Omnes dies uite mee . Ergo que tunc historie causa relata sunt, pro legibus in posterum ualitura scriptor instituit. Et fuit uespera, et fuit mane dies unus.  Quamobrem non dixit, primus, sed unus? Et [h 9Kb] certe consequentius fuerat ei, qui dicturus erat de secundo et tertio, et quarto, primum diem potius appellare quam unum. Sed hoc dixit, aut mensuram diei simul noctis  que definiens, et tempus [a 9Kb] utriusque coniungens: ut uiginti quatuor hore unius spatium diei uiderentur efficere, subaudientibus uidelicet nobis, quia nuncupatione diei, nox quoque debet intelligi. Unde, etiamsi unum ex his fieri longiorem, solstitiali immutatione contigerit, prefinitum tamen tempus horarum utriusque complectitur interualla, tanquam si dixeris uiginti quatuor horas ad mensuram unius diei pertineri: uel unum forsitan dixit, ob hoc, quia in celo de certis signis in eadem iterum sub uno die processio solis et reuersio celebratur. Ita quoties uespera uel mane, secundum solis circuitum, terrarum orbem complectitur, non ampliore tempore quam unius diei spatio, propria solet curricula definire. uel sicut secretior tradit ratio, Deus cum naturam temporis  procrearet, et mensuram ei signaque certa ex dierum constituit interuallis: et per septimanam numerari uoluit, eamque semper in semetipsam conuerti precepit, motum temporis metientem, rursusque [b 1Kb] septimanam suppleri iussit unius diei spatio, que septies in semetipsa reflectitur. Hec enim ratio est uolubilium schematum, ut a se incipientia semper in semetipsa ferantur. Quod etiam seculorum proprium est, que per sua se incessanter uestigia reuoluendo, terminum nulla ratione percipiunt. Propterea uerticem temporis non primum, sed unum nuncupauit diem: ut ex ipsa nuncupatione cum seculo sibi seruaretur affinitas. Rerum enim simplicium, nichilque commune cum aliis habentium, specimen indicans, congrue penitus et decenter nominatus est unus. Et quamuis  multa secula nobis Scriptura declaret dicens seculorum  esse secula, tamen nec ibi primum, aut secundum, aut tertium seculum numeratur. Unde causarum potius diuersarum actuumque differentias, et non seculorum circuitus et successiones ac fines datur intelligi. Dies enim, inquit, Domini magnus et lucidus . Et alibi: Quid uobis querere diem Domini? Qui tamen tenebras habet, non lucem . Sed tenebras eas dixit que deputate sunt sibi dignis. Nam inocciduum et sempiternum diem illum sermo testatur, quem etiam octauum psalmus appellat: quippe qui extra tempus habetur. Siue ergo diem, siue [c 38Kb] seculum, siue septimum dixeris, ex eodem trahitur intellectu, singulariter et non multipliciter declaratur. Itaque ut ad futuram uitam nostra cogitata dirigeret, diem principalem, qui est imago  seculorum, unum non immerito uocitauit, ut pote lumini equeuum. Dico autem sanctum Dominicum qui resurrectione glorificatus est Saluatoris. Et hoc est quod dixit: Facta est uespera, et factum est mane dies unus. Sed uespere quidem illius narratio occupata, presenti uespera modum cursui nostre disputationis imponit. Pater autem uere lucis, qui diem celesti lumine decorauit, et noctem ignis radiis clarefecit, qui uenturi seculi requiem merentibus preparauit, corda uestra perlustret agnitione ueritatis, et intemeratam custodiat uitam uestram, prestans uobis honeste ambulare, quatenus fulgeatis ut sol in claritudine sanctorum suorum, ad exsultationem meam in diem Domini, cui gloria et honor, nunc et semper et in secula seculorum. Amen.



LIBER TERTIUS.

1. Prime diei opera, uel potius unius, neque enim fas est ei nos detrahere dignitatem quam a Conditore promeruit, cum per se singulariter ederetur, nullatenus aliarum connumerata curriculis, [a 14Kb] cum omnia que in ea facta sunt, heri noster sermo disseruit. Et  hec passim diuidens, alimoniam matutinam, uespertinamque letitiam prestitit animis auditorum; nunc autem ad miracula secundi diei properamus. Hoc autem commemorans, non in referentis potentia colloco que dicuntur, sed in Scripture gratia, que naturaliter possidens intelligendi facilitatem, illis amorem suum cordibus inspirauit, qui persuasioni superflue anteferunt ueritatem; sicut et psalmus ueri suauitatem demonstrans, ita dicit: Dulcia faucious meis uerba tua, super mel ori meo . Heri itaque, quantum possibile fuit, erga uerba Domini commorantes uestros sensus delectatione repleuimus. In hodiernumque diem festinanter occurrimus,  sequentium rerum miracula spectaturi. uerumtamen minime latere nos potuit, quia multi opifices labore suarum manuum uictitantes, circumstant nos, et admonent ut narrationem propositam breuitate stringamus, ne diutius extrahantur ab opere. Quibus hoc respondeo, quia pars modica temporis fenerata Deo, non solum ipsa non deperit, sed cum magnis ab eo rependitur incrementis. Omnes [b 1Kb] enim res que occupationum  causas efficiunt, Dominus omnipotens opportune scilicet tribuens corporibus fortitudinem, animisque letitiam, nec non facultatem negotiis peragendis, si tamen nos secularibus preponenda spiritalia censeamus. Quod si forsitan in presenti uita, remunerationem bene gestorum recipere non potuerimus, futuris tamen seculis, copiosos sine dubio thesauros sortiemur. Quapropter obsecro uos ut omnes cogitationes mundanas de uestris mentibus excludatis, et penitus mihi uos integros prebeatis. Neque enim ullum commodum capiet presentia corporalis; cum mens curis implicata terrestribus, creditur [a 1Kb] absentare.

2. Et dixit Deus: Fiat firmamentum; et sit separans inter aquam et aquam. Iam quidem hesterno die audiuimus  uerba Domini dicentis: Fiat lux, hodie, Fiat firmamentum. Plus tamen quiddam uidentur habere presentia. Neque enim uerbum in nudo precepto remansit, sed causa per quam queritur firmamenti productio apertius declaratur; id est, ut diuidat inter aquam et aquam. Primo quidem reputemus, discutientes quomodo Deus alloquitur, nostro ne, id est hominum more, qui prius future rei formam concipimus intellectu; deinde ex subiectis congruas et familiares unicuique significationes colligentes exprimimus, et post hoc ministeriis uocalium officiorum cogitata manifestantes, per [b 1Kb] eris crepitum et articulati sermonis obsequium, publicamus sensum corde conceptum. Et quomodo non insanire dicendus est qui Deum talibus officiis indigere pronuntiat ad explananda  que cogitat; cum magis pium sit asserere, quia uoluntas diuina, et prior impetus mentis eius, uerbum est Dei? Quod ideo in specie quadam Scriptura figurauit, ut ostenderet quia non solum fieri uoluit creaturam, sed etiam [c 16Kb] aliquo cooperante perfecit. Poterat enim sicut ex initio de omnibus historicus, et modo referre, quia in principio fecit Deus celum, deinde fecit lucem, et postea firmamentum: nunc autem Deum iubentem et loquentem uidetur inducere, nullo nos impediens fascino quominus uestigiis [d 1Kb] indiciisque perducti, ad contemplationem eius qui est ineffabilis ueniamus. Que enim labore quesita sunt, et iocunde percipiuntur, et diligentissime conseruantur. Nam quorum facilis habetur adeptio, eorum sine dubio fastidiosa possessio est, propterea nos  tramitem uere rationis ingressos, ad explorandum  dirigit Unigenitum. Et certe uocifero sermone non erat opus incorporee nature, cum [e 1Kb] destinatio cogitationis cooperantem latere non posset, quippe quibus consiliorum societas, ex ipsa potestate suppeditat. Nam uox propter auditum necessaria est, et auditus propter uocem. Ubi uero nec er est, nec lingua, nec aures, nec tactus asperior, ad sensum capitis repercussum sonitum perducendo, ibi nec sermo necessarius est, sed ex ipsa, ut ita dixerim, cardinali cogitatione fit participatio uoluntatis. Sicut ergo prediximus, ut mens nostra consurgeret ad inquisitionem uultus eius de quo agimus, prudenter et optime schema huiusmodi elocutionis assumpsit.

3. Secundo loco querendum est si aliud preter id quod initio factum est celum, firmamentum fuit, quod  tamen et ipsum celum uocitatur; uel si certe duo celi sunt, quanquam philosophi de celo disputantes tolerabilius [f 1Kb] acquiescent linguas suas truncandas exponere, quam ut duos celos esse concedant. Unum enim asserunt celum, cuius naturam minime pati confirmant, ut secundum uel tertium adiiciatur ei, quoniam, inquiunt, tota celi substantia in unius conformatione consumpta est. Singulare namque ferunt corpus esse uertibile, certoque ambitu circumseptum, quod quia in primi celi creatione profecit, nichil [g 1Kb] reliqui esse ad secundi uel tertii compositionem. Sed hec dicentes materiam quamdam ingenitam Conditori opinantur habitam, ex prima fabulositate sequentium mendacia contexentes. Nos autem rogamus Grecorum philosophos, non [h 1Kb] antea nostra reprehendere, quam  inter se ualeant ipsi tenere concordiam. Nonnulli enim ex his infinitos esse celos asserunt, et mundos innumerabiles: quorum quando malesuadam professionem superauerint acriores, probationibus quibusdam ex geometrie necessitate collectis, rursus affirmare se putant, eo quod natura non ferat, ut aliud celum preter unum generari potuerit. [i 1Kb] Sed eos tunc magis nos risu dignos dicimus, maxime quia uidentur sepe quoque in aqua fieri plurimi, unde dubitandum non est de multitudine celorum, et quod uiuida creatrix omnium uirtus, in eorum constructione suffecerit, quorum fortitudinem et magnitudinem, si Dei potentiam contemplati fuerimus, non arbitrabimur discrepare a fluxu liquoris, qui cum in uacua uasa diffunditur, quibusdam interdum reflationibus  intumescit. Ergo risibilis eorum penitus propositio  est, de omnipotentis impossibilitate certantium. Nos autem tantum absumus secundo celo discredere: quia et tertium profitemur, cuius beatissimus Paulus non est fraudatus aspectu . Nam psalmus nominans celorum celos etiam plurimorum nobis subiicit intellectum. Nec tamen admirabilior ista questio, septem illis [a 13Kb] orbibus uidetur, secundum quos ferri septem stelle, consonanter ab omnibus predicantur: quos etiam reconditos in se dicunt, exemplo cadorum uno super alium commissorum, et eos contrariis aduersus se motibus impulsos, et acuta cum grauibus temperantes, concentum quemdam et harmonie melos reddere dulce confirmant. Cuius rei assertores, cum fidem dictorum suorum ratione communis sensus approbare cogantur,  hoc dicunt quia per ueterem consuetudinem [b 1Kb] intenti auribus, erga crepitum illum qui ex prima natiuitate resonuit, usu quotidiano, oppletarum aurium sensus obsurduit, atque ideo minus harmoniam possumus auscultare, sicut in officina fabrili, assiduis ictibus operantium contusus hebescit auditus. uerum has seculariorum [c 1Kb] meditatas astutias illis tractare permittentes, nos ad sermonem redeamus Ecclesie. Dictum est itaque a precessoribus nostris, non esse hanc secundi celi creationem, sed prioris expositionem. Ibi enim carptim Scriptura retulit celi terreque facturam; hic curiosius rationem [d 1Kb] tradidit nobis, qua unumquodque confectum sit elementum. Nos autem dicimus quia quando et nomen aliud, et usus proprius est in secundo, aliud esse necessario illud  [e 1Kb] quod primo factum est celum habens naturam ualidiorem, que prestat rebus omnibus utilitatem precipuam.

4. [f 1Kb] Et dixit Deus: Fiat firmamentum, et sit diuidens inter aquam et aquam. Igitur antequam radicem eorum que scripta sunt attingamus, experiamur ea que nobis obiicienda putamus ab aliis improbare. Sciscitantur namque nos, proponentes, si sphere simile habetur firmamenti corpus, sicut uisio ipsa testatur, [g 1Kb] quomodo fluitans aqua, semperque ad inferiora delubricans, poterat in globositate curuati firmamenti consistere? Quid respondemus? quia non omnimodis, quod uidetur nobis suspicientibus intrinsecus esse uolubile, hoc etiam extrinsecus in sphere similitudinem creditur esse formatum. Siquidem lauacrorum  marmoreas uidemus cameras, interius quidem semirotundo schemate fabricatas, in fastigiis  uero suis habere planitiem. Cessent ergo super hoc nobis calumniam generare, iactantes quod aqua non possit in superioribus partibus contineri. Reliquum est ut dicatur que natura sit firmamenti, et cuius rei gratia intercedere statuta est aquis. Solemne igitur Scripture est in causis uirtute prestantibus, hec proferre, uelut si dicatur: Dominus firmamentum meum et refugium meum . Et alibi: Ego firmaui columnas eius . Et: Laudate eum in firmamento potentie sue . Et seculares quidem firmum corpus dicunt, quasi condensatum; et referunt quod ad distinctionem mathematici corporis indicatur; aliud est enim mathematicum, et aliud quod interuallorum prolixitate subsistit, id est, in altitudine et latitudine distensum. Quod autem firmum  est, cum sit [h 1Kb] disiunctum spatiis, etiam duritiam possidet. Sed Scriptura consueuit illud corpus quod est ualidum nimis et solidum uocare firmamentum, sicut et erem crassum et concretum eodem. solet sepius appellare uocabulo, cum dicit: Qui firmauit tonitruum . Spissitudinis enim duritiem, quia spiritus conceptus in nubibus uiolenterque proruptus efficit sonum tonitrualem, firmationem tonationis appellat. [i 1Kb] Unde nunc quoque arbitramur in aliqua firmissima natura, meatum aquarum lubricationemque consistere, et contentam uocis huius repagulo sustineri, quoniam de aquarum communium editione natiuitatem creditur habuisse, uel certe humori coagulato similem esse conuenit estimare: aut eiusmodi alicui materie, que ex diffusione liquoris  sumpsit originem, qualis est lapidis natura crystallini, quem ferun ex aquarum concretione generari. Lapis uero qui proprie lucidam possidet perspicuitatem, et qui secundum suam naturam fuerit sincerus inuentus, nec alicuius putredinis admixtione [i 13Kb] fedatus, nec fundus rimis aliquibus fixus est, eri similis habetur in colore; sed nulli eorum conferre nos fas est firmamentum. Puerilis enim reuera et insipientis est mentis, talem capere de celestibus opinionem. Sed neque si omnia in omnibus sunt, id est, ignis in terra, er in aqua, in aliis alia, nec quia eorum elementorum que nostris sensibus subiiciuntur, nichil sociale habetur, uel mediarum, uel contrariarum communione causarum: ob hoc etiam arbitrari debemus, firmamentum, aut unum ex simplicibus esse, aut  quod ex eis processit esse promiscuum, cum manifeste nobis Scriptura precipiat nichil sensui nostro  licere amplius quam concessum est opinari. Nec illud nos, queso, pretereat indiscussum, quod postquam Deus precepit, dicens: Fiat firmamentum, non sine ratione [a 1Kb] adiecit historicus: Et factum est firmamentum. Nam ante fecit Deus firmamentum. Et iterum: Diuisit Deus. Auscultent igitur surdi, et illuminentur ad uidendum ceci. Quis autem tam surdus est, quam qui non audit ita palam uociferantem Scripturam? uel quis tam cecus, nisi qui euidentibus documentis instructus, gloriam Unigeniti non respectat? Et dixit Deus: Fiat firmamentum. Hec uox destinationis indicat causam. Quod autem dixit: Quia fecit Deus firmamentum, perfectionis est demonstratio.

5. Nunc in reliqua sermo uertatur. Et sit diuidens inter aquam et aquam. Infinita erat, quantum datur  intelligi, aquarum diffusio, undique alluentium terram, ita ut aliorum etiam elementorum statutos terminos uideretur excedere; [b 34Kb] propterea in sequentibus dicitur abyssus circumdedisse tellurem. Sed multitudinis quidem aquarum causam paulo inferius exponemus. uerumtamen nullus nostrum, sed nec eorum qui ualde sunt eruditi et acutissime intuentes ad corruptibilem hanc fluxamque naturam, opinando ualebit reprehendere, uel [c 11Kb] impossibilia uel figmentis quibusdam narrationi conglutinata nos uerba proferre; nec exiget probationes per quas possumus astruere super quid aquarum fuerit natura fundata. Ea enim ratione qua terram aquis grauiorem firmantes, in media omnium hanc libratam esse pronuntiant, illam quoque celestem aquam, propter naturalem  impetum eius, semper ad ima tendentem, et propter equalitatem ex omni parte collocatam, necesse est super orbem terrarum stabiliter permanere. Ergo ampla nimis erat aquarum natura, ac non pro terre dimensione diffusa, sed multo largius illius ambitum superabat. Ita ex initio magnificentissimus artifex futura prospiciens, sequentium utilitatem ex priorum dispositione constituit. Que causa fuit ergo ut aque enormitas exuberaret in terris? Quoniam necessaria erat rebus ignis natura, non solum erga dispensationem terrestrium, sed etiam ad perfectionem cunctorum. Etenim breuissima semiplenaque forent omnia, si maximis ac principalibus elementis aliquid minus esset, que quidem contraria sibimet,  atque alterne substantie deuoratoria scimus esse. Ignis enim consumit aquam, quando uirtute precellit, aqua uero cum abundauerit exstinguit ignem. Erat ergo necessarium, neque concordare inter se firmiter hec elementa, nec integra [d 1Kb] penitus defectione alterius, prebere causam solutionis rerum omnium, ideoque sufficientem gubernator mundi reposuit humoris copiam, ut prescriptos sibi terminos non excedens, ignee posset edacitati resistere. Deus enim, qui omnia sub ponderationis et mensure ordinatione constituit, cui etiam gutte imbrium numerate sunt, teste Iob , nouerat quanto tempore aqua in orbe terrarum permanere deberet, et uel quantam igni alimoniam prepararet. Hec est aquarum ratio secundum creaturam. uerumtamen usus ignis quam  necessarius sit rebus humanis, quis ita uiuendi penitus expers habetur, ut hoc non aliter nisi ex [e 1Kb] doctrine traditione cognouerit? Nam non solum ee artes que uite humane sustentatrices sunt, indigent ignis auxilio, sed arborum etiam germinatio, fructuumque maturitas, et animalium tam terrestrium quam marinorum natiuitas, neque principio processisset, neque perduraret in tempora, si caloris beneficium defuisset. Aquarum quoque abundantia ualde fuit necessaria, ut incessabiliter et sine intermissione pastum sibi de his ignis attraheret.

6. Intuere denique diligentius creaturam, et inuenies uim feruoris cunctis que oriuntur et occidunt, potenter herere. Propterea terris aque largissime sunt infuse, ultraque quam uidentur sunt extense,  que et fundum telluris attingunt; unde etiam fontibus et puteis largior copia manandi suppeditat, precipitesque torrentium [f 8Kb] cursus, ut humor in multis ac diuersis uidelicet horreis conderetur. Itaque ab Orientis partibus hibernis progreditur Indus fluuius, omnium uiolentior fluentorum, sicut speculati sunt ii qui situm orbis descripsere terrarum. De meridianis autem locis Bactrus effluit et Choaspis, et Araxes, ex quo Tanais, abruptus in Meoticam transit paludem. Phasis autem de Caucasiis exit montibus, et innumerabiles alii, de [g 14Kb] regionibus arctois ad Euxinum feruntur Pontum. Ab Occidentis uero climatibus estiuis, sub Pyreneo uertice Tartesus, atque Ister, quorum unus in exteriora maria decurrit, alter ueniens  per Europam, digeritur in Pontum. Eos autem quid necesse est enumerare, qui de Ripheis Scythie interioris montibus oriuntur? Quorum est Rhodanus, qui cum pluribus aliis nauigalibus fluuiis, Galatas et Hesperios, Celtorumque gentem, multasque finitimas preteriens nationes, pelago miscetur Occiduo. Nam corum qui ex superiore meridie per Aethiopiam descendunt, id est, [a 21Kb] Tages, et Nisus, et Cremeas, et Nilus; alii in nostrum mare influunt, alii in citeriorem deuoluuntur Oceanum; licet Nilus non sit fluminibus comparandus, quippe qui more pelagi, tempore diffusus estiuo, terram stagnare consueuit Aegyptiam. Ita mundi pars habitabilis aquis tota repleta est, non minus fluctibus equoreis circumsepta, quam amnibus irrigata, propter ineffabilem sapientiam Conditoris,  qui repugnatricem calori naturam, ut esset sufficiens ordinauit. Erit autem tempus quo ignis cuncta torrebit, ut testatur Isaias, loquens ad omnium Dominum Deum: Qui dicit abysso: Dissipaberis, et omnia flumina tua siccabo . Despecta ergo sapientia seculari, recipe una nobiscum magisterium ueritatis, nullis quidem facundie phaleris exornatum, scientie uero ratione potissimum.

7. Propterea: Fiat firmamentum in medio aque, et sit diuidens inter aquam et aquam. Diximus quid significat appellatio firmamenti: id est, non duram fortemque naturam, que fulcimine aliquo sustentatur et pondere. Nam multo proprius eiusmodi uocabulum terra meruisset, sed propter substantiam superiorum, que subtilis et rara est, nulloque sensu comprehensibilis  habetur, firmamentum nuncupauit, comparatione scilicet corporum leuiorum, que nec uisu, nec tactu ualemus attingere. Et simul cogita locum quemdam, qui discernit humorem, cuius partem tenuiorem supernis stationibus deputauit, crassiorem uero limosamque inferioribus destinauit, ut illa que ex initio facta est temperatio permaneret, aquarum paulatim [b 1Kb] minutione confecta. Sed tu quidem liquoris amplitudini non discredis, ad ignis autem uim non respectas, qui licet exiguus habeatur in uisu, multitudinem tamen aquarum ualet expendere. Semper enim trahit ad se subiectas undas, in modum medicatorie cucurbite; facileque consumit eas exemplo luminis lucernalis, quod per [c 1Kb] appositam stuppam lambens oleum mox peredit. Aether autem quis dubitet  flammeum esse atque torridum? Quod nisi statutis sibi a Creatore finibus frenaretur, facile cuncta consumeret: que res prohibet ut non totus humor qui rebus diuersis insertus est calore solis uoratus aresceret. Ob hoc celestis facta est aqua loco superiore collecta, quam paludes, et fluuii, pelagusque  surgentibus de se uaporibus exhalant, ut non ardor ethereus omnia que subiecta sunt conflagraret. Siquidem solem quoque uidemus, estate stagna leuiora breuissimo temporis spatio repente siccare. Ubi ergo est aqua illa? Demonstrent nobis callidi, dubium ne cuipiam potest esse quin feruore solis expensa defecerit? Licet nec calidum solem dicant esse, tanta illis suppeditat in loquendo facultas. Et considerate quo freti documento, rebus euidentissimis aduersantur. Quoniam, inquiunt, candidus [d 9Kb] color eius est, et non rubeus, aut puniceus habetur, ob hoc non igneum solem esse contendunt. Calorem autem ferunt ex [e 39Kb] asperiore eius circumuersione procedere, hoc uidelicet argumentantes, ut asserant solem nichil expendere de humore. Sed ego, etiamsi non uerum sit quod obiicitur,  non refutabo sermonem, utpote mihi astipulantem. Dicebatur enim propter ignis edacitatem aquarum necessariam esse multitudinem: nichil tamen interest utrum naturalis sit an quesitus ardor, dummodo circa eamdem materiam similes casus exerceat, id est, siue cum inter se ligna fricantur, flamma consurgit, siue sponte succensus ignis, que fuerint iniecta consumpserit, unus scilicet atque idem exitus ab utroque procedit. Et certe uidemus moderatricem sapientiam Dei, solem in alias partes ex aliis transponentem, ut non semper in eisdem commoratus locis, feruoris auiditate mundanum depopuletur ornatum. Sed nunc eum ad Australem zonam, nunc ad signa solstitialia pro temporum mutatione traducit, atque inde in arctoam regionem conuertit, ut  paulatim per diuersa commigrans terrenis fructibus temperamenta custodiat. uideant tamen si non ipsi sibi probantur obsistere, cum mare ideo confirmant incrementis fluuialibus non augeri, quia calore solis absorbetur, unde etiam salsa et amara eius aqua perficitur, ut pote que saporem proprie dulcedinis, [f 1Kb] raptu feruoris amittit et ubi leuiorem quidem partem secum aufert, grauiorem uero et limosam, uelut fecem aliquam hic relinquit. Sed qui de mari modo talia disserebant, rursum mutati nullam defectionem fieri liquoris a sole pronuntiant.

8. Et uocauit Deus firmamentum cetum. Proprie quidem aliud illi conueniens fuerat nomen. Scimus tamen sepissime celum dici locum spissum densatumque eris istius palam nostris obtutibus occurrentem.  Celum autem a cernendo uocari, quod ex Grecorum melius etymologia colligimus, quod appellant, , sicut dicit Scriptura, uolatilia celi ; et alibi, uolatilia secundum firmamentum celi . Tale est et quod dicitur: Ascendunt usque ad celum .  [a 1Kb] Et Moyses benedicens tribum Ioseph, ex finibus celi, et mutatione solis, et concursione mensium, et ex uertice montium benedictionem dat ; ut pote regione telluris rerum talium copiis abundante. Sed et in maledictis Isrel: Sit, inquit, tibi super caput celum eneum , indicans integram siccitatem, atque defectum liquoris eris per quem terrenis fructibus fecunditas optata prestatur. Quando ergo de celo dicit emitti rorem uel pluuiam, aquas intellige, que superiorem tenere iusse sunt regionem. Conglomeratis enim uaporibus in altum, et ere uentorum flatibus condensato, exhalationes he que subtiliter nubibus inseruntur, per mutuas accessiones gutte perficiuntur, suoque pondere collise deorsum pelluntur. Hec est imbrium generatio;  cum uero fuerit despumatus humor, flabrorum uiolentia repercussus, cum frigore uehementius indurescit, concretis nebulis, nix gelata defertur ad terram. Et omnino [b 22Kb] secundum eiusmodi rationem, licet tibi omnem aquarum exspectare naturam, quomodo circum erem qui super nos est congregantur. Nullus tamen argumentationi eorum qui de celo disputant, simplicitatem spiritualium [c 1Kb] uelit conferre sermonum. Quantum enim recte uiuentium mulierum pulchritudo meretricie formositati preponitur, tantum noster sermo seculari noscitur prelatus esse doctrine. Illi enim coactam uerbis suasionem soliti sunt afferre; nos autem nudam [d 14Kb] fallendi proferimus ueritatem. Sed quid opus est nos commouere certamen, illorum mendacia repellentes, cum possimus scripturas suas sibimet conferentes, sine nostro labore  illorum exspectare conflictum? Qui nec eloquentia differentes, nec numero pauciores, nec dignitate deteriores, suis aduersariis repugnantes, cum ignem omnia torrere penitus ac deuorare confirment, rursus de recidiuis seminibus, que ignis conflagratio derelinquit, causas regenerationis inducunt. Unde [e 48Kb] etiam mundos innumerabiles introducunt.

9. Sed illi utriusque professionis ueritate priuati, hinc inde per inopiam subsidia sui erroris exquirunt. Siquidem et de his aquis quas firmamenti interiectio  separauit, occasione allegoriarum et sensus altioris, quasdam nobis figuras obiiciunt, dicentes spirituales incorporeasque uirtutes, mutabiliter [f 21Kb] intelligi debere pro aquis, et sursum quidem super firmamentum remansisse digniores, in humilioribus autem diuersoriis ut pote crassioribus et cenosis, noxias constitisse. Propterea dicunt eas aquas que super celos sunt, laudare Dominum, id est, optimas uirtutes que digne sunt, ob sue meritum puritatis, decentibus celebrare laudibus Conditorem. Eas uero que continentur inferius, spiritus esse prauitatis affirmant ex altitudine naturali in profundum malitie deuolutos, quos ut turbidos, ac seditiosos, et uitiorum tumultibus fluctuantes, mare propter uarietatem sui propositi, quod mutatur assidue, nuncupatos. Sed  nos huiusmodi sermones, ut somniorum coniecturas et aniles fabulas omittentes, aquam intelligamus, aquam esse ueram, separationemque firmamenti, ita ut Scriptura tradit, accipiamus. Et si quando laudem communi omnium Domino aque dicantur offerre, non ob hoc [g 1Kb] estimande sunt rationabilis esse nature. Neque enim quia celi enarrant gloriam Dei , modis omnibus animati sunt, nec firmamentum sensibile animal esse putandum est, quia enuntiat facturam manuum suarum. Quod etsi dixerit quispiam, celos [h 10Kb] quidem contemplabiles esse uirtutes, firmamentum autem factricem Dei potentiam, sermonem quidem nos huiusmodi, quamuis sit commentitius, tamen non aspernanter admittimus, sed uerum hunc esse nullatenus patiemur. Nam nec ros, aut bruma, uel frigus, aut estus, quoniam laudare  omnium creatorem iubentur, ut ait [i 1Kb] Daniel , sensibilis esse uel inuisibilis intelligenda natura sunt; sed consideratio eorum prudenter a sensum habentibus contemplata, glorificationem perficit Creatoris. Non solum enim aqua que super celos est, tanquam ceteris honore precellens propter insitam sibimet uenustatem, laudem dependit Domino; sed idem facere etiam que in terra sunt inuitantur, id est, dracones, et omnes abyssi . Ita nec abyssus, quam in peiorem partem conantur abiicere fabricatores  allegoriarum, refutabilis estimatur a Psalmista: cum et ipsa secundum suam qualitatem hymnos potentie Conditoris emittit.

10. Et uidit Deus [a 1Kb] quia bonum est firmamentum. Non oculorum probatione dixit bonum. Neque enim corpoream delectationem prestant nobis que constituuntur a Deo, nec ea illorum percipienda uoluptas est que uidentur iocunda mortalibus; sed [b 1Kb] bonum dixit opus quod artis sue ratione pensatur, et ad finem future commoditatis intendit. Merito ergo [c 40Kb] quidem in rationem gignentium manifestam esse proposuit; illa que subinde per partes [d 1Kb] effecta sunt, opifico sue uirtutis sermone percurrens, ut pote mundi consummatoria collaudauit. Nam manus et oculus, ceteraque membra simulacri enei sparsim proiecta  nulli uidentur esse bona; cum autem in suum ordinem composita redigantur, speciemque congrue formationis acceperint, a quolibet imperito facile discernuntur. At uero elementorum Creator, et ante singulorum compositionem, nouerat cuiusque operis bonum: singulaque collaudans, cogitationem sue mentis ad [e 1Kb] futurum exitum dirigit formatorum. Talis ergo nunc quoque artifex singularum partium Deus, assertor et predicator; sed paulo post omni pariter mundo, competentem laudem, cum fuerit consummatus,  impertiet. Sed hic iam narratio matutina secunde diei terminum sortiatur: ut auditoribus studiosis inducias prebeamus, quo inter se conferre que dicta sunt, memorieque beneficio, in intimis cordibus ad utilitatem propriam retinere [f 1Kb] cuncta procurent, et usu meditationis assidue, doctrine cibum ruminantes, post digestionem salubrem, residui flagitent alimenta sermonis. His uero qui uiuendi causas manibus exercent indulgentiam medio tempore tribuamus; ut completis operibus animum curarum nexu solutum, rursus dapibus exhibeant uespertinis. Interea, Dominus, qui [g 9Kb] magnifica fecit ex nichilo, et a nobis hec parua uerborum proferri libamina dispensauit, det uobis intellectum sue ueritatis; ut ex uisibilibus inuisibilem reputetis, et ex magnitudine  ac pulchritudine creature, [h 12Kb] decentem gloriam Conditoris meus uestra percipiat, ut et in terra, et in ere, et in celo, et in aquis, et inter diem et noctem, et in omnibus que cernuntur benefactoris monumenta certissima capiatis. Neque enim aut peccatis tempus dabitur, aut inimico locus suggerendi contraria relinquetur, Domino uestris sensibus adherente; cui gloria et ueneratio, nunc et semper, et per omnia secula seculorum. Amen.



LIBER QUARTUS. De congregatione aquarum, et apparitione aride disputatio.

1. Sunt urbes quedam quarum populi spectaculis mirabilibus a matutino tempore usque ad uesperum, proprios oculos pascendo reficiunt: cantus etiam blandos, [a 1Kb] modulationesque lasciuas, luxum nimium generantes, sensibus suis iniiciunt, quorum auscultatione diutius oblectati, nullatenus satiantur. Et tamen  eos homines multi beatos appellare consueuerunt, quia necessaria negotia deserentes, et artes quibus uiuendi subsidia comparantur, per desidiam et uoluptatem statutum sibi tempus uite peragentes, inanibus actibus occupantur, ignorantes quia saltatio spectationibus [b 10Kb] approbata turpissimis, publicum et commune perficit magisterium uitiorum. Lyrica etiam carmina, cantusque tibicinum, et meretricie cantiones, cordibus audientium lapse, quid aliud quam infamiam  spectatoribus inolescunt emulantibus histriones? Nonnulli autem circensium furiali ardore detenti, noctibus somniantes pro equorum uelocitate contendunt, modo [c 31Kb] currus rotantes, modo aurigas  in partem aliam transferentes, omnemque prorsus diurnam cogitationem tempore soporis reuoluere non desistunt. Nos autem quos Dominus, qui opifex rerum maximus et ualde mirificus habetur, ad demonstrationem suorum operum conuocauit, deficere non debemus erga eorum spectacula, nec desides fieri in auscultandis Spiritus sancti sermonibus; sed circumdantes preclaram hanc diuini operis stationem, transactaque tempora cogitationibus reputantes, contemplemur celum quidem leuatum ut cameram, sicut dicit propheta , terram autem uastam nimis, immensitate uel pondere in semetipsam constare fundatam, eremque diffusum liquidumque natura; congruam et incessabilem spirantibus alimoniam ministrantem, scindentemque se mouentibus  omnibus, leniterque cedentem mollitudinis intercessu; aquam uero altricem corporum, et humano generi nimis utilem constitutam, ac moderate in deputatis sibi conceptaculis permanentem. Quas res, ita se habere, de his que recenter lecta sunt approbabis.

2. Et dixit Deus: Congregentur aque que sub celo sunt in congregationibus suis, et appareat arida. Et uocauit Deus aridam terram, et congregationes aquarum uocauit maria. Quantas mihi calumnias in his que sequuntur obieceris, exigens quemadmodum terra possit inuisibilis haberi, colore presente, siquidem color omnis sensu comprehenditur uisionis, et fortasse tibi non uidetur esse sufficiens quod diximus; quia non ad naturam, sed ad nos inuisibilis fuisse terra relata est, propter aquarum uidelicet iniectionem,  que tunc [a 1Kb] omnes terras operuissent. Nunc uero ausculta Scripturam, quomodo seipsam declarat: Congregentur, inquit, aque, et appareat arida. uelamentum subducitur, ut conspicua fieret, que interim non uidebatur. Illud etiam forsitan quis requiret, cur id quod per naturam subest: aquis, id est, ut semper ad procliuiora contendant, hoc ad preceptionem Creatoris sermo conuertit. Donec enim in planitie fuerit aqua recondita, stabilis est, non inueniens quo declinet, ubi uero descensus occurrerit, irrumpente protinus parte priore, reliqua multitudo consequitur properanter effugiens, que precedit urgente uenientis impulsu: tantoque uelocior meatus aspicitur, quanto maioris ponderis fuerit aqua que confluit, locusque deuexior. Si ergo talis natura liquoris  est, [b 1Kb] differret utique preceptionem qua iusserat aquas in unum conceptaculum congregari. Poterat enim sine dubio, propter naturalem impetum in regiones concauas sponte decurrere, priusquam terga compleret: nullus enim terrarum locus sic equalis est, ut aquarum situs. Deinde, inquiunt, quomodo  in unam congregationem iussa est conuenire, cum maria esse diuersa sciamus, que certe multum a se distare noscuntur? Ad illud igitur quod primum quesitum est, hoc [c 1Kb] respondebimus: quia tu quidem post editionem precepti diuini humoris motum cognouisti, et quia circumfluus habetur semperque decurrens. Nam priusquam meatum caperet ex auctoritate celesti, nec tu eum uidisti, nec ab alio qui uiderat didicisti: unde debebis aduertere quia uox Dei, nature formatrix est, et preceptio que tunc data est creature, dispositionem cunctis que forent gignenda prebebat. Nam et dies et nox semel facte sunt, et ex illo usque nunc, sibimet uicibus succedendo, curriculorum suorum tempora certis portionibus diuisa custodiunt.


3. Congregentur aque. [d 1Kb] Iussum est aquarum naturam diffluere, et nunquam deficit obsequendo mandatis. Hoc autem dico respiciens ad liquidam aquarum sortem, quarum alie semper manant ut fontes et fluuii, alie congregate sunt et sistentes. Sed mihi nunc de fluentibus sermo est. Congregentur aque in congregationem unam. Si quando te [e 1Kb] stantem iuxta riuum subit cogitatio, reputans cuius impulsu de telluribus aqua progreditur, uel que sunt horrea de quibus tam largiter effunditur, aut qui locus ad quem cogitur peruenire, uel quomodo nec illa deficit que sequitur, nec ea que precessit exuberat; profecto reperies omnia hec ex uoce prima teneri, unde etiam meatus illi suppetit sempiternus. Quamobrem in omni semper historia memento prime preceptionis, que  dicit: Congregentur aque. Etenim oportebat eas decurrere properanter, ut deuenirent ad propriam regionem: et postquam uentum esset, stare in conceptaculis deputatis, atque ultra non tendere. Propterea est ab Ecclesiaste dictum: In mare fluuii delabuntur, sed mare non superimpletur . Quia et quod aquarum cursus urgetur, et quod mare certis circumscriptum finibus retinetur, prime preceptionis uirtus est: Congregentur aque in unam congregationem: ut non scilicet illa que influit, expletis conceptaculis superfusa, cunctos similiter terrarum terminos inundaret; idcirco iussa fuit in unam se congregationem redigere. Propterea pelagus uentis sepe turbatum, ac fluctibus estuans, in altumque consurgens, ubi littora uicina [f 13Kb] tetigerit, feruoris impetum  spumando resoluens, mox frangitur atque subducicitur. Aut me non timebitis, dicit Dominus, qui arenam terminum pono mari ? Etenim mirum est quomodo res omnium que in terris [g 1Kb] habentur infirmior arena, iussu Dei uiolentiam maris frenat. Quod si secus esset, que ratio uetare poterat Rubrum mare,  ut non Aegyptum totam, que utique deuexior habetur, inuaderet, proximoque pelago misceretur, nisi precepto Conditoris esset inhibitum? Nam quia humilior est Aegyptus Rubro mari, certissime [a 1Kb] docemur ab his qui Aegyptium et Indicum mare coniungere uoluerunt, quorum primus est Sesostres Aegyptius, secundus Darius Medus. Hec eo dixi, ut diuine sanctionis potentiam nosceremus. Congregentur aque in congregationem unam, id est, altera non procedat ex illa, sed in primo conceptaculo, que collecta est teneatur.

4. Deinde cum diceret: Congregentur in unam congregationem, docuit quia multe erant aque uariis diuise modis. Loca enim conuallia, profundioribus naturaliter cauata spatiis, habebant aquam collectam,  nec non etiam campi pleni erant, similitudinem pelagi referentes, alieque eiusmodi regiones, de quibus omnibus in unam congregationem confluere sunt precepte. Et nullus dicat, quia si totam terram, tunc aquarum texerat multitudo, nichilominus ea quoque loca, in que postea iusse sunt aque concurrere, repleta tunc erant. Ubi ergo deberet aqua colligi, que omnes terrarum partes inuaserat? Ad hoc respondemus, quia quando preceptio data est ut in unam congregationem coirent, tunc et susceptionis earum causa processit. Neque enim erat illo tempore mare quod extra Gaddiros est, nec maximum illud, et solis audacibus nauigabile pelagus, quod Britannicam insulam, et Hiberos occiduos alluit, habebatur, sed postmodum iussu Dei capacitas sufficiens preparata  est, ut aquarum ibidem multitudo conflueret. [b 1Kb] De qua re quoniam repugnare uidetur nostre mundificationis sermo, dicentibus philosophis, eo quod minime in unam congregationem, sicut experti sumus, aqua collecta est, dicere quidem multa et omnibus nota possemus: [c 1Kb] sed ne contendere cum talibus ridiculum uideatur, quanquam etiam obiicere nobis deberent paludes et stagna, nec non eas aquas que colliguntur ex imbribus, ut per hec assertionem nostri sermonis infringerent, sciant tamen quia maximam, perfectamque aquarum omnium concursionem, Deus uocauit congregationem. Nam et puteus aque collectio est manufacta, in profundam cauationem liquore delapso. Non ergo quelibet aquarum conceptacula congregationis illius uocabulum manifestant, sed illa  maxima excellensque susceptio; in quem [d 1Kb] totum elementum repente collatum est. Nam sicut ignis in paruulis ac diuersis quibusque materiis est dispersus, perhibens omnibus usum necessarium, totus tamen in ethere continetur, similiterque er, licet singulis  corporibus sit illapsus, uniuersum tamen orbem terre complectitur; sic et aquarum natura quamuis uariis commissa stationibus teneatur, una tamen est maxima congregatio, que omne illud elementum discernit a ceteris. Lacus enim qui circa regiones habentur arctoas, uel in Hellesponto, seu in Macedonia, uel in Bithynia congregationes sine dubio nominantur; sed modo nobis mentio est de illa, que reliquis omnibus ita prolixior est, ut terrarum amplitudini cequetur, et quanquam [e 1Kb] in minoribus quoque congregationibus aquarum inesse multitudinem nullus obsistat, non tamen illas quis rite maria nuncupabit: quamuis certe paludes salsugine maris infecte sint, sicut illa que uocitatur [f 10Kb] Asfaltitis in partibus Iudee, uel Serbonitis, que inter Aegyptum Palestinamque iacens,  deserta contingit Arabie. Omnes he quidem paludes sunt, unum tamen habetur mare, sicut asserunt qui peragrando terras omnes obierunt. Sed Hyrcanium, Caspiumque lacum quidam in semetipsos circumscriptos esse pronuntiant. Et sane quoniam oportet nos historicorum cosmographiam diligentius intueri, quid de his relatum sit audiamus. Ferunt itaque memoratos lacus occultis quibusdam perforatos cauernis, in mare maximum suos meatus euoluere; unde etiam Rubrum pelagus affirmatur in mare quod ultra Gaddiros habetur effluere. Quomodo ergo, inquiunt, si Deus diuersas aquarum stationes, maria uocauit, quoniam in unum conceptaculum conuenerunt, et rursus congregationes omnes, id est sinus, quos pro schemate suo terre circumdatio comprehendit, maria  nichilominus appellantur, id est, mare Arctoum, mare Australe, mare Eoum, mare Occiduum, et iterum uniuscuiusque pelagi propria nomina sunt, Euxinum, Hellespontum, Aegeum, Ionium, Siculum, Tyrrhenum, et alia plurima, quorum omnium singillatim uocabula percurrere longum nimis et operosum est: propterea congregationes aquarum Deus maria nominauit. Sed nos quidem nunc ad hoc pretereuntis ordo sermonis adduxit: ad illud uero quod dudum cepimus reuertamur.

5. Et dixit Deus: Congregentur aque in congregationem unam, et appareat arida. Non dixit appareat terra, ne iterum eam incompositam demonstraret, ut pote limosam et adhuc ex aquarum inundatione deformem, atque inualidam; simulque ne soli quispiam  causam terrene siccationis ascriberet, merito natiuitate solis anteriorem telluris ariditatem Creator instituit. Aduerte namque sensu diligentius, quia non solum aqua, que superfuerat terre, sed etiam illa que in profundioribus partibus latitabat, famulata  precepto dominantis effluxit. Et factum est sic. Sufficit igitur adiectio ista, declarans uocem Conditoris effectui mancipatam; licet relatum sit in multis cosmographie codicibus: quia collecta est aqua, que fuerat subter celo in congregationes suas, et apparuit arida; quod certe nec reliquorum commentariorum ita esse manifestat editio, nec usus exprimit Hebreorum. Nam reuera superflua uideretur post testimonium quo asseritur, quia factum est sic, rursus de iisdem repetita narratio. Et uocauit Deus aridam terram, et stationes aquarum [a 1Kb] uocauit maria. Cur et in precedentibus dictum est, congregentur aque in congregationem unam, et appareat arida, cum magis dici debuisset, appareat terra; et iterum: apparuit arida, et uocauit Deus aridam terram? Quoniam arida uidelicet  proprietatis est species, designans illud quod nature subiectum est; terra uero nuda cause nuncupatio est. Sicut enim rationabilitas propria est homini, homo autem ipse, uox est significatoria illius animalis, cuius est proprietas, ita terre propria precipuaque ariditas habetur. Ergo elementum quod proprie sortitum est siccitatem, terra non immerito nominatur; sicut animal cui proprius est hinnitus equus appellatur. Non solum autem hoc de tellure notandum est, sed etiam in aliis elementis propria cuique qualitas est decreta, per [b 9Kb] quam a ceteris singula discernuntur, et quale sit ipsum manifeste dignoscitur, id est, aqua suam retinens qualitatem, per quam frigida demonstratur, er habet humiditatem, ignis ardorem. Sed ea quidem ut pote principalia compositarum rerum  elementa, secundum rationem que dicta est, mente sola possumus contemplari. Ea uero que in corporibus [c 35Kb] illapsa sunt, et uisui subiiciuntur, coniunctas sibimet possident qualitates, nullumque eorum absolutum potest esse uel simplex, quippe que oculis comprehenduntur, et sensu. Nam tellus est arida et frigida, aqua humida et frigida, er calidus et humidus, ignis calidus et aridus; [d 1Kb] atque ita per hec nature potentia prouocata facit, ut temperamentis permixtionis alterne sibimet omnia copulentur, uicinoque elemento per sociam qualitatem unumquodque cohereat, et propter insitam singulis communitatem, contrariis misceantur, sicut terra que arida est et frigida, connectitur aquis per cognationem frigiditatis; eri autem per [e 1Kb] aquam sociatur.  Etenim media horum aqua posita, tanquam duarum porrectione manuum, gemina illis qualitate coniungitur,  id est, per frigiditatem terre, per humiditatem eri. Rursusque er intercessione sua conciliator nature repugnantis efficitur, id est, ignis et aque: igni quidem sociatus per calorem, aque uero per humorem. Ignis autem quoniam feruidus aridusque natura est, eri quidem caloris interuentu coheret, per siccitatem uero terre communicat; et hoc modo [f 1Kb] quasi circulus quidam et chorus compaginatus, alterutrum sibimet conuenientibus elementis uidetur esse perfectus. Hec ideo disserui, ut ordo claresceret, propter quem aridam Dominus terram nominauit; et non potius tellurem uocitauit aridam. Siccitas enim non postmodum secuta est, sed erat anterior; quippe que sit consummatoria substantie eius, atque ideo iure uocabuli huius priuilegiis honoratur. Unde  etiam tellus, ut pote principalis, causas sue notionis assumpsit.

6. Et uidit Deus quia bona est aqua. Non omnimodis speciositatem eam que ex uultu maris emicuit, bonam Domino fuisse uisam, sermo significat pulchritudine creature; sed ineffabili sapientia, que sunt facta intuetur. Nobis enim reuera uoluptuosum est mare, cum stabili ceperit tranquillitate candescere, aut cum lenibus asperatum flabris, purpureum colorem cernentibus [g 1Kb] ostentat; et quando non uiolentis tellurem uerberat fluctibus, sed uelut pacificis eam complexibus osculatur. uerumtamen non ita Deo uideri bonum mare Scripturam dixisse putandum est; ibi enim bonum, non aspectu, sed facture ratione censetur. Primo quia fons quidam totius humoris  qui terram rigat est mare: quod in occultis diffusum uenis, sicut approbant scrupea defossaque loca, per que commeans aqua marina cum aliquibus montuosis obstaculis retardata fuerit, impulsa spiritu quo urgetur perruptis obicibus procedit ad lucem, potabilis iam effecta, [h 14Kb] per defecationem, amaritudine deposita naturali; itemque feruidam qualitatem recipit, cum per certa quedam metalla transcurrit, et fit non solum calida, sed et ardens. Quod etiam in insulis plurimis et in diuersis littoribus maritimis inuenimus, siquidem et in mediterraneis ita fieri regionibus constat. Cur autem hoc dixerimus? ut assererem quia tellus omnis per abditas inuisibilesque uenas, aquis est repleta manantibus que trahunt ex mari principium.


7. Bonum etiam mare Deo uisum est, et propter decursum quem peragit in profundo terrarum, et  [a 1Kb] receptaculum est fluuiorum cunctarumque aquarum que in se undique deuoluuntur, manens intra terminos suos. Bonum quoque ob hoc, quod aquis eriis [b 9Kb] fons quidam et origo est. Que cum fuerit fota calore solano, deponit humorem subtiliorem per tenues uapores, qui tracti in altiorem locum, frigidique perfecti, ut pote qui nubibus obumbrantur, rores generant atque imbres. Et huic rei nullus erit incredulus, si ad cacabos spumantes feruore respexerit, qui cum repleti aqua fuerint, igne supposito uacui sepe redduntur; licet ipsa quoque maris aqua, solis decoqui radiis, ut nautici referunt, affirmetur. Nam uapores exhalantes de pelago suscipiunt [c 26Kb] penicillis, atque ita sitis consolantur ardorem. Bonum nichilominus eo uidetur mare, quia constringit insulas, non minus  eis munitionem perhibens quam ornatum, et quia classibus inuectabilem prestat accessum, diuitiarumque causas mercatoribus subministrat; et quia plurima  terrarum incolis ignota, nauigantium relatione discuntur, multumque penitus uite hominum commoditatis ex mari tribuitur. Nam ea que nobis exuberant, in alias prouincias regionesque transuehimus, et inde rursus que minus hic suppeditant apportantur. Sed unde mihi possibile erit maris pulchritudinem designare, ita ut Conditori uisum est? Quod si mare bonum atque laudabile est apud Deum, quomodo non cetus Ecclesie catholice pulchrior iudicetur, in qua etatum omnium sexuumque diuersitas, uocibus glorificatoriis ad Deum fusis similem marinis fluctibus sonum reddit, que firmiter in pacis statione fundata, nullius quassationem turbinis sustentat heretici? Quamobrem perficite uos dignos remuneratione celesti, decus huius ordinis conseruantes in  Christo Iesu, cui gloria nunc et semper, et in secula seculorum. Amen.



LIBER QUINTUS. De herba seu lignis disputatio.

1. Et dixit Deus: Germinet terra herbam pabuli,  seminans semen secundum genus, et lignum fructuosum, faciens fructum secundum genus: cuius semen in semetipso est. Consequenter itaque postquam tellus respirauit, eluctata iam pondus aquarum, datum illi preceptum est germinare prius herbam, deinde pabulum: quod etiam modo fieri uidemus. Nam uox que tunc emissa est; et prima illa preceptio [a 9Kb] ueluti lex quedam nature fuit, et inhesit terre: creandi fructificandique sibi perhibens in posterum facultatem. Germinet terra. Primum est in generatione nascentium germinatio, deinde cum paulisper emerserit, herba fit, et cum creuerit, pabulum habetur. Eademque paulatim pubescens articulatur; et ita usque ad tempestiuam maturitatem seminis coalescit. Nam herbosa uiridisque species omnibus est communis.  Germinet terra herbam pabuli. Per se uidelicet tellus germinare precepta est, nullius indigens adiumento. Quoniam quidam opinantur plantis ac seminibus solem causas prestare crescendi, dum ea que de terra pullulant, proprii caloris attractu, ab imis sedibus ad superna producit, idcirco sole antiquior terrene fecunditatis ornatus emicuit, ut occasio uenerandi solem, ut pote auctorem nascentium, his qui in errore positi sunt auferretur, si tamen suaderi potuerint quia priusquam ipse creatus est, erat iam terra suis fructibus decorata, considerantes quod herbis et pabulis  sol in nascendo [b 16Kb] posterior est. Quid ergo dicemus, quia pecoribus quidem Conditor alimoniam reponebat, nostrum uero genus nullius cura dignum prouisionis habuerit? Non ita est. Nam qui bubus et equis tuis pastum preparauit; uberiores utique tibi diuitias, et fruendi copiam ministrauit, et subsidia tue uite per illorum nutrimenta recondidit. Seminum quoque productio quid aliud debet intelligi quam tue dispensationis instructio? siquidem olera radicesque palmarum agrestium non sit dubium cibos hominibus ministrare. Quod etsi [c 1Kb] est aliquod genus herbarum, alienis, non nostris usibus aptatum; tamen id ipsum uidetur nostro nichilominus lucro proficere. nobisque omnium seminum commoditas deputata sentitur: et hunc esse profecto constat super his  que dicta sunt intellectum.

2. Germinet terra herbam pabuli et semen seminans secundum genus. Recte inquit; sic enim et narrationis consequenter ordo constabit, qui nunc sibi quodammodo creditur repugnare; et necessitas naturalis dispensationis implebitur. Primo est enim germinatio, deinceps herba, post hoc pabuli successio; quam mox seminis perfectio comitatur. Quomodo ergo cuncta que nascuntur e terra, seminaria esse sermo declarat, cum nec calamus, nec gramen, nec menta,  nec crocus, nec alia plurima nascendi principium sortiuntur ex semine? Ad hec respondemus, quod [a 1Kb] quedam eorum que terra producit, in radicibus et in fundo creduntur uirtutem seminis obtinere, sicut calamus post incrementa recentia, rursus aliam sobolem de radice submittit reparationem stirpis in posterum porrecturam. Hoc autem facit non solum calamus, sed etiam alia mille, que sub tellure nascentia, rediuiuam prolem in radice custodiunt. Unde uerum esse probatum est quia unicuique nascentium, aut semen suppetit renouandi generis, aut uis quedam seminaria sit adiuncta. Et hoc est quod dicit secundum genus. Neque enim calami progenies potest olearum haberi creatrix; sed ex calamo calamus alter, per similitudinem cognationis  exoritur, et ita quod de prima generatione terra produxit, usque nunc posteritatis successione seruatur. Germinet terra. Respice quomodo ex parua uoce, et preceptione breuissima tellus arida, sterilisque repente parturiens, et ad fetum fructificationis impulsa, uelut quodam luctuoso amictu deposito, sumptisque letioribus indumentis, et cultu proprii decoris exsultans, omnia que [b 1Kb] iussu celesti conceperat, effundebat. Cupio itaque in tuis sensibus altius herere [c 16Kb] creature miracula: ut ubicunque repertus fueris et cuilibet nascentium generi spectator astiteris, magnificam percipias memoriam Conditoris, et ante omnia cum uideris herbam feni, uel florem, mox te ad humane nature conuertas imaginem: recordatus Isaie sapientis exemplar: Quia  omnis caro tanquam fenum, et omnis gloria hominis tanquam flos feni . Etenim uite huius breuitas, et minimum gaudium, et super rebus prosperis hilaritudo mortalium, congrue prorsus a propheta comparata est. uidetur enim hodie quispiam membris refectus, facie robustus, etate primeuus, fremens uiribus, atque impetu non ferendus. Hic sequenti mox die miserabilis inuenitur; dum aut senectute frangitur, aut languore tabescit. Alter itidem spectabilis habetur, et maximarum refertus opibus facultatum, fultus obsequiis, susceptorum amicorum etiam simulatorum stipatus examine, nec non parasitorum, uel affinium adulatorum circumseptus excubiis, a quibus omnibus, et procedens, et rediens inuidiam cum uituperatione conquirit. Neque enim  potest hunc morbum declinare qui eminet. Adde diuitiis ciuilem quoque potentiam, et honores delatos a principibus, gentium regimenta, militum magisteria, precones [d 10Kb] horrifica uoce personantes ante seipsum, fasciumque uectores hinc et inde prosequentes,  grauissimumque terrorem [e 14Kb] supplicibus ferentes: adde uerbera, proscriptiones, auctiones, uincula, carceres, ex quibus intolerabilis glomeratur formido subiectis. Quid postea? nox una, et febris accessio, lateris dolor, pulmonisque suspirium, diuulsum ex hominibus ducit hominem, [f 1Kb] totaque eius scena repente detegitur, et illa tanta potentia uelut transactum somnium non uidetur. Quapropter tempestiue propheta florum imbecillitati, similitudinem glorie comparauit humane.

3. Germinet terra herbam pabuli, seminans semen secundum genus. Usque nunc igitur prime dispositioni testis est ordo nascentium. Germinatio enim omnia que generantur anteuenit, et si quid de radice prorumpit, ut crocus et gramen, prius id germinare  necesse est, et post hoc fenum uiride uideri, atque ita in frugem maturam, stipula iam flauescente perduci. Germinet terra herbam pabuli. Semen igitur cum ceciderit in solum, et mediocriter humore fuerit et calore mollitum, mox gremio terre connectitur, quedam subinde genitiua fomenta suscipiens et in uenas eius sensim labendo demergitur, sparsisque minutissimis fibris tumorem superiecte telluris nascendo perrumpit, fundatumque iam firmiter, facile consurgit tot numero sursum calamos explicans, quot deorsum radices extenderit. Atque ita teneritudo germinis tepefacta, subiecto uapore, qui tractu caloris illapsus est per radices, et terre nutrimentis adhibetur: partem sui diffundit in culmum, partem ducit in corticem, partem ministrat in grana, partem  porrigit in aristas. Et hoc modo [g 18Kb] concretione perfecta, paulatini ad sui mensuram singula queque perueniunt. Ergo siue triticum fuerit, siue legumen, siue olus, siue arbustum, sufficienter instruere poterit tuum sensum, quo possis intueri sapientiam conditoris artificis: quomodo tanquam genibus quibusdam stipula frumenti succingitur, ut crebris compagibus alligata, facilius ualeat onus subuectare spicarum, cum grauitudine maturitatis inflexe deorsum ceperint inclinari. Et propterea calamus auene totus uacuus habetur: quia nullum scilicet gerit pondus in capite. Triticum autem longe aliter natura muniuit, cuius grana prouidenter admodum locauit in thecis, ut non diripiantur ab auibus. Et idcirco ei rationabiliter aristas causa custodie, uelut hastas  apposuit, quarum aculeis minores bestie repellantur.

4. Quid loquar, quidue reticeam, tam copiosos respiciens thesauros creature? est quidem difficilis assecutio meliorum, sed iactura non tolerabilis omissorum. Germinet terra herbam pabuli. Mox cum uictualibus  et perniciosa procedunt, id est cum [a 8Kb] tritico cicuta, cum reliquis seminibus helleborus, et aconitum, et mandragora, et papaueris succus. Quid ergo? postposita gratiarum actione super munificentia Conditoris, accusemus eum de noxiarum productione causarum? Minime: considerantes illud, quia non omnia propter nostrum facta sunt uentrem; sed nobis quidem deputate dapes, tam prompte quam note sunt. Unumquodque uero eorum que generata sunt, habent propriam rationem. Neque enim quia taurini sanguinis haustus lethifer habetur, idcirco animal ipsum fieri non oportuit, aut penitus non uideri, cuius utique labor, ad uarios uite nostre usus ualde necessarius estimatur. Sed [b 23Kb] tibi quidem sufficiet rationabilitas familiaris hominibus, ad declinanda  que noxia sunt. Etenim si ouibus et capris sensus suppetit naturalis cauendi contraria, solo intellectu discernentibus lesionem: tu cui et sermonis facultas presto est, et artis medicine solertia suppetit, remedia sanitatis explorans, et rerum frequens experientia, malorum nobis effugia demonstrando, difficile, dic mihi, poteris periculosa uitare, quorum nichil est otiose uel inutiliter constitutum? Aut enim pastum ministrant certis quibusque pecudibus, aut nobis egrotantibus solatia conferunt ad salutem. Nam cicutam sturni solent edere: cuius uenenum pro qualitate sui corporis dicuntur effugere. Tenuissima enim sunt adiacentia eorum cordi spiramina, priusque illis euenit ut digerant que sumpserunt, quam frigiditas ad intima eorum intestina perueniat. Coturnicibus etiam in usu  esce habetur helleborus, huius uirus pestiferum nature sue quadam temperatione deuitant; hec autem omnia nos ipsos quoque iuuare creduntur. Ex mandragora enim somnifera medicamina componuntur grauissimis membrorum doloribus profutura. Quidam autem per cicutam molestissimam uescendi rabiem mitigarunt; nonnulli per helleborum diuturna uitia corporis exstinxerunt. Ergo unde putabas Conditori crimen obiicere, inde potius referende sibi [c 22Kb] laudis augmenta sortiris.

5. Germinet terra. Quantam igitur dicit alimoniam sponte in foliis herbarum, et radicibus et seminibus inueniri, uel quantum ex cultu et diligentia conferri, quanquam non continuo precepit fructum semenque produci, sed germinare prius statuit, et uirere tellurem.  et tunc maturare semen, ut prima illa preceptio  documentum nature fieret ad rationem sequen tium. Quomodo ergo secundum genus semina terra producit, cum fuluum triticum serentes, atrum [d 1Kb] plerumque colligimus? Quod non pertinet ad mutationem generis, sed infirmitatem quamdam et languorem seminis fuisse dicemus. Neque enim desiit esse frumentum quod adustione nigratum est, sicut ex ipsa possumus appellatione cognoscere, quia nimietate frigoris excoctas species, in alium semen et colorem transtulit et saporem. Sicut econtra, si ager fecundus exstiterit, et celi clementia potiatur, mox ad pristinum schema reuertitur. Lolium uero et cetera adulterina genera, que zizania solet nuncupare Scriptura, uictualibus admixta segetibus, non ex tritici corruptione gignuntur, sed ex sua propria nascuntur origine.  Horum consideratio illis conferenda est, qui Domini mandata subuertunt, et non sincere uerbum monitionis accipiunt; sed maligno magisterio deprauati, audent se membris Ecclesie salubribus admiscere, ut morbi sui clandestinam perniciem latenter mentibus integris inolescant; licet Dominus perfectionem [e 23Kb] credentium in eum merito seminis comparat incrementis, ita dicens: [f 1Kb] Ut homo mittut sementem super terram, et ille dormiat, et surgat nocte ac die, messis autem leuatur et crescit, ipso nesciente. Sponte enim terra fructiferat: primo fenum, postea spicam. Germinet terra herbam . Igitur in breuissimo temporis momento, a germinatione tellus incipiens, ut legem Creatoris impleret, per omnes crescendi profecta gradus, mox ad maturitatem  que nascebantur euexit. Cerneres eo tempore, saltus omnes herbarum uiriditate splendescere: campos etiam turgidis messibus exornatos, imaginem quodammodo pelagi fluctuantis spicarum motibus emulari. Omne tunc fenum et omne genus olitorium; et si quid arbustiuum uel seminarium est, copiosis super terram fructibus eminebat. Nulla tunc erat desperatio metuenda seminibus: non ignauia culpanda cultorum, non [g 6Kb] erum intemperantia, non ullius cause querela corruptelam frugibus apportantis, non condemnatio, que fertilitatem posset impedire terrarum. Postea enim delictum exstitit; proquo sumus addicti, ut in sudore nostri uultus panem manducaremus.

6. Inter hec precepit quoque lignum nasci fructuosum  faciens fructum; cuius semen in seipso est  secundum genus et similitudinem. Huius igitur editione sermonis omnia confestim nemora densabantur, arbores etiam quibus mos est in altum surgere, id est, olea, uel cedrus, et cypressus, et pinus, nec non frutices foliis uestiebantur, et frondibus uirgulta. Quin etiam [a 13Kb] que coronaria uocitantur, roseta dico, et myrteta, et laureta sub uno temporis momento, cum ante non essent, singula cum sui proprietate surgebant: alterum ab altero, manifestissima probatione discretum, et certa designatione productum. uerumtamen illo tempore rosa sine spina fuit. Nam postea pulchritudini eius adiuncta est, ut esset uidelicet uoluptati sollicitudo contigua, reminiscentibus nobis peccatum, cuius gratia dumos et uepres generare terra damnata est. Que [b 1Kb] quidem iubetur et  lignum faciens fructum producere; sed multa ligna uidemus, neque semen, neque fructum ferentia. Ad hoc dicemus, quia que sunt utiliora, mandari memorie principaliter meruerunt, deinde subtiliter inquirentibus patefiet aut seminarias esse omnes arbores, aut similem semini habere uirtutem. Populus enim uel ulmus, et salix et alie tales, fructum quidem nullum [c 1Kb] uidentur afferre manifestum; semen tamen in eis, si quis attentius scrutetur inueniet. [d 1Kb] Subiectum est enim earum foliis granum quod mischum nuncupare solent hi qui uocabulorum compositionibus operam dederunt, hoc uim seminis obtinet. Nam ea que de ramorum plantatione nascuntur, ex semetipsis, quamplurimum radices fundunt. Forsitan et ille gemme que de stirpe truduntur, rationem quamdam seminis habent, quas agricultores auulsas  reparandi causa generis, pastinare consueuerunt. Primo tamen, ut supra diximus, arbores ille digne memoratu habentur, que nostram uitam suis fructibus sustentantes, atque hominem nutrientes inuidiosam ei facture erant fruendi libertatem: sicut uitis que uinum generat letificans cor hominis, et olea fructum ferens, qui uultum exhilarat, in misericordia. [e 10Kb] Quanta alia tunc simul emergebant urgenter, hec producente natura. Itaque radix uinee habet in circo sarmenta uirentia, diffusa per terram: ex quibus primo germen oritur, quod fit labrusca, post hoc uua. Sufficit igitur uinea quoque prudenter inspecta, recordationem tibi nature subiicere. Meministi enim dominici sermonis exemplum, quo se dicit esse uitem, Patrem uero cultorem. Singulos autem  nostrum, qui per fidem inserti sumus Ecclesie,  sarmenta nuncupauit: [f 1Kb] prouocans nos ad fructificationem copiosam, ne desidie accusati, flammis contradamur eternis. Denique non cessat; ubique animas hominum uitibus comparando. Sic enim dicit: uinea facta est dilecto in cornu pingui . Et iterum: uineam plantaui, et sepe circumdedi , animas uidelicet indicans hominum, quas celestium mandatorum munitione consepsit: apposita nichilominus angelorum custodia, sicut scriptum est: Immittit angelum Dominus in circuitu timentium eum, et eripiet eos . Deinde uelut uallos quosdam quibus fulciremur erexit: constitutis in Ecclesia, primo apostolis, secundo prophetis, tertio magistris . Atque ita nos exemplis ueterum sanctorum suscitans in sublime prouexit: nec  omnino passus est mentem nostram humi iacentem, fieri dignam calcationibus aliorum. uult etiam nos uelut [g 1Kb] quibusdam uiteis clauiculis, id est, amplexibus caritatis astrictos, et proximum quemque diligentes, impetu animi semper ad superiora contendere: similes effectos sarmentis que solent paulatim crescendo, ad summos arborum uertices peruenire. Exigit nos etiam fossionem pati. Foditur autem mens, secularium depositione curarum; que cordibus nostris onus graue [h 1Kb] conficiunt. Ergo qui illecebras corporee uoluptatis abiecerit, et exsecrabilis ambitum glorie diuitiarumque contempserit, tanquam fossionis cultura nitescens, aspirare libere incipit, omni labe terrene conuersationis abstersa. Conuenit etiam nos secundum prouerbii rationem, minime luxuriantes  effluere, id est, non ostentatorie uiuere, nec captare decus laudis externe; sed fertiles nos uero demonstratore cultori bonorum operum preferentes industriam. Tu autem sicut oliua fructifera nulla te spe nudaueris, sed semper habeto fidei uiridem ualidamque constantiam. Ita enim uiuacitatem illius arboris, et opulentiam fructuosam uideberis imitari: si uberrime misericordiam omni tempore largiaris.

7. Sed iam redeamus [i 29Kb] ad scrutationem dispositionis artificis. Quanta tunc genera exstitere lignorum, quorum quedam fecunda sunt, alia proiectibilia, nonnulla nauibus fabricandis accommoda, quedam focis necessaria? Rursus in his [i 1Kb] uarius spectatur ornatus, quorum et proprietatis inuestigatio difficilis habetur et differentia singulorum. Nam alia profundioribus, alia summis et leuibus sunt  annexa radicibus: alia in altum porrecta, singulisque  defixa stipitibus, alia humiliora; et de [a 42Kb] stirpibus suis oculos plures fundentia. Et quorum uertices sunt excelsi, eorum radices multiplices et profundiores habentur, in circoque diffuse: quas uelut fundamina quedam natura subiecit, quibus moles superposita ualeat sustentari. Quanta etiam diuersitas in corticibus est, [b 1Kb] quorum alii lenes sunt et nitidi, nonnulli nodosi et asperi, alii simplices, certi etiam multis conserti caudicibus? Et quod magis miraberis, senectutis et iuuentutis humane similitudo reperitur in eis. Nam nouellorum et pollentium uirgultorum deductus et tensus est cortex; senescentium uero rugosus et scaber. Ex his quedam cum fuerint amputata regerminant, alia mox cum truncantur arescunt, tanquam mortem quamdam ex incisionis  iniuria perferendo. Multis sane probatum est quia exuste uel incise [c 1Kb] pinus in nemus glandiferum se transformant. Notum est etiam quasdam diligentia cultorum curatas, naturali penitus malitia caruisse. Nam mala punica que sunt acidiora, uel amaras amygdalas, hoc modo ferunt posse molliri, si iuxta radicem, truncis earum terebratis tede cuneus per medium cardinis transfigatur, omnem molestiam saporis incongrui, mutatione dulcedinis exempturus. Idcirco nullus hominum caligine malignitatis [d 9Kb] offusus de propria salute desperet, sciens quod agricultura quidem pomorum qualitates reducit in melius, labor autem spiritalis potens est omnium morborum superare nequitiam. Et sane tantam in arborum fecunditatibus uidemus esse distantiam,  quantam nec uerbo quidem possumus explicare. Neque enim solum in alterno genere discretio fetuum continetur; sed in singulis etiam plurima diuersitas inuenitur. Siquidem aliud specimen masculini fructus, aliud feminini, cultorum fertur tradidisse solertia: [e 8Kb] qui etiam palmas gemini esse sexus affirmant. Nam uidetur quomodo apud eos que femina nominatur, ramos proprios incuruat ad marem uelut concubitum petens, ut possit ex eius admixtione concipere. Unde ingeniosi agricole, sublatos de masculo certos oculos, femine dicuntur inserere; et ita quasi coitu desiderato repleta confestim subductis brachiis pristinum recurrit ad statum. Hec autem de ficis quoque narrantur. Nam quidam plantas agrestes  hortensibus narratur apponere: nonnulli etiam fructum caprifici domesticis alligant, conferende ualitudinis causa, quo possint germina sua retinere cadentia. Cuius rei uidelicet figura monere nos creditur ut agnoscamus quia oportet plerumque etiam ab alienigenis capere nos fidei documentum, ad professionem bonorum operum declarandam. Si [f 1Kb] enim uideris quempiam de gentilibus aut hereticis ab Ecclesia Domini segregatum, uite morumque cultibus honestatum; eniti debebis impensius, et studium tuum magis ac magis augere quo possis accedere prope illam fructiferam ficum, que de societate siluestrium uigorem mutuata fecundum, uitia quidem molesti fluxus inhibuit, subsidia uero uicine fertilitatis arripuit.


8. Igitur si tanta ratio generationis illarum est, ut uix pauca pro multis potuerimus exponere, quis omnium fructuum uarietates, qualitates schemataue percurrat, et quanta in singulis habeatur utilitas, cum sint alie que sole [g 1Kb] decocte maturescunt, alie que tegumentorum presidio defense plenescunt? Et quomodo eorum que mollem fructum ferunt folia fortiora sunt, sicut fici; quorum autem fructus durior habetur membranarum textura [h 1Kb] tenerior est, sicut nuces: quia ficus uidelicet propter imbecillitatem merito flagitat opem maioris auxilii, nucibus au tem lesionem facere potuisset densior opacitas foliorum. Pampinus etiam quam rationabiliter multifida formatione perfectus est, ut uua per eam partem que tegitur, eris repellat iniuriam, per eam uero que  patet, fomenta solani caloris excipiat. Nihil itaque fortuitum, nichil irrationabile factum uidemus. Est in omnibus ineffabilis quedam mirandaque sapientia. Que autem mens aut cuius facundia sufficiet [i 1Kb] comprehendere cuncta subtiliter, ut et contemplari proprietates ualeat, et discernere differentias singulorum, uel latentium penitus causarum secreta rimari? Quomodo unus idemque humor per arbustorum radices attractus, in officia numerosa dispergitur, aliter ipsam radicem nutriens, aliter corticem, aliter truncum, et aliter medullam? et quomodo nunc folium fit, nunc in palmites ramosque formatur, et fructibus prebet alimenta crescendi? Lacrymas etiam quasdam per ramos eadem fundit materia, quarum quanta sit  inter se differentia quis poterit explicare? Alia est enim [a 7Kb] lacryma schini, alius balsami succus, alius etiam de Aegyptiis Libycisque ferulis sudor emanat. Fama est quoque quod electrum lacryma sit cuiusdam ligni, more lapidis obdurata. Cuius rei testimonio sunt surculi, uel muscule parue, que considentes in electri manantis succo, cum gelaretur heserunt. Et omnino de eorum qualitatibus, nisi qui experiendo doctus fuerit, plenam rationem proferre non poterit: quomodo iterum ex ipso humore, uitis quidem uinum generat, olea oleum. Et non solum hoc mirabile est, quia dulcis hic, et ibi pinguis efficitur: sed quod in ipsis fructibus multiplex admodum [b 21Kb] saporis mutatione demonstratur. Alia est enim dulcedinis qualitas in uua, alia in malo, alia in ficu, alia in  dactylo. uolo [c 1Kb] itaque te adhuc hoc enucleatius examinare negotium; quomodo labiorum sensui, gustuique placidissimus uidetur humor, cum in quibusdam pomis allata maturitate dulcescit, in aliis acerbus habetur et anxius cum acescit. Contristat autem sensum per amaritudinem nimiam: cum se in absynthio uel in scamonia diffuderit. In quernis uero, uel in corneis pomis, stipticus et durus efficitur; in terebintho autem uel nuce, mollem recipit pinguemque substantiam.

9. Sed cur [d 1Kb] longinqua prosequimur, cum in una eademque ficu, modo amarissimus sit humor in succo, modo dulcissimus in fructu, in uite autem sit acerbus cum germinat, suauis in uua matura? Colorum quoque quantas dicas esse discretiones? Denique  si quando florea rura respexeris, uidebis eumdem iquorem, quomodo puniceus quidem habetur in hoc flore, purpureus autem uel candidus, uel aurosus in alio, maioremque rursus odoris differentiam, quam coloris ostendit. Sed iam sentio mihi sermonem in immensa spatia contemplationis auiditate proserpere. Quem nisi uinctum ad necessitatem creature redegero, dies me profecto deficiet, magnificam uobis sapientiam, ex minorum comparatione pandentem. Germinet terra lignum fructuosum  faciens fructum. Mox ut preceptum est datum, iuga montium arboribus comantia crebrescebant, horti cernebantur exculti, ripe fluminum diuersis frondium generibus replebantur. Quarum quedam disposite sunt mensas exornare mortalium, nonnulle pabula prebere pecudibus, alie medicandi usibus [e 1Kb] aptantur; et, ut carptim dicam, quecunque nobis experientia rerum diuturna congessit, undique necessaria colligens, hec uelocissime dispensatio Conditoris, ab initio futura prospiciens generari constituit. Sed tu cum uideris domestica, siluestria terrena, aquaria, florea, maiorem recognosce per minima, ita tamen ut admirationi proprie dilectionem Creatoris adiicias, inquirendo quemadmodum certa lignorum facit semper esse uirentia, nonnulla que nudantur hyberno,  et rursus eorum que semper uirentia sunt, quedam solent folia mutare latenter, ut per hoc nunquam possint propriis frondibus spoliari, sicut [f 1Kb] est oliua uel pinus; alia sempiternis induta foliis esse precipit, ut palmam, quibus ex principali germinatione perceptis usque ad extremum finem creditur esse contenta. Illud quoque considera, quomodo arbor ea que myrice nominatur, uelut ambigui generis est, quippe que non minus locis humidioribus quam siccioribus delectatur. Propter quod Hieremias  mores uarios et mutabiles huic uirgulto prudenter equiparat.

10. Germinet terra. Igitur parua ista preceptio cogit eam uires proprias [g 23Kb] quantas, habet, singulis annorum curriculis ad informandum genus herbarum, seminum lignorumque producere. Nam sicut turbe  pineus, ictu prioris uerberis incitatus, curuatis spatiis gyros explicat tortuosos, acutoque fundamine semel defixus semetipse circumfert; ita nature ratio ex priore Dei mandato sortita principium, per omne transit euum, donec ad communem terminum finemque perueniat. Ad quem nos quoque bonorum operum repleti fructibus properemus, ut plantati in domo Domini, floreamus in aula Dei piissimi, in Christo Iesu, cui gloria et honor sit semper, et in secula seculorum. Amen.



LIBER SEXTUS.

1. Athleticorum certaminum spectatores, oportet dimicantium ualetudinis esse consortes, quod ab editoribus ludorum lustralium facile probabitur, qui congregatos in stadio nudato capite sedere precipiunt. Propterea, ut mihi uidetur, ne non solum spectator intersit unusquisque, sed etiam particeps sudoris existat. Ita uidelicet maximorum atque excellentium spectaculorum quesitorem, et summe sapientie atque ineffabilis auditorem conuenit afferre proprias causas ad contemplationem rei proposite, mecumque [a 1Kb] partiri laboris onus, ut poterit, socium se magis arbitrans astare quam iudicem: ne forte  lateat nos ueritatis inuentio, et mea culpa fiat cum auditoribus commune dispendium. Quorsus hec dixerim? Quia uidelicet proposita nobis est disputatio de mundi compositione, non ex seculari sapientia nacta principium, sed ex quibus famulum suum Moysen Dominus docuit in specie, non per figuram locutus ad eum. Ergo necesse est maximarum rerum studiosissimos spectatores, [a 1Kb] non inexercitato animo, questionibus interesse presentibus. Itaque si quando sub serenitate nocturna, ineffabilem siderum pulchritudinem [b 1Kb] desuspexisti, credo te captum de rerum omnium conditore quesisse, quis floribus eiusmodi celum uariauerit, et quomodo in iis que cernuntur maior delectatione probatur utilitas, itemque si interdiu, sobria mente discutiens, considerasti diurna  [c 17Kb] miracula, per uisibiliumque rationem, eum qui habetur inuisibilis reputasti, omnino promptus ad audiendum uenisti, dignum te demonstrans celebritate honesti huius beatique spectaculi. Quapropter faciam quod solent hi qui urbium peregrinos, manu comprehensos, [d 1Kb] ad destinata perducunt, id est, ut uos ad occulta miracula maxime huius ciuitatis, utpote nescios introducam. In hac igitur urbe sita est antiqua patria nostra, ex qua nos traduxit homicida diabolus, suis sollicitatos illecebris. Hic conspiciens primam hominis generationem, et mortem que nos subinde [e 1Kb] secuta est, quam peperit peccatum, quod est primogenitum uetusti demonis germen; ibi recognoscis hominem, natura quidem terrenum, sed opus esse manuum diuinarum; ualetudine multum pecoribus  deteriorem, sed animantium inanimatorumque principem constitutum; instrumentis naturalibus imbecillem, sed ad celum ipsum ope rationis elatum. Si hec didicerimus, nos quidem ipsos recognoscemus, Deum reminiscemur, Conditorem adorabimus, Domino seruiemus, patrem glorificabimus, benefactorem reuerebimur, auctorem uite nostre presentis et future non cessabimus uenerari, qui per eas quas largitus est nobis diuitias, etiam earum fidem quas promisit ostentat, et qui experimento presentium, illa quoque que sperantur affirmat. Si enim temporalia sunt eiusmodi, qualia sempiterna? Si uisibilia tam bona, qualia que non uidentur? Si celi magnitudo mensuram humane mentis excedit, quis sempiternorum naturam sufficiat estimare? Si [f 6Kb] corruptioni  sol obnoxius, tam bonus et magnus est, mobilitate uelox, discursibus ordinatus, habens congruam amplitudinem, qua statutam rebus omnibus mediocritatem  transgredi non queat? Decor autem nature uelut oculus quidam perspicuus ornamentum mundo perhibet. Si insatiabilis est eius aspectio, qualis in pulchritudine sol putabitur esse iustitie? Si ceco iactura est hunc non uisere, quantum dispendium patitur peccator, uera luce fraudatus?

2. Et dixit Deus: Fiant luminaria in firmamento celi ad illuminandam terram, et diuidant inter diem et noctem. Celum scilicet et terra precesserant, lux super his iam fuerat fabricata, dies a nocte discretus, arida iam reuelata erat, aqua congregata in stationem sibi deputatam, terra suis erat fructibus repleta; quippe que tot herbarum millia germinauerat et uariis plantarum generibus abundabat: sol autem necdum erat et luna, ne principem uidelicet patremque  luminis eum uocarent, uel auctorem e terra nascentium, qui Deum nesciunt, opinarentur. Propterea quarto die dixit: Fiant luminaria, et [g 10Kb] fecit Deus duo luminaria. Quis precepit? Quis obsecutus est? Num consideras in his duplicationem personarum? ubique igitur dogma Deitatis mystica narratione consertum est historie, causaque presto est creandorum luminariorum ad illustrandam terram. Quomodo ergo si lux antecesserat, nunc ad illuminationem sol dicitur constitutus? Primo quidem sermonis nostri simplicitas nullum tibi risum moueat, si facundie uestre non affectamus elegantiam, nec compositiones sequimur clausularum. Non enim consueuimus uerborum instructuras, uel euphoniam pronuntiationis excolere; sed honestam significationem nominum ubique ducimus  [h 12Kb] preponendam. Aduerte itaque quomodo per naturam sufficienter quod uoluit, declarauit: pro illuminatione enim luminaria nominat, quod utique non repugnat his que de luce predicta sunt. Tunc enim natura luminis est producta; nunc autem solanum corpus effectum est, quo superfertur illud primogenitum lumen. Sicut enim aliud est ignis, aliud lucerna, quorum unum illustrandi uim possidet, aliud ministrandi causa luminis, his qui eius indigent est formatum; sic et mundissime illi et sincerissime luci pro uehiculis quibusdam luminaria ista subiecta sunt, licet Apostolus  quosdam luminaria mundi nominat. Sed alia est uera lux mundi, ex cuius transfusione lustrati sancti, luminaria fiebant animabus his, quas ueritatem docentes, de tenebris eas  ignorantie liberabant. Sic et sol iste uisibilis illo principali fulgore flammatus elucet.

3. Et nulli uideatur incredibile, quod diximus aliud  esse luminis splendorem, aliud subiectum lumini corpus, primo quia que composita sunt, in duas partes diuiduntur id est, in materiam receptricem, et in eam que sibi euenerit qualitatem. Sicut ergo aliud est naturalis candor, et aliud quod candescit: sic illa que dicta sunt distare a se quidem natura uidentur, sed Creatoris uirtute coniuncta sunt. Et non mihi dicas impossibile est hec [a 1Kb] ab alterutrum separari; neque enim ego separationem luminis a solano corpore comprehensibilem mihi tibique confirmo, sed quia nobis opinatione sola diuisibilis estimatur. Plane nutu Conditoris possunt hec a natura sua facile seiungi. Denique nobis impossibile penitus est ardorem solis a splendore discernere, sed Deus uolens famulum suum mirifica uisione conuertere, sic apposuit  rubo flammam, ut solam uim claritudinis eius, deposita torriditate, monstraret. Sicut et psalmus testatur dicens: uox Domini intercidentis flammam ignis . Unde etiam in retributionibus delictorum que in uita contraximus, ratio quedam nos secretior docet partiendam ignis esse naturam: cuius lux ad illuminandos deputabitur iustos, ardor autem ad concremandos [b 11Kb] proficiet peccatores. Licet et de lune quoque passionibus facile queamus fidem capere quesitorum, decrescens enim, non toto corpore prorsus expenditur; sed insertam sibi lucem modo deponens, modo recipiens, concretionis et diminutionis proprie quasdam nobis exhibet fantasias. Nam quia senescente ea minime totum corpus eius expenditur, testimonio sunt que uidentur: licet enim  tibi ere libero nebulosisque carente uaporibus, spectare lunam deficientem, quando rotunda secundum [c 11Kb] schema est, quando globus eius, ex eo latere quod tenebrosum est, tali orbe circumscribitur, quali cum luce plena est. Quem euidenter integrum perfectumque conspiciens, ea manifestatum parte qua fulget. Et non mihi dicas quia lux eius aduentitia est, quoniam minuitur quidem quando contra solem uertitur, crescit autem cum ab eo discesserit. Nam nec nobis hoc modo discutere propositum est, sed quia aliud est eius corpus, aliud causa luminis. Tale [d 1Kb] quiddam ergo mihi, et de natura solis intellige, qui ob hoc tantum  discrepare uidetur a luna; quod hic quidem susceptam semel insitamque sibi lucem minime deponit, illa uero sepius exuta, [e 20Kb] iterumque induta lumen, facile poterit ex se etiam que de sole dicta sunt confirmare. Hec ergo luminaria statuta sunt diuidere inter diem et noctem, [f 15Kb] quorum naturam tunc ab alterna contrarietate destituit, ut erga se irreprehensibiliter haberentur, nullaque communitas tenebris esse possit cum luce. Quod [g 1Kb] enim est umbra interdiu, hoc obscuritas habetur in nocte. Et sic ut omnis umbra de corporibus lumini subiectis emit titur, mane quidem tendens ad occasum, uespere uergens ad Orientem, meridianis se horis ad partem Septentrionis inclinans, nox quoque ipsa, retrorsum lucis radiis repercussa secedit. Cuius quid aliud intelligenda  natura est, quam mundi obumbratio? Sicut enim lucido die stantem quempiam sub aurora solis mox umbra comitatur, sic obumbrato ere qui terre proximus est, nox efficitur, et hoc est quod dicit, Separauit Deus inter lucem et tenebras. Nam fere semper obscuritas refugit lucis aduentum, quippe quibus ex prima generatione alienatio inter [h 29Kb] se naturaliter est aptata. Nunc autem solem precepit spatia diurna peragere, lunam uero cum orbem suum compleuerit, moderatricem noctis statuit: pro certaque dimensione inuicem sibi luminaria ista succedunt. Nam sole procedente, luna si plena est, statim ducitur ad occasum. Rursus autem cum sol cursui suo metas posuerit, hec incipit exoriri. Sed si secundum alia schemata minime spatio noctis lunare lumen equiparat,  non interest proposite questionis, solum nobis illud asserentibus, quia quando perfecta est luna, noctis obtinet principatum, proprio superans astra fulgore, terramque perlustrans; temporis autem mensuram equaliter cum sole partitur.

4. Et sint, inquit, in signis, et in temporibus, et in diebus, et in annis. Necessarias igitur humane uite, sicut longior usus docet, signorum notationes et obseruationes inuenies, si tamen non amplius eas quam oportet inquiras. Multa enim super futuris imbribus [i 10Kb] possumus discere; plurima quoque de uaporibus terrarum, motibusque uentorum, seu per partes uenientium,  seu generaliter ubique spirantium, et utrum uiolenter, an placide sint uenturi. Unum itaque ex demonstrationibus habetur solum, quod ostendit nobis Dominus, dicens futuram tempestatem cum celum ceperit igneo rubore tristari . Nebulis enim subeuntibus, obfuscati radii rutilo sanguineoque colore cernuntur; eris uidelicet densitate talem speciem nostris obtutibus exhibente, qui necdum ui caloris expressus, [a 1Kb] propter exhalantes subinde uapores, et augmentis aquarum magis magisque crassatus; certissimam tempestatem regionibus in quibus fuerit glomeratus intentat. Similiter etiam fit quando habetur luna circumflua, uel cum solem circumdederit area que uocatur, nimirum aquarum multitudinem, aut uentorum fremitus futuros annuntiat,  uel cum uisi circa eum fuerint discurrentes, ii qui [b 1Kb] soles contrarii nominantur: profecto casus aliquos etherei tractus imminere portendunt. Sicut et uirge ille que in iridis colore sub matutinis nubibus ostenduntur, uehementes pluuias et procellas, aut aliquam omnimodo celi perturbationem significant. Plurima etiam indicia crescente uel senescente luna, qui huic scientie studuerunt notasse dicuntur: asserentes quod er terre proximus, necessario pro lune schematibus qualitatibusque uertatur. Nam [c 16Kb] cum fuerit tertia, si gracilis et minime cornibus obtusis appareat, serenitatem stabilem firmamque declarat. Sin autem rubicunda, pinguisque cornibus habeatur, imbres nimios, australemque uiolentiam minatur. Horum igitur obseruatio quantum commoditatis impendat  hominibus, quis ignorat? Possunt enim nauigaturi intra portum retinere classem, futura pericula preuidentes; uiator item cautus effectus ex celi tristitia, tranquillitatis tempus exspectat; agricultores quoque seminibus et plantis sollicitam diligentiam commodantes, ex memoratis instructi signis opportunitatem congruam prestolantur. Quid, quod [d 25Kb] solutionis etiam rerum omnium in sole, lunaque et stellis, uisenda prodigia Dominus predicauit dicens: Sol uertetur in sanguinem, et luna non dabit lucem suam . uerum hec indicia sunt mundane consummationis, ut diximus.

5. Sed illi qui ultra fossam saltus suos conantur extendere, ad rationem genesis cursum propositi sermonis  inflectunt. Ferunt enim uitam nostram de motu pendere celestium; propterea Chaldei notationes astrorum ad casus humanos asserunt pertinere, simplexque dictum Scripture quod ait in signis, non ad mutationem uidelicet eris uel temporum qualitatem, sed ad sortem uite transferentes humane, prout sibi uidetur, exponunt; dicentes quorumdam discurrentium siderum complexionem, cum ad illas stellas que in zodiaco mouentur circulo, si [e 16Kb] secundum tale uerbi gratia schema coierint, certam genesin solere perficere; rursusque si alter habitus illarum fuerit, contraria decreta componit. De quibus non erit fortassis inutile, si aperiende questionis gratia, paulo superius repetita serie narrationis exordiar. Dico autem non meum quid proprium, sed confutationis illorum  causa, suis utar elogiis: ut et ii qui errore preuenti sunt, remedia concepte lesionis accipiant, et ceteri munimen aliquod, ne similia patiantur, inueniant. Repertores igitur genesiace rationis diuturnitate temporis experti, quod eos de schematibus multa diffugiant, in angustum penitus temporis redegere mensuram, ut etiam minutissimo interuallo, sicut dicit Apostolus: In momento, et in puncto , magna sit [f 17Kb] inter genesim genesimque distantia, asserentes quod ille qui natus est in hoc puncto rex erit gentium princepsque populorum, maximam potentiam multasque diuitias sortiturus; eum autem qui in illo momento creatus est, mendicum, et uagum fore, quotidianique uictus causa, diuersorum ianuas obiturum. Ideo namque circulum qui signifer appellatur  in [g 1Kb] duodecim partibus diuidunt; quoniam sol per triginta dies egreditur duodecimum [h 8Kb] locum sphere, eius que , id est, inerrabilis uocitatur. Et rursus unumquodque membrum partium tricenarum per spatia duodena deducunt: quorum singulas iterum portiones in alia sexaginta distribuunt, eorumque sexaginta sexagies portiones enumerant. Huiusmodi ergo nascentium genesim disponentes, uideamus si possunt hanc subtilitatem, sub temporis dimensione seruare. Mox enim ut infans processerit ex utero, speculari necesse est obstetricem que dicat puer sit an puella quod natum est, et exspectat uagitum quo capiat paruuli uiuentis indicium. Quanta uis dum hec aguntur, sexagies dicas transisse momenta.  [a 1Kb] Itaque dum manifestatur editus puer mathematico, quanta dicimus elapsa esse puncta, dum media responsa redduntur. Quod etsi contigerit extra fores cubiculi stare eum qui nascentis horam colligit, oportet uisitari laterculum, ut diligenter, et sine ulla intermissione calculari possit cursus horarum, siue diurni fuerint, siue nocturni. Quantorum igitur sexagesimorum numerus, eo ipso tempore preteriisse putabitur? Necesse est enim ut inueniatur stella, que non solum in quota parte duodecimi spatii, sed etiam in quoto puncto duodecies diuise portionis assistit, uel potius in quoto momento sexagesimorum reperitur, in quibus diximus decretorum sortem fuisse diuisam, aut ut omnino ueritas inquiratur, in quoto eorum sexagesimorum ostento, que a primis sunt sexagesimis  [b 1Kb] reparata. uerum istam sic enucleatam, et incomprehensibilem temporis inuentionem, in singulis quibusque planetis fieri, necessarium esse confirmant: ut agnoscatur qualem habitum gesserit aduersus erraticas stellas, uel quale inter se schema tenuerint, cum nasceretur infantulus. Nam si hora sollicite non fuerit custodita, contigeritque uel modicum quid de illa subtilissima ratione mutari: prorsus obseruatio tota confunditur. Sunt quidem risu digni qui huius inexplicabilis discipline studiis uacauerunt: sed multo magis illi qui auidius in eos inhiant, tanquam scientes aliquid.

6. Itaque solent euentus, et effigies quoque predicere singulorum, declarantes illum crispo capillo futurum et alacrem; quoniam in ariete posita est eius  hora, talis enim species est eius animalis; eritque magne potentie, quoniam principalis est aries. Presidalem quoque futurum, et questuosum, quoniam pecus istud sine molestia depositam lanam facile resumit ministrante natura. Qui autem sub tauro creatus est tyrannicus erit, et laboriosus, idemque seruilis, taurus enim iugo submittere colla consueuit. Qui uero signo scorpii nascitur, uulnificus habebitur, ut pote similis illi; qui autem sub hora libre fuerit editus, iustus efficitur; propter equitatem que seruatur in trutina. Quod his risibilius fieri poterit? Aries igitur ex quo genesim mutuaris hominibus, duodecima pars celi habetur; in quo si sol constiterit, etherea signa contingit; libra quoque uel taurus duodecima  portio est signiferi circuli. Quomodo ergo principales [c 1Kb] inde causas asserendo uite mortalium, de terrenis pecudibus nascentium formas mentes, et dicis munificum fore arietinum hominem: non quia morum eiusmodi pars illa celi perfectrix est, sed quia natura talis est ouis? Hortaris ergo nos prelata dignitate stellarum, aut potius suadere conaris, per bestias mutas accommodare tibi consensum. Quod si de animalibus assumptas morum proprietates habet polus, ipse quoque subiacet necessitatibus alienis; [d 1Kb] quippe quia nactus est ex quadrupedibus causarum ducta principia. Si autem hoc dicis ineptum esse, multo illud pronuntiabis ineptius, ut auderes de his rebus assertiones afferre, que nichil nobiscum uidentur habere commune. uerum hec illorum argumenta similia  sunt [e 1Kb] cassibus aranearum, in quibus si culex, aut musca consederit, tenetur innexa; cum autem de fortioribus aliquid inciderit, ipsum quidem mox penetrat, textus uero perrumpit inualidos.

7. Tamen his non usquequaque contenti sunt, sed longinquius progrediuntur errantes. Nam res que in arbitrii nostri libertate sunt posite, id est, uirtutes aut uitia, celestium necessitatibus applicant. Quibus contradicere quamuis risibile sit, tamen quia plures hac [f 7Kb] seductione prolapsi sunt, congruum mihi uidetur non transire silentio. A quibus illud principe in loco postulamus agnoscere: si non diebus singulis millies schemata mutantur astrorum. Semper enim mouentur atque [g 1Kb] discurrunt ee stelle que planete uocantur, quarum alie celeribus se uestigiis  consequuntur, nonnulle tardius discurrentes, sub eadem hora sepius, et aspiciunt se, et absconduntur. Maxima sane uis habetur in genesi, ut illi dicunt, si aut bona stella respexerit, aut maligna nascentem. Fit autem plerumque ut eo tempore, quo bona stella prefuerit, mathematicus non inueniens tempus edicere propter ignorationem unius minutissimarum, quas supra retulimus portionum, sub cacodemone illum iacere describat, ut ipsorum sermonibus cogar uti, in quibus est quidem magna dementia, sed maior habetur impietas. Nam maligniores stelle causas nequitie proprie in suum transferunt conditorem: quibus si ex natura subesset improbitas, conditor profecto malignitatis [h 1Kb] auctor exstiterit. Sin  autem proposito faciente sunt pessime, primo quidem [a 1Kb] animalia quedam putanda sunt arbitrio suo famulantia, absolutoque et libero impetu, ad hoc quod sibi libuerit incitata, siquidem totius modum furoris excedit insimulare res exanimes. Deinde quanta irrationabilitas est, bonum, malumue, non pro sua cuiusque dignitate distinguere, sed ex loci qualitate, aut respectu alterius, uel optimum fieri definire, uel pessimum? Et cum paulisper de schemate stella diuerterit, sue proprie dicitur malignitatis oblita. Sed hec quidem hactenus sane per singula momenta temporis, ut dicunt, in aliud atque aliud schema se transferunt. In his itaque tot tantarumque mutationum millibus, quanta quotidie natalium regiorum decreta formari putanda sunt. Cur  ergo non singulis diebus principes procreantur? Aut quare apud illos successio semper paterni custoditur imperii? Quoniam nemo uidelicet euentus suorum liberorum refert ad schema stellarum; quippe quibus regnum non genesis fato, sed generis iure defertur. Nonne igitur Ioatham generauit Ozias, et de Ioatham natus Acham est? Et tamen nullus illorum seruilis horam conditionis incurrit. Deinde si uirtutum uitiorumque principia non ex arbitrio nostro, sed ex genesis necessitate sortimur, superflui sunt, ut uideo, latores legum, sequenda nobis uel fugienda mandantes: superflui quoque iudices honestos laudibus exornantes, improbos suppliciis punientes: insons etiam censenda est homicide, uel furis audacia, qui etsi cohibere manus proprias a facinore maluissent,  minime potuissent, propter indeclinabilem necessitatis impulsum. uani omnes artifices estimandi sunt, uite subsidia manuum labore querentes. Superuacaneus porro sudor agricolarum, quibus copie fructuum possint etiam non operantibus abundare. Mercator etiam diues efficeretur in otio, cui uel nolenti pecuniam genesis apportasset. Christianorum uero spes, que magna est, sublata penitus interisset, quoniam frustra uel iustitia colitur, uel damnatur iniquitas; si omnino nichil ex sententia facere permittimur. Etenim quando genesiaca uis, et decretio fatalis incumbit, nullum locum prorsus inuenit examinatio iusti iudicii. Hec quidem aduersus illos disseruisse [b 11Kb] sufficiat. Neque enim aut uos prolixioribus sermonibus indigetis, ut pote mentis sanitate pollentes, aut tempus  patitur ulterius limitem disputationis extendi.

8. Sed sermonem magis ad reliqua retorqueamus. Sint, inquit, in signis et in temporibus, et in diebus,  et in annis. Diximus iam de signis: tempora sane intelligimus esse partes quatuor anni uertentis, id est, uer, estatem, autumnum, atque hiemem. Hec sibimet succedendo uicissim pro luminariorum dispositis cursibus temperantur. Hiems enim fit in australibus sole regionibus commorante, nocturnamque opacitatem, circa clima, [c 1Kb] quod nos habitamus, spatio longiore ducente. Unde fit ut er terre proximus frigidus efficiatur, omnesque nebulosi uapores conglomerati, pluuias et niues, glaciesque perficiant. Cum autem de meridiana plaga rediens sol, medium orbem celi tenuerit; tunc diebus ac noctibus tempus equale distribuit. Quantoque altius a terra subuehitur, tanto magis paulatim componit temperiem, per quam uer procedit, cuius beneficio frutices arboresque frondescunt,  et animalia cuncta terrena, uel aquaria, genitali calore stimulata [d 1Kb] propagationem generis, successione prolis extendunt. Inde sol mox ad estiuam lineam deflectendo, per confinia transit arctoa, dies nobis longiores efficiens, diutiusque commoratus in ere, ipsum quidem flagrantem reddit ac torridum, tellurem uero perficit sicciorem, unde maturandis seminibus, atque pomis, facultas optata prestatur. Eoque tempore habetur ardentior, et umbras meridianas facit breuiores, quoniam de alto nimis loco nostram respicit regionem, diesque maiores habentur, tunc quando breues sunt umbre: sicut e contra dies parui sunt, cum fuerint umbre longiores: quod apud nos qui [e 22Kb] eteroscii nominamur, id est, alias umbras habentes, et partes habitamus arctoas, ita  contingit. Nam sunt quidam qui per integrum biduum singulis annis omnimodo sine umbra sunt cum sub meridiano sole constiterint, quos, quia sol contra ipsum uerticem positus equalibus undique spatiis illuminat, in nullam penitus partem flectere sinit umbras. Nam et putealis apud eos aqua, uix tenuissimum potest [f 16Kb] in alueum de sole lumen excipere, propter quod eos quidam ascios, id est, exumbres appellant. Illi autem qui extra terras odoriferas habitant, in utramque partem mutant umbras. Nam soli qui nostram uidentur incolere regionem, aduersus austrum semper, id est, ad meridiem umbras creduntur emittere: unde etiam a quibusdam amphiscii, [g 1Kb] id est biumbres nominantur. uerum hec omnia sole ad partes boreales commeante proueniunt. Ex his  considerandum est, quantus radiorum feruor habeatur, et quantos hominibus casus efficiat. Post hec igitur tempus autumnale succedit, quod frigoris et  caloris equatas obtinens portiones, sine molestia nos tradit aduentui [a 1Kb] sequentis hibernii, denuo uidelicet sole ad australem regionem de aquilonis partibus remeante. He sunt uicissitudines temporum, que solis discursibus famulantes, uitam nostram dispensare creduntur. Et sint, inquit, in signis et in diebus: non ut diem faceret sol, sed ut diei moderaretur. Nam olim nox et dies, antequam luminaria crearentur, effecte sunt, quod declarat et psalmus dicens: Posuit solem in potestatem diei, lunam, et stellas, in potestatem noctis . Quomodo [b 7Kb] igitur sol habet diei potestatem? quia lucem in se ipse circumferens, cum ad orbem quem nos habitamus accesserit, solutis tenebris, diem prestat. Non ergo fallitur quisquis diem uocitauerit erem istum, solis radiis  illustratum, et hanc diurni temporis esse mensuram, quod in hemispherio, ut opinantur, quod supra terram est, commoratur. Sed et in annis, inquit, signa ista disposita sunt. Cum duodecies igitur spatia sui cursus luna peregerit, annum facit: unum tamen inseri sibi flagitat mensem, ut diligentius horarum possit colligi perfecta concursio: sicut Hebrei annum antiquitus obseruabant, et Grecorum uetustissimi. Annus autem solanus uocatur ordinatio solis, de certo signo in eodem rursus per sua se uestigia reuoluentis.

9. Et fecit Deus duo luminaria magna. Nuncupatio igitur magnorum duplex est, quorum una intellectum habet absolutum, alia uero est que respectu minoris illud quod est maius assignat: ut puta magnus equus,  aut magnus bos. Non enim ex nimia immensitate suorum corporum, sed ex comparatione alterius, testimonium sortiuntur eiusmodi. Quomodo ergo nunc sensum super magnorum appellationem ducamus? Sed priorem sine dubio sensum, tanquam minora maioribus conferentes, uelut formicam, aut aliud quoddam animal natura paruum maximorum collatione postpositum; an potius quia pro ingenti forma sua merito luminaria magna dicuntur? Et magis opinor ita debere intelligi. Non enim quia maiora sunt aliis stellis magna nuncupantur, sed quia tanta amplitudo est orbis illorum, ut fulgor qui ex ipsis eradiat, erem totum sufficienter illuminet, et [c 1Kb] ubique porrectus, terras omnes mariaque contingat. Qui cum in qualibet poli parte, uel oriendo uel occidendo  constiterit, cunctorum mortalium uisibus equaliter apparescit. Cuius magnitudo certissimum habet documentum: quia nec ipsorum luminariorum collatione latitudo terre, quanta sit assignatur; ut per hoc sol et luna uel minores esse comprehendi ualeant, uel maiores. Nam semper ea que eminus posita sunt, exigua nostris putantur obtutibus: cum uero iuxta  uenerimus, magnitudinem eorum quanta sit facilius reperimus. Sol autem nulli unquam, uel longius asseritur [d 1Kb] esse, uel propius, ita ex omni parte que subiecta sunt, equa lance respectat: quem Indi atque Britanni similiter intuentur. Neque enim uergens in occasum, habitantibus Orientem, de sua quippiam magnitudine sentitur amittere; nec in Occidente positis, minor apparet exoriens, nec quando medium celi tenet axem, utriusque lateris immutat aspectum. Non te ergo breuitas eius contemplata decipiat, nec quia cubitalis uisentibus orbis suus putatur esse, reuera talis haberi putandus est. Semper enim coherere solet interuallorum tractui rerum prolixitas spectatarum; aciesque oculorum interiecti spatii longitudinem non assequitur intuendo, sed tanquam deficiens expenditur,  et magis estimatione quam uisu, ea que cernuntur attingit: et ideo pro sua tenuitate res paruas existimat esse que magne sunt, imbecillitatem uidelicet suam his que conspicit ascribendo Profecto ergo falluntur obtutus, et iudicium fidele non habent. Recordare namque infirmitatem propriam, et ex te ipso capies eorum que dicta sunt argumentum. Itaque si quando ex alto montis uertice subiectam camporum planitiem respexisti, nonne iuga boum tam grandia, uel aratores eorum, formicis similes iudicasti? Nihilominus etiam dum in excelsa specula locatus, oculos in pelagus conuertisti, quales tibi uidebantur insule? Nonne columbarum paruissimarum tibi phantasiam quamdam perhibebant? aut naues ingentes, uelis [e 1Kb] tumescentibus candidis prospecte  procul nigre putabantur? Ob hoc uidelicet, quia sensus ut diximus oculorum, eris distentione tenuatus non sufficit comprehendere plenius que uisuntur. Nam et rupium maximarum in altum cauatarum rotunda plenaque putatur aspectio; dum eminentibus undique marginibus occupata, medium cauationis locum, non ualet uisio defectionis attingere. Ita nec corporum schemata, qualia sint aduertit intuitus, sed teretes esse turres que quadrate sunt opinantur. Certum est ergo, quia in [f 1Kb] prolixioribus interuallis non definitam, sed confusam corporum capimus uisionem. Sic et magna luminaria, secundum Scripture testimonium, multipliciora sunt quam cernuntur.

10. Licet illud quoque magnitudinis eorum sit probabile  documentum, quia cum sint infinite numero stelle, fulgor tamen qui procedit ex eis, non potest nocturnam scindere densitatem. Sol autem fusa per mundum luce, non modo cum uisus fuerit, sed etiam cum uenire speratur et antequam terras illuminet. obscuritatem noctis infringit, et superat astra [g 1Kb] candore, eremque terre proximum, frigore nebulisque  concretum dissoluit, ac discutit: ex quo matutinus uentus, et humor roscidus, quando serenum est generatur. Tellus autem cum sit ampla nimium, quomodo poterat sub uno temporis momento, radiis tota lustrari, nisi de maximo solis orbe lux ei largissima preberetur? Hic nunc sapientiam Conditoris aduerte, quomodo immensitati eius mediocrem uim feruoris adhibuit: ut nec ardor immoderatus terram possit exurere, nec infructuosam eam denegatio penitus caloris efficeret. His uero consentanea de luna quoque intelligito, cuius corpus cum sit lucidum, non tamen semper magnitudo conspicua est sed nunc [a 11Kb] quidem perfecta uidetur in globo, nunc semiplena scilicet, sed minuata monstratur, defectumque suum gemina parte designat. Alio enim latere deprehenditur  esse tenebrosa, cum crescit, et alio cum senescit. Ratio sane secretior est, dispensationem declarans artificis Conditoris, per quam lune uarietas, nature nostre nobis exemplum subiicit, eo quod nichil in rebus humanis perseuerabile, [b 8Kb] diutinumque consistat, sed ea que de nichilo producuntur, ad aliquid cum adoleuerint, ad summamque mensuram sue fuerint etatis erecta, paulatim tabescentia dissoluuntur. Ex lune ergo consideratione docemur aduertere res mortales, et mutabilitates illarum cogitatione capientes, cauere debemus ne rebus elati secundis, affectemus superbiam uel insolentiam, nec confidamus temporali potentie, nec opibus, aut diuitiis, que nimis incerte sunt, exaltemur: sed cupiditatem corporis castigemus, que maxime habetur instabilis, et diligentiam  potius anime tribuamus, cuius bonum semper manet immobile. Quod si te forsitan luna contristat, sensim deposita luce deficiens; plus te anima debebit afficere, que honorem quem ex diuina uirtute percepit, amittit intemperantie uitio, nunquam firmum propositum seruans, sed assidue se uertens, ut pote nullis constantie fulta repagulis. [c 56Kb] Re enim uera secundum prouerbium: Sine uoce luna mutatur . Opinor autem quod et animalibus creandis, ceterisque omnibus que terra producit, non parua confertur ex lune mutatione formatio. Aliter namque cum perfecta est, et aliter cum decrescit, eorum corpora disponuntur. Modo enim laxiora uidentur et uacua cum senescit, modo integra et repleta cum crescit: quoniam humorem quemdam  cum calore permixtum, interius his latenter infundit. Quod ita esse demonstrant ii qui sub diuo  dormientes lucente luna, postquam surrexerint, inueniunt capita sua largissimo rore madentia. Sed et recentes carnes, si sub luna iacuerint, fluida mox putredine corrumpuntur. Idemque significat pecorinum cerebrum, uel etiam uiscera marinorum anima lium, que sunt humectiora, nec non arborum medulle, que omnia utique nullatenus sufficeret ad suam luna redigere qualitatem, nisi amplitudine uirtutis excelleret, secundum Scripture testimonium.

11. Sed et eris motus, hisdem ipsis commutationibus continetur, sicut lune nouitas attestatur, que ex longa plerumque serenitate subito nubium glomerationes, et perturbationes exsuscitat. Euriporum quoque meatus refluus hoc indicat, [d 1Kb] uel etiam reciprocatio Syrtium, que uicine habentur Oceano, quas  pro lune schematibus concitari locorum accole prodiderunt. Euripi etiam in utramque partem soliti sunt propria leniter fluenta conuertere, reliquo omni tempore: cum uero luna nascitur, nullomodo possunt quiescere, sed uehementi feruore semper exestuant, donec luna rursus appareat, sedationem commotis turbinibus allatura. Similiter occiduum mare crebros accessus patitur et recessus, modo alluens littora fluctibus, modo destituens. Ita uelut quibusdam lune spiraminibus retro subducitur, et iterum eius exundat impulsibus. Hec igitur disserui ad exprimendam magnitudinem luminariorum, et quia nec usque ad unam syllabam otiosum quid esse potest spiritalium preceptorum, cum certe nichil de secretioribus sermo deprompserit. Multa enim super  amplitudine, uel interuallis solis et lune, reperire poterit cogitando, qui non desidiose affectiones eorum uirtutesque disquirit. Quamobrem oportet accusare suam quemque potius imbecillitatem: ut non magnificentiam creature uerbis humanis metiri posse credatur. Sed ex paucis que dicta sunt, considerare conuenit, quanta et qualia sint illa [e 1Kb] que preteriuimus. Non ergo uelis oculis lunam, sed ratione potius estimare, que ualidius quam aspectus, ad inuentionem ualet ueritatis accedere. Fabule igitur aniles, atque risibiles ubique percrebuerunt: quia magicis carminibus luna sedibus euocata de propriis deducatur ad terram. Primo quidem quomodo potest ui cantuum submoueri, quam ipse firmauit altissimus? Deinde quis eam locus susciperet descendentem?  uis tamen ex paruis indiciis magnitudinis eius accipere documentum. Ciuitates igitur que in orbe  terrarum posite sunt, longis a se spatiis disiunguntur. Harum platee, que ad partem respiciunt Orientis, equaliter omnes lunare lumen excipiunt. His igitur cunctis, nisi coram luna uideretur, solos illos qui aduersus eam positi sunt angiportus perlustraret, eos autem qui latitudinem illius excedunt, ut pote ex transuerso uenientes, nullo modo uisitaret. Quod etiam lucerna domi accensa declarat, quam si plures circumsteterint, umbra illorum qui coram fuerint recta porrigitur, reliquorum uero in utramque flectitur partem. Ita nisi immensitate et amplitudine lunare corpus excelleret, nunquam omnes simul attingeret. Nam cum de solstitialibus exoritur partibus, eos qui septentrionalis axis habitant frigidam regionem equaliter illuminat, et illos [a 1Kb] qui in inferioribus meridiane  plage solis sub zona uersantur estifera ualitudine complectens, certissimum proprie nobis magnitudinis prestat indicium. Quis ergo contradicere potest, astruens non esse corpus eius immensum, cum per tot tantaque terrarum interualla tendatur?  Et de magnitudine quidem solis et lune hactenus. Qui uero nobis prestitit intellectum, ut ex minimis creature rebus, infinitam sapientiam cognoscamus artificis, prestet etiam super maioribus nos maximas cogitationes de Conditore percipere, quanquam eius collatione, sol et luna formicarum credantur habere mensuram. Et ideo licet digna non sint, [b 1Kb] ut ex his diuine magnitudinis contemplatio capiatur, paruis tamen quibusdam caliginosisque parabolis uidemur instrui, sicut nonnunquam animalia minora, uel herbas conferre solemus ingentibus. Nunc uero contenti simus serie narratorum; me uidelicet agente gratias ei, qui mihi hoc pusillum sermonis exigui munus attribuit: uobis uero largitorem spiritalis alimonie predicantibus, qui uos uelut hordeaceo pane, id est,  nostre uocis tenuitate cibauit in presenti, pascatque in posterum; pro rata cuiusque fidei portione, prestans nobis reuelationem Spiritus ; cui gloria in Christo Iesu, nunc et semper, in secula seculorum. Amen.



LIBER SEPTIMUS.

1. Et dixit Deus: Eiiciant aque reptilia animarum uiuarum, et uolatilia uolantia sub firmamento celi. Post [a 27Kb] luminariorum formationem, aqua etiam repletur animalibus; ut et hoc ornaretur uidelicet elementum. Terra enim iam dudum de propriis germinibus congruum decus acceperat: celum quoque stellarum flores assumpserat: et uelut geminis oculis, id est, coniunctione maximorum luminum fuerat uenustatum. Reliquum erat, ut aquis etiam familiaris  decoratio redderetur. uenit [b 1Kb] preceptio: confestimque lacus et fluuii pro suo quoque genere uel natura perficiebantur uberrimi, mare quin etiam ita diuersorum natantium fetura compleuit, ut cenose paludes, uadosaque stagna otiosam uel irritam minime uim generandi tenuerint. Rane etiam et musce, culicesque inde sine dubio pullularunt. Nam ea que modo uidentur, transactorum faciunt documentum. Ita omnis aqua cogebatur opificibus [c 15Kb] seruire preceptis. Nam quorum nec genera quidem quispiam sufficit explicare, eorum uitam mox uegetam, mobilemque monstrauit ineffabilis et magnifica Dei uirtus, simulque preceptionem, que data est aquis, opportunitas uiuificationis insequitur. Eiiciant aque reptilia animarum uiuarum. Nunc primum animalia spirantia, sensusque capacia [d 27Kb] generantur. uirgulta enim et arbores quanquam uiuere dicuntur, ut pote alendi crescendique nacta uirtutem, non tamen continuo animantia sunt intelligenda. Et ob hoc dixit: Eiiciant aque reptilia. Omne genus igitur natantium,  siue quod summis fluctibus superfertur, siue quod in altis gurgitibus diuersatur, profecto naturam reptandi sortitum est; dum per aquam [e 1Kb] corpus trahitur, quanquam et pedibus nonnulla utantur et gressibus. Et licet multa de illis habeantur ambigua, sicut uituli marini, et crocodili et rane et cancri, tamen eis precipuus est natatus. Propterea, Eiiciant aque reptilia. In his igitur breuissimis sermonibus omnia genera continentur. Quid enim non comprehensum est [f 28Kb] precepto creature? Siue illa dixeris  que catulos pariunt, id est, uitulos marinos, et torpedines, et delphinos, et his similia, siue ouifica nominaueris, qualia sunt omnia pene genera piscium. Et uox quidem preceptionis exigua est, imo non uox, sed potius momentum solum, et impetus uoluntatis: intellectus uero eius tam multiplex habetur, quam ipsa piscium inter se potest esse discretio. Quos omnes uerbis assequi non minus operosum est, quam si undarum numerum designare coneris: uel [a 1Kb] quot amphoras habeat pelagus explicare. Eiiciant aque reptile. In his sunt equorei, littorei, altiuagi, petrei, gregales, belluini, immanes minutique pisces, sub eademque uirtute precepti, tam maximi, quam minimi continentur. Itaque cum diceret, Eiiciant aque: demonstrauit quanta sit [b 27Kb] natantium cum aqua cognatio.  Denique si paulisper ad terram fuerint educti deficiunt: neque enim suppetit illis spiramen, quo possint auras uitales capere. Nam sicut terrenis animantibus datus er est, sic piscibus aqua. Et ratio manifesta est, quia nobis uidelicet adiacet rarus et patulus pulmo, qui per distinctionem pectoris erem trahens, interiorem calorem uentilando contemperat: illis autem faucium interseptio complicabilis, modo suscipiens, modo diffundens aquam, respirandi explet officium. Est etiam propria sors piscibus propriaque natura, et cibus differens, certaque uiuendi conditio. Propterea nichil de aquariis mansuescit, nec patitur hominum se manibus contrectari.

2. Eiiciant aque reptilia animarum uiuarum. Uniuscuiusque generis originem, nunc uelut quoddam semen,  precepit educi, nam multitudinem postmodum seruauit in sobole, quando eos crescere multiplicarique necesse est. Itaque alterius generis sunt, qui testicutes nominantur, sicut conche, pectines, et cochlee marine, ac diuersorum ostreorum millia, et alterius ea que mollitestia nominantur, id est astaci, cercini, et his proxima. Aliud quoque genus est illorum que Grece malacia uocitantur, id est quorum caro tenerior habetur et laxior, sicut sunt sepie et polypodes, et his similia. In his iterum magna differentia est. Dracones enim et murene, et anguille, que in cenosis fluuiis paludibusque nascuntur, uenenosis potius serpentibus, quam piscibus pro nature similitudine copulantur. Aliud etiam genus est, ouificorum: et aliud [c 1Kb] catuligenorum. Facit autem catulos  mustella, et asellus, et omnia que sine squamis  sunt, que salatia Greci nominant. Sed et belluarum pars maxima, et delphini, et phoce catulos pariunt, que fetus suos recenter editos, cum ex aliqua causa territi fuerint, denuo sublapsos in uterum, protegere ac fouere narrantur. Eiiciant aque reptilia secundum genus. Aliud genus est immanium, et aliud minutorum piscium. Item in his ipsis multe differentie, pro generis qualitate diuise sunt, quibus et uocabula propria sunt, et alimenta discreta, et magnitudo membrorum dispar, et diuersa inter se specie separantur. Quis igitur tynnorum speculator tantorum, nobis poterit explicare distantiam, quamquam eos [d 1Kb] asserunt conspectis piscium maximis gregibus non solum genus, sed etiam numerum posse signare? Quis autem nobis eorum artificum, qui in littoribus habitantes,  et in marinis diuersoriis senescentes, notitiam subtiliter ualebit patefacere singulorum? Alios enim pisces nouerunt hi qui in mare piscantur [e 1Kb] Indiacum, et alios qui pelagus rimantur Aegyptium. Alios etiam sciunt insularum incole: et alios Maurusii piscatores. Sed omnes tam tenues, quam maiores similiter prima preceptio, et ineffabilis uirtus illa produxit. Magna est illis uiuendi diuersitas, nimia etiam in cuiusque generis successione discretio. Multi piscium non incubant suis ouis, sicut aues, nec nidos edificant, nec cum labore proprios natos enutriunt: sed aqua suscipiens ouum, facit animal, manetque in singulis generibus immutabilis ad aliam naturam, inconfusaque progenies, ac non sicut mulorum terrestrium, uel alitum [f 13Kb] manifestarum stirpem, adulterina  corrumpit admixtio. Nullus piscium, ex parte dimidia, dentibus est armatus, sicut oues uidemus esse et boues, nec ruminat quisquam piscium preter scarum, ut quidam tradiderunt. Cuncti uero pisces acutissima dentium acie condensantur: ut non esca diutius ore subacta difflueret, que nisi discerpta celeriter utero traderetur, facile immutata, spargeretur a fluctibus.

3. uictus uero alius aliis secundum genus aptatus est. Nam certi limo aluntur: nonnulli herbis que nascuntur in aqua, contenti sunt, plurimi autem deuoratione satiantur alterna, semperque qui minor est apud eos, maiori fit cibus. Et si quando contigerit eum qui minorem ceperat, morsu ualidioris absumi: in unum uterque aluum posterioris iniicitur. Quasi  uero nos homines aliud quid agamus dum inferiores  [a 1Kb] potentia premimus. Aut quid distat a pisce illo nouissimo, uir qui diuitiarum amore flammatus, captos inopes inexpletis hiatibus proprie rapacitatis absorbuit? Alter substantiam pauperis ui sublatam retentabat. Hunc tu minis, ac terroribus circumuentum tui fecisti patrimonii portionem, atque ita iniusto iniustior exstitisti, et raptore rapacior. Caue igitur ne te idem qui pisces euentus excipiat, [b 1Kb] id est hamus, aut rete, uel cophinus. Nam nos quoque necesse est, nefandis facinoribus inquinatos suprema supplicia non uitare. Preterea imbecillibus etiam animalibus subesse dolos et insidias expertus, malo te callidorum fraudes effugere. Ferunt [c 43Kb] namque cercinum ostree carnem concupiscere: cuius captio difficilis est illi, propter operimenta testarum, quibus mollitudinem  carnis eius natura consepsit unde etiam testicoria nominatur. Ergo quia sunt concaua, facile ostree interiores partes complicata defendunt, et ob hoc irrita fit impugnantis aggressio. Quid molitur ergo aduersarius? Quando uiderit in apricis locis ostream se libenter sub sole [d 1Kb] pandentem, minutum tenens calculum ei latenter apponit, cuius obiectu nequeat sua tegimenta concludere, atque ita quod efficere uirtute non ualuerat, astu potuit impetrare. Hec igitur est malitia eorum quibus nec ratio, nec uox ulla suppeditat. Sed ego te cupio lucratiua machinamenta cercini contemplatum, abstinere a lesionibus proximorum. Talis est enim qui subdolo animo pergit ad [e 14Kb] fratrem: uel propinquorum bona deuastat, uel qui alienis calamitatibus oblectatur. Quapropter desine  uituperatos emulari, paupertas enim cum ueritate maximis opibus a sapiente prefertur. Itaque non preteribo calliditatem fraudulenti furacisque polypodis, qui cum aliquod saxum porrectis crinibus amplexatur, illius assumit colorem, multique pisces illuc imprudentes allapsi, uelut ad petram simpliciter se trahentes decipiuntur, facilem sui captionem maligno protinus exhibentes. Tales sunt qui summatibus obsequentes assidue, mentis uarietate mutantur; nec in uno proposito perdurantes, alios atque alios se demonstrant, pudicitiam cum castis, luxuriam cum libidinosis exercentes, et omnino ut cuiusque mens  fuerit, ita proprios aptantes mores. Quos etiam uitare difficile est, propter nequitiam que [f 15Kb] in simulatione latet officii. Huiusmodi homines lupos raptores Dominus appellauit, uestitu se simplices oues esse fingentes . Fuge igitur eiusmodi morum uarietatem, et sectare potius ueritatem, sinceritatem, innocentiam, quoniam et uipera uaria est; propter quod eam Dominus uentre serpere condemnauit. Iustus nichil habet fictum sicut Iob: propterea Dominus inhabitare [g 1Kb] faciet unius moris in domo . Hoc mare magnum et spatiosum: illic serpentes quorum non est numerus, animalia pusilla et magna . Sed tamen est in his sapiens quedam et moderata dispositio. Non ergo totos pisces debemus arguere, sed etiam certos quosque laudare atque  imitari. Nam uide quomodo singula genera regiones sibi detinent deputatas; nullusque alterius fines occupat, sed suis quisque sedibus est contentus. Et certe nullus eis agri mensor habitacula [h 1Kb] defendenda distribuit, nec murorum circumscriptione signauit, nec terminos posuit obseruandos: sed omnibus utilitas in commune [i 1Kb] collata est. Hic etenim sinus certum piscium genus nutrit, alter aliud. Et qui in hoc abundant loco, minus littoribus habentur in aliis: non quod aliquibus montium iugis asperrimis separentur, aut fluuiorum interpositis obicibus arceantur a transitu; sed lex nature singulis equabiliter prout usus cuiusque postulat, quod necessarium est impendendo, cunctos obseruatione sue sanctionis astrinxit.

4. Sed nos tales non sumus: nam et maiorum  nostrorum fines audacter excedimus, et [i 1Kb] saltus transgredimur uicinorum, et domos domibus, et agros agris adiungimus, et aliena iura mutilamus . Sciunt [k 14Kb] marini cetus concessum sibi a natura diuersorium, quod in extremis pelagi situm est partibus, cui nulla penitus in conspectu terra monstratur, quodque innauigabile penitus habetur. Nam nec quale sit, uel historia referente compertum est, ut pote nemine inde confidente transire. In hoc igitur loco memorate bellue que sunt instar montium commorantur, neque urbibus aliquibus, neque insulis infestantes. Ita singula genera in stationibus  sibi datis a natura, uelut in regionibus terrarum larem proprium incolere coguntur. Certi sane pisces, quasi communi quodam decreto ciuium, ad exteriora directi, laborem peregrinationis arripiunt, simulque omnes tanquam signo dato ad longinqua discedunt. Nam cum fetandi ceperit tempus uigere, alii ex alio sinu, nature legibus excitati, profectionem mox ad partes pelagi Borealis intendunt. Quos in reuertendo cum uideris densissima glomeratione consertos, torrentem uiolentissimum putabis effluere, per [a 1Kb] Propontidis littus, ad mare commeantes Euxinum. Quis igitur eos exagitat? que imperantis auctoritas? que edicta proposita statutum illis tempus annuntiant? qui sunt duces eorum? Nonne uides ordinationem diuinam cuncta complentem et per hec etiam parua  [b 26Kb] diffusam? Pisces igitur Dei legibus non repugnant, et homines minime doctrinam recipiunt salutarem. Non spernas pisces, quia muti sunt et irrationabiles, sed uerere potius ne et illis [c 13Kb] irrationabilior estimeris, preceptionibus Creatoris obsistens. Ausculta pisces, qui tantum quod uocem non emittunt, nam certis significationibus fari uidentur, quia propter immortalitatem generis desiderabilem peregrinationem subire coguntur. Hi non utuntur suis sermonibus, sed habent legem nature fortiter illis herentem, et que sunt agenda demonstrantem. Pergamus, inquiunt, ad Borinum pelagus, dulcior enim ceteris equoribus est eius aqua, quoniam breui tempore sol ibidem commoratus, non totas penitus radiis potabiles exhaurit aquas. Nam dulcioribus aquis etiam marina animalia  delectantur; unde procul a pelago uenientes pisces per fluuios sepe cernuntur ascendere. Propterea pontum libentius expetunt quam sinus alios, quia magis opportunus est eis ad edendam fouendamque progeniem. Qui cum sufficienter destinata peregerint, cateruatim cuncti simul reuertuntur ad propria. Que autem ratio sit, a [d 16Kb] tacitis audiamus. Quia humile uidelicet est Arctoum pelagus et deuexum, et ob hoc expositum uiolentie commotionique uentorum: quod tempestatibus exortis, ab imo fundo concutitur, adeo ut arena inferior nonnunquam summis fluctibus misceatur. Sed et frigidum nimis est hiemali tempore, ut pote multis ac maximis amnibus repletum. Quo cum fuerint estiuis potiti mensibus, rursus asperitate  succedentis hiberni deterriti, in altiora maris loca, que sunt tranquilliora, se conferunt.

5. Spectaui hec ego et admiratus sum Dei sapientiam, quia irrationabiles animantes, prouide custodesque salutis habentur proprie, et intelligunt quid sibi sit conueniens, quid aduersum. Nos igitur [e 18Kb] quid dicemus, qui ratione sumus honestati, promissionibus inuitati, spiritaliter eruditi, piscibus irrationabilius nostra negotia disponentes? Licet illis etiam studium sit scientie futurorum. Nos autem infidelitate futuri seculi deprauati, nostram uitam per actus fedissimos, et illicitas uoluptates expendimus. Pisces igitur tot maris interualla transcurrunt, ut possint inuenire quod utile est. Quid tandem tu dicturus es, habens coherentem tibi desidiam, que nequitie princeps  est? Nullus igitur de ignoratione causetur: naturalis enim nobis insita est ratio, uel in appetendam bonorum familiaritatem, uel in declinandam noxiorum lesionem Itaque non recedam ab exemplis animalium. marinorum; quoniam hec nobis exempla proposuimus examinanda. Audiui ego quemdam de littoreis habitatoribus referentem quia maritimus echinus, cum sit uilissimus ac sprebilis, fit index sepe nauigantibus future serenitatis aut hiemis. Nam cum presenserit flatus imminere uentorum, sub lapide se collocat, quo uelut [f 21Kb] anchore dente subnixus, quassationem tempestatis euitet. Patiturque se tantisper deprimi pondere superposito, dummodo non iactetur a fluctibus. Hoc cum uiderint signum nautici, sciunt mox uentorum fremitum concitandum. Et certe nullus  astrologus, aut Chaldeus ortu siderum colligens eris qualitatem, docuit echinum: sed maris tempestatumque Dominus huic quoque animali exiguo, magnifice sapientie sue manifesta uestigia signauit. Ita nichil improuidum, nichil pretermissum est apud Deum: cuncta enim speculatur oculus ille insopitus, et omnibus presto est, remedia salutis portans. Qui si echinum sue uisitationis non reliquit exsortem: te, tuaque o homo non respiciet? uiri diligite uestras coniuges . Quod etsi terrarum interiecta prolixitas disiungere uos ad tempus forte uidebitur, nature tamen fedus, et benedictionis iugum sit uobis indiscreta coniunctio. uipera cum sit seuissima serpentium, pergit ad connubium murene, sibilisque  significans se uenisse, prouocat eam de profundo maris, ad consortium nuptiale procedere, que mox obediens copulatur ei. Quid igitur iste sermo desiderat? quia licet et asper sit uir et moribus habeatur immitis, hunc tamen uxor ferre necessario debet, nullis occasionibus contractam semel dirimens affectionem. At uero dicis illum iracundum esse uel crudelem, sed maritus est; uinolentum, sed coniunctus tibi est per naturam; durum et implacabilem, sed corporis tui pars habetur pretiosior.

6. Audiat et maritus congruam sibi admonitionem. uipera pestiferum uirus euomit nuptialis causa reuerentie; tu feritatem animi, et amaritudinem non deponis, coactus pudore coniugii? Forte autem uipere nobis exemplum alias etiam reperiemus esse conueniens,  quia magis adulterium nature facit coitio uipere cum murena. Recognoscant igitur, qui alienis matrimoniis insidias parant, quali bestie comparantur. Itaque unum est semper propositum, quo possit Ecclesia fabricari: et ob hoc hortor, ut cessent libidines flagitiosorum marinis exemplis et terrestribus castigande. Hic me sermonem statuere, tam uespertinum tempus, quam corporis cogit infirmitas. Nam plura forent que [a 1Kb] tractatui deberemus adiicere, presertim cum studiosi sint auditores, et super his que in mari nascuntur, admiratione dignissimis, uel de ipso mari, quomodo aqua eius gelatur in salem, uel quomodo lapis ille pretiosus, qui corallius nominatur, herba est dum habetur in pelago, postquam uero in erem fuerit inde educta, mox mutatur in lapidem.  uel unde uilissimis animantium ostreis, margaritam pretio grauem natura subiicit, ut eam quam reges magnopere desiderant, per littus et asperas cautes testa inclusam conche, pauper piscator inueniat. Unde aurosam lanam maritime nutriunt pinne; uel unde purpuram conchilia ministrant imperatoribus, que florum omnium pulchritudinem, uenustate proprii coloris exsuperat. [b 1Kb] Eiiciant aque. Quid non necessarium factum est? aut quid non optimum, uite nostre collatum est? quorum pars ministeriis hominum proficit, alia sibi contemplatio mirabilis uindicat creature. Nonnulla terribilia, que nostram scilicet desidiam cercerent. Fecit Deus cetos [c 1Kb] magnos, non uero quia ab aliis piscibus exiguis maius est, idcirco  magnum dicitur, sed quia immanitate membrorum, montibus cequatur excelsis, quod etiam sepe putatur esse insula, cum se ad summas undas leni natatu sustulerit. Hoc tamen non in littoribus usitatis, aut in locis habitabilibus diuersatur, sed [d 12Kb] antiquum pontum fertur incolere. Tales igitur ad incutiendum nobis timorem atque terrorem bellue sunt formate. Cum uero audieris, quia naues ingentes, sinu tumentes uelorum, uentoque prospero uolitantes in pelago piscis tenuissimus ita retardat ac retinet ut diutius efficiantur immobiles, uelut quibusdam fundate radicibus in profundo: nonne et per [e 7Kb] hoc minimum animal diuine uirtutis accipies documentum? Neque enim solus canis aut xifius, aut balena formidolosa est; sed etiam pastinace aculeus, [f 15Kb] et certe  defuncte, lepusque marinus, pari timore cauentur; indeclinabilem celeremque portando perniciem. Que cum ita sint, maluit te prouidentia Conditoris semper esse peruigilem: quatenus in eum fidens, cunctas subinde noxias pestes effugias. Sed iam de gurgite pelagi remeantes reuertamur ad terram. Nam alia nobis ex aliis occurrentia creature miracula, uelut quidam fluctus crebris alternisque iactationibus nostrum submersere sermonem. Et [g 1Kb] sane mirabor, si non sensus noster causis ingentioribus occupatus in terram denuo, sicut Ionas in mare refugiat. Quamobrem uidetur mihi disputationis series nostre, multis implexa miraculorum millibus, ac sue mediocritatis oblita, similis esse nauigantibus in alto, qui ad certum locum cursum minime dirigentes, ignorant quantum  spatii uelificando peregerint. Quod utique nostro sermoni prouenisse probauimus, qui dum per creature tramites latius euagatur, multitudinem relatorum sensu non percipit. Sed quanquam sit cupidus audiendi cetus astantium, iucundissimaque cordibus eorum uideatur dominicorum narratio mirabilium; tamen hic finem facimus disserendi, sequenti die residua fenoris soluturi. Nunc uero simul omnes gratias super his que dicta sunt referamus: et supplementum eorum que minus explicuimus, postulemus, faciatque nos inter ipsas epulas reminisci, que uel mane, uel ad uesperam noster affatus exprompsit, eorumque memoriam coherere uobis, etiam cum somno quiescitis, et suauitatem quam interdiu percepistis, noctis  quoque ruminare tempore; ut ita liceat uobis dicere, Ego dormio et cor meum uigilat , meditando die noctuque legem Domini, cui gloria et honor,  nunc et semper, et in secula seculorum Amen.



LIBER OCTAuUS.

1. Et dixit Deus: Eiiciat terra animam secundum genus: quadrupedes, et serpentes, et bestias secundum genus. Et factum est sic. uenit preceptio passim gradiens, et recepit terra proprium [a 9Kb] cursum. Ibi iussit aquas eiicere reptilia animarum uiuarum: hic, Eiiciat terra animam uiuam. Putasne ergo est animata tellus et locus prebebitur uaniloquis Manicheis, animam terre dandi? Non omnimodis, quia dixit, Eiiciat, quod in ipsa erat, eduxit, sed Deus qui preceptionem  dedit, etiam uirtutem terre tribuit educendi. Neque [b 1Kb] enim cum audisset, ut herbam germinaret feni, et lignum fructuosum, latens intra se uidelicet, herbam feni tantum protulit, nec palmas, aut esculos, aut cypressos, in suis abstrusa sinibus, ad superna produxit; sed sermo diuinus nascentium profecto creator est. Germinet terra, non ut quod habebat, educeret; sed ut quod non haberet assumeret, Deo scilicet operationis ei prebente uirtutem. Sic et modo: Eiiciat animam: non eam que recondita erat in terra, sed que illi a Deo collata est per mandatum. Deinde in contrarium Manicheis sermo uertendus est. Si enim animam quam habebat tellus eduxit, exanimis ipsa facta est. Sed eorum quidem detestabilitas nota subinde est. Illud sane uideamus, cur aque iusse sunt  reptilia uiuarum animarum producere, tellus autem animam uiuam. Arbitramur igitur eo quod natura natantium [c 11Kb] imperfectam quodammodo putatur habere uitam: ob hoc quia crassiores sunt aque. Nam denique tardior auditus est animantibus in aqua degentibus, et uisus hebetior, ut pote per aquam cernendo, nec ulla apud eos [d 21Kb] memoria, uel opinatio, uel agnitio est proximorum. Declarat ergo sermo diuinus, quia uita carnalis aquariorum moderatur animi motionibus. Nam in terrigenis bestiis, que uitam perfectiorem sortite sunt, animus corporis obtinet principatum. Etenim sensus earum uegetior est, manifestaque animalia cum presentium maximam curam gerant, tunc diligenter memoriam custodiunt transactorum. Unde considerandum est [e 1Kb] quod piscium  quidem corpora animata produxit aqua: reptilia enim animarum uiuarum produxit, ut Scriptura significat, in terrestribus autem anima corpus regens, generari precepta est, ut pote que plus uiuifice uirtutis assumpserint, quanquam ipsa quoque terrestria sint irrationabilia, tamen unumquodque eorum multa per naturalem uocem super animi passione significat. Nam et letitiam et merorem, et inediam, et separationem suorum, uariasque molestias uoce declarant, cum aquaria non [f 17Kb] solum muta, sed etiam immitia  sint et indocta, et ad omnem uite societatem prorsus hominibus intractabilia. Recognouit bos possessorem suum, et asinus presepe domini sui , piscis uero nunquam potuit cognoscere nutrimenta prestantem. Intelligit asinus et hominis consuetam uocem, nouit iter quod sepius ambulauit, interdumque dux fit agitatori suo, cum errauerit, ad audiendum ita uehementer acutus, ut nullum ei possit de terrestribus comparari. Camelus habet semper tenacem memoriam malorum; et ad iracundiam grauis, et perseuerans est. Denique si fuerit percussus, diu dissimulato dolore, cum reperit opportunum tempus, illatam protinus reponit iniuriam. Sed hunc nulla de marinis belluis imitatur. Audite igitur, iracundi homines, qui recordationem dudum lesionis accepte pro  uirtute maxima affectatis, cui bellue similes habemini, quando proprium bilem, [g 1Kb] tanquam aliquam scintillam cinere sopitam, usque eo retinetis in cordibus, quousque nacti occasionem, stimulos doloris, uelut igniculum paruum, fomite nutritum suscitetis in flammam.

2. Eiiciat terra animam uiuam. Cur terra producit animam uiuam? ut differentiam discas anime pecoris hominisque. Et paulo quidem inferius cognosces quomodo anima sit hominis constituta: nunc uero audi de anima mutorum, quia secundum Scripturam, cunctorum animalium anima sanguis est proprius. Sanguis autem gelatus conuerti solet in carnem, caro autem corrupta redit in terram. Merito ergo tabida est anima iumentorum. Eiiciat terra animam uiuam.  uide consequentiam [h 27Kb] anime ad sanguinem, sanguinis  ad carnem, carnis ad terram. Iterumque resoluens hec, redi repedando per eadem, id est de terra ad carnem, a carne in sanguinem, a sanguine in animam, et inuenies quia pecorum animus terra est. Nec eam opineris antiquiorem esse substantie corporalis illorum: nec [a 85Kb] exspectare, ut cum corpore dissoluatur. Fuge garrulitates anxias philosophorum, qui asserere non erubescunt suas canumque animas similem tenere speciem. Siquidem profitentur etiam mulieres se quondam, pisces, fruticesque fuisse. Ego autem si fuerunt aliquando pisces, quod non credam; tamen dum ista scriberent, irrationabiliores piscibus habebantur. Eiiciat terra animam uiuam. Quare igitur passim currente sermone, subito non breui tempore conticuerim, credo mirari nonnullos astantium, quanquam  studiosissimos auditores non arbitror causas ignorare silentii; quippe qui respectu nutuque inter se uicissim, ad memoriam nos eorum, que intermisimus reduxerunt. Certam enim partem creature non uilissimam pene [b 1Kb] preteriuimus indiscussam. Eiiciant aque reptilia animarum uiuarum, secundum genus, et uolatilia uolantia sub firmamento celi. [c 29Kb] Dixeramus superius de natantibus, quantum tempus permiserat uespertinum; hodie transimus ad examinationem terrestrium. Sed interea nos in narratione media uolucres effugerunt. Quapropter imitandi sunt nobis obliuiosi uiatores, qui cum aliquid in mansione reliquerint pretiosum, quamuis maximam partem uie progrediendo confecerint, reuertuntur: dignum laborem sue negligentie perferentes: [d 37Kb] sic et nobis  per eumdem quem uenimus callem redeundum est. Neque enim contemptibile est quod omisimus: ut pote que tertia portio sit animalium creature. Nam tria genera sunt animantium, terrestrium, uolatilium, marinorum. Eiiciant, inquit, aque reptilia animarum uiuarum secundum genus, et uolatilia uolantia sub firmamento celi secundum genus. Cur igitur ex elemento maris, auibus quoque natiuitatem tribuit? Quia uelut affinitas quedam uolucribus habetur et piscibus. Sicut enim pisces aquam secant motibus alarum in priora tendentes, caude uero gubernaculo flexus dirigunt proprios, ita et aues erem pennis creduntur natando perrumpere. Ergo quoniam una proprietas in genere utroque natandi est, [e 1Kb] eadem illis etiam suppetit ex aqua cognatio. Quorum hec  differentia est, quia nullus alitum sine pedibus esse potest, ut pote qui pastum consequuntur e terra, et ob hoc necessario pedum potiuntur obsequio. Raptoribus autem etiam unguium acies, ad conuectandas predas accommodata est. Nam ceteris tam propter alimonie questum, quam propter aliam uite dispensationem pedum ministeria sunt tributa. Pauce uero auium pedes inutiles habent, neque gressui neque uenatui opportunos, sicut hirundines, meropesque, quibus esca solo prebetur ex ere. Sed hirundo solet uolare depressior, terramque pene contingere, ut per hoc usum pedum uideatur explere.

3. Sunt sane multa genera que, si quis eo modo uoluerit explicare quo nos piscium multitudinem pro parte descripsimus, inueniet unum quidem auium  cunctarum generale uocabulum, sed plurimas in his differentias, uel habitus, uel [f 1Kb] magnitudinis, uel coloris. Nam et morum, et actuum, et uictus nimia diuersitate distincte sunt. Quidam autem affectauerunt nominibus circa eas uti uariis, ut tanquam per inusitata sigilla noue inauditeque nuncupationis proprietas in singulis uolucrum generibus [g 1Kb] agnoscatur. Sed nobis sufficiens est significatio, ad qualitatem cuiusque generis contemplandam, ususque communis Scripture, que mundas immundasque discernit. Aliud enim est genus earum que carne uescuntur, aliaque forma, suis congruens moribus: habent enim falcatos ungues, obuncum rostrum, uolatum pernicem, quo preda citius capiatur, discerptaque pedibus, facilem cibum suggerat captori. Alia species est  earum que seminibus nutriuntur, et alia earum que pro alimonia percipiunt quidquid casus obtulerit. Et in his rursus maxima differentia est. Quedam enim sunt gregales, exceptis predatricibus: quarum nulla cum aliis preter coitum sociatur. Alie sunt communiter uiuentes, sicut columbe, sturni, grues, et graculi: ex quibus quedam sine ducibus habentur, semetipsas regentes, alie sub moderamine continentur, ut grues. Est etiam in eis alia discretio, secundum quam certas uidemus aduenas esse, alias indigenas. Nonnullas hieme compellente, [h 1Kb] causa pastus, ad pe regrina discedere. Plurimas mansuetas fieri, et patientes: exceptis infirmioribus, que propter nimiam timiditatem, contrectationem manus nequeunt tolerare. Alie inter homines diuersantur, iisdem quibus  illi domiciliis commanentes, alie locis desertis et montibus delectantur. Est etiam auibus magna differentia uocum, et sua cuique proprietas. Sunt enim quedam loquaces et garrule, alie taciturne: nonnulle canore atque clamose, certe stridule, nullumque penitus habentes cantum. Alie naturaliter emulatrices sunt, uel ex hominum traditionibus erudite. Alie unicum, nunquamque mutabilem sonum uocis habent. Lasciuus est gallus, diligens pauo, libidinosa columba, domesticaque gallina. Dolosus et zelotypus perdix; interdumque uenantibus hominibus, ad aliorum captum malitiose consentiens; et omnino multiplex in illis actuum morumque discretio est.

4. Sunt et certa animalia urbana, si tamen urbanitatis est ad unum communemque finem, operationem  perducere singulorum: sicut in apibus est uidere, quibus communis habitatio est, et uolatus, et unus labor omnibus, et quod maximum est, sub regibus et ducibus una queque proprium munus exercet. Nec prius audent campos patentes appetere, quam suum principem uiderint uolasse. Rex autem apud eas non constituitur a populo, nam sepe suffragia multitudinis imperite solent indignos ad culmen imperiale prouehere, nec regnum sorte prestatur. Sunt enim irrationabiles exitus urne, quippe que sepius infimo cuique potestatum decernit insignia. Sed nec ex parentum hereditate imperialia sceptra traduntur, quoniam principum liberi per uoluptates et delicias facile corrumpuntur, et uecordes efficiuntur ac stulti. Sed nature iudicio, qui dignus  fuerit, infulas [a 1Kb] accipit principatus, non minus proceritate membrorum quam lenitate morum ceteris prestans, et habet spicula quedam, sed his ad lesionem non utitur aliorum. Ita leges quasdam tacitas eis natura prescripsit, quibus retinentur ad inferenda tormenta supplicibus. Ipse uero apes si secute non fuerint instituta regnantium, propria penitudine castigantur. Nam si pupugerint aliquem, dimittunt animam cum aculeo simul in uulnere. Audiant hec Christiani, quibus mandatum est, nulli malum pro malo reponere, sed in bonitate superare malitiam. Quamobrem imitamini mores [b 1Kb] apium: que nulli molestiam facientes, nec aliena patrimonia rapientes, fingunt quidem fauos constructos ex floribus, mel autem de humore roscido, qui arborum foliis insidet,  ore collectum in cereis recondunt cellis. Nam denique liquidius habetur mel, quod primo percipitur, deinde paulatim tempore procedente digestum, ad suam spissitudinem suauitatemque reuertitur. Non immerito ergo tantarum laudum apes gloriam consequuntur:  utpote quas laboriosas et sapientes uocitauit antiquitas. Ita studiose uictum proprium reponentes, quarum usus, tam regibus quam priuatis remedia salutis impertit. Et sic, quia sic [c 1Kb] sapienter horrea mellis edificant. In tenera enim membrana crebras thecas, sibique contiguas exstruunt: ut earum condensatio tenuissime textu compaginationis arctata, et fulta uelut quibusdam repagulis opus omne contineat. Unumquodque uero spiramen mutuo strictum nexu sustentatur ab alio, et subtilissima forulorum interseptione discluditur: qui binis, aut ternis super se sunt ordinati tegminibus. Neque enim directas uel simplices cauernarum profunditates efficere maluerunt, ne sui pondere stipatus humor [d 10Kb] manaret extrinsecus. Disce quomodo geometrie affectatio, sapientissimis  apibus comparata postponitur. Sex enim angulis totidemque lateribus, cerarum fistule continentur, nec tamen erecte sunt, ne fundus uidelicet laboraret, si iuncturarum uacuus foret auxilio. Sed inferiores illi sex anguli, sedes et firmamentum quoddam superiectis habentur: quo [e 1Kb] tolerabiliter pondus superpositum subuectarent, humoremque reconditum in cauationibus singulis conseruarent.

5. Quis igitur uolatilium ualeat diligenter cunctas proprietates exponere? uel quemadmodum grues excubias uicissim noctu suscipiunt, quarum aliis corpora sopore curantibus, nonnulle tuitionem illis perhibent uigilando. Que cum statutum sibi tempus excubandi peregerint, ipse quidem clamore dato, quiescere incipiunt, alie uero sorte succedunt.  Hunc autem ordinem et in uolatu custodiunt, dum diuersis uicibus [f 1Kb] operam ductandi coguntur explere. Ciconie sane non procul distant ab his, quibus rationabilis collata prudentia est. Nam uno tempore simul omnes adueniunt, itemque sub uno signo cuncte pariter ad longinqua discedunt. Suf fragantur autem eis cornices, quas et proficiscen tes honorifice prosequuntur, et sicut mihi uidetui auxilium prestant illis, aduersus quasdam uolucres pugnaturis. Cuius rei certum est documentum: primum quidem, quia cornix eo tempore penitus non uidetur: deinde quod saucie redeuntes, manifestissima preliorum signa demonstrant. Quis, rogo, illis hospitalitatis iura mandauit? Aut quis sub comminatione precepit ut ciconias in procinctu positas suo  non destituerent comitatu? Audiant hec auari homines, qui [g 1Kb] negata peregrinis aduentantibus humanitate, ianuas suas claudunt, et nec tectis eos succedere noctis aut hiemis tempore patiuntur. Liberalitas uero que senibus ciconiis a iunioribus exhibetur  sufficeret hominum filios, si mallent aduertere, amatores suorum reddere genitorum. Quis enim tam insipiens est, ut non se [a 1Kb] censeat ignominia notari, cum auibus irrationabilibus cultu postponitur pietatis? Ille parentes suos etate confectos pennisque eorum uetustate deiectis, circumstantes, propriis plumis fouent, alimoniamque conuectant, et in uolatu quod potuerint, hinc inde se supponentes, senecte lassitudinem consolantur, alarum suarum eas auxilio sustentantes. Que res per omnes ubique gentes ita percrebuit, ut hodie remuneratio delati beneficii apud Grecos nominetur. Quapropter nemo se penitus obtentu paupertatis excusans, de uita propria desperet, quamuis nulle domi suppeditent facultates, dum [b 14Kb] ingeniosam contemplatur hirundinem.  Illa enim in fabricando nido paleas quidem ore comportat, limum autem pedibus ferre non ualens, alarum summitates humectat in fluuio, deinde in cinere uolutata, cementi usum uidetur explere. Paulatimque surculos inter se luto apposito, uelut quadam glute coniungens, suos educat pullos. Quorum si quispiam oculos effoderit, habet eorum mater a natura sibi traditam medicinam, qua mox ad sanitatem fetuum suorum reducat aspectum. Hec te uidelicet hortabuntur, ne ad [c 1Kb] improbitatem uelis egestatis occasione conuerti, nec in pessimis artibus spem uiuendi collocans, immunis bonitatis exsorsque reddaris, sed ad Deum confugias: qui cum hirundini tam magna donauerit, quanto maiora prestabit his qui eum tota mentis intentione implorant? Alcyon  auicula est quedam in littoribus marinis fetare consueta, que super ipsam arenam ponit oua, eo tempore quo mare multis grauibusque uentorum flatibus commouetur: sed tamen omnes tunc tempestates procelleque sedantur per integros septem dies, quibus auis memorata cubare narratur: nutriendorumque gratia pullorum, postquam fuerunt de ouis educti, septem dies alios illi Deus magnorum largitor adiecit, quos dies nautici diligentius obseruantes, alcyonios eos uocant. Hec tibi prescripta sunt, super remediis indubitanter a Deo salutaribus deprecandis. Quid enim non mirabile fiat tui causa, qui ad imaginem Dei factus es, cum propter auem paruulam maximum formidolosumque mare uideas tempestuoso tempore fieri tranquillum, diuina preceptione frenatum?


6. Turturem ferunt si quando casu aliquo separetur a coniuge, nullatenus coire cum altero, sed me moria prioris connubii perdurante, contractum secunde copulationis abnuere. Audiant mulieres  quomodo apud aues irrationabiles continentia uiduitatis frequentibus nuptiis antefertur. Aquila in educandis pullis propriis iniusta fertur esse. Duobus enim procreatis, unum uerberibus alarum [d 1Kb] mulctatum proiicit in terram, alterum retentatum fouet. Ita propter uictus inopiam cogitur negare quem genuit, nec tamen eum sinit interire ossifragus, sed assumptum propriis applicat pullis, et studiose nutrit. Tales sunt nonnulli parentes hominum, qui paupertatem causati suos exponunt liberos, uel hereditatis sortem non equam constituunt inter eos. Quibus quoniam pares causas prestitere nascendi, iustum esset ut his uiuendi etiam parem tribuerent portionem. Ne uelis ergo predatricum auium mores emulari, que cum uiderint pullos suos iam uolatui [e 1Kb] confidentes, de nidis  eos precipites exturbant atque proiiciunt, nullam penitus illis curam deinceps impendentes. Laudatur e contra circa natos cornicis affectio, quos et uolantes prosequitur, et escam largiter subministrat. Certe uero uolucres, ad nutriendos fouendosque fetus, masculorum iuuamine non utuntur. Alie sane earum que altius uolitant steriles omnino sunt, sicut uultures, quos asserunt sine coitu generare, precipue cum sint longeui. Nam uitam eorum centum annis manere [f 1Kb] affirmant. Sit igitur hec tibi pars historie notata de auibus, ut cum uideris aliquos cachinnantes, propter ineffabile mysterium catholice fidei, quod quasi impossibile sit, alienumque nature uirginem peperisse, statu uirginitatis integro custodito, cogites quia ille qui dignatus est in stultitia predicationis  saluare credentes, idem quoque nobis innumerabiles causas ex natura sumptas ad fidelitatem mirabilium prestitit.

7. Eiiciant aque reptilia uiuarum animarum, et uolatilia uolantia super terram sub firmamento celi. uolare ideo [g 1Kb] iusse sunt super terram, quia uictus omnibus e terra suppeditat. Sub firmamento autem celi dixit, propter illa que supra disseruimus. Celum autem hic intelligere debemus, a cernendo dictum: Grece enim uocatur . Nam comparatione corporis etherei, er iste, qui super nos est, ex uaporibus terre concretus et crassus efficitur. Habes igitur polum decoratum, terram formosissimam, mare opulentissimum, erem repletum auibus: que omnia ex nichilo ad hanc uitam Dei  preceptione producta sunt. Et alia multa que nunc consulto sermo preteriit, ne in hisdem diutius commoratus, modum disputandi uideretur excedere. Tu autem cuncta hec tecum ipse reputans, et intente sapientiam Dei, que in omnibus habetur, inquirens,  nunquam [a 1Kb] deficias admirando, nec Conditorem glorificando desistas. Habes etiam uolatilia nocturna [b 1Kb] et diurna. uespertiliones enim et noctue lucifuge sunt. Ergo si quando te minime sopor oppresserit, sufficiet te conuersationis eorum examinatio, uiteque proprietas ad predicandam sapientiam Creatoris impellere, quomodo luscinia uigilat ouis incubans omni tempore noctis cantilenam trahendo, quomodo etiam uespertiliones non minus quadrupedes sunt quam pennate, quas etiam solas ex auibus omnibus dentes habere constat; et catulos procreare feruntur; aut in ere non plumis, sed quadam membrana pellita uolare. Est etiam illis mutua inter se magnaque dilectio per naturam. Nam uelut sete quedam [c 1Kb] piscatorie de alternis herent nexibus: quod in hominibus utique  uidemus non facile prouenire, quorum nonnulli separati ab aliorum conuersationibus singularitate et solitudine delectantur. Quomodo etiam noctuarum oculis similes habentur secularis sapientie professores. Nam et illarum aspectus noctibus quidem acrior est, exorto autem sole cecatur, sicut istorum cum sit acutissimus ad contemplandam uanitatem sensus, erga inquisitionem uere lucis hebescit. Interdiu autem facile tibi est admirationem Conditoris undique attrahere; quemadmodum gallus domesticus homines ad labores compellit et opera, claraque uoce proclamans, solem procul aduenire significat. Anserum quoque genus, quam uigilans habetur et prouidum, et cito sentiens que tentantur occulte! Ii quondam urbem Romam nocturnis hostium liberasse dicuntur  insidiis: quos per [d 1Kb] occultos aditus latenter ingredi molientes arcemque peruadere, festinanter prodidere clamando. In quo autem genere propria miracula non usquequaque natura demonstrat? Quis uulturibus futuram nuntiat hominum mortem, quos contra se bella gesturos, mox caterue uulturum prosequuntur, armorumque instructione uel apparatu, qualis sit exitus habendus intelligunt? Quod quidem non procul est rationis humane. Quemadmodum etiam tibi locustarum expeditiones [e 10Kb] aperiam? Que sub uno signo propriis egresse de sedibus in spatioso campo castra constituunt, et non ante subiecta contingunt, quam datur eis diuina preceptio. Quomodo etiam mergus insatiabilem uescendi patitur orexim, per quam uulneribus sui uentris remedia sanitatis [f 1Kb] acquirit. O  uirtutis admiratio celestis! que rabiem famis in usum  medicaminis reformauit. Quanta quoque ratio est in cantibus cicadarum, que sub ardenti sole plus resonant tractu eris impulse, qui per earum pectus illabitur dum respirant? Sed iam sentio sermonem nostrum non minus miraculis uolatilium superari, quam si experirer ipse pernicitatem suam meis pedibus anteire. Sane cum uideris apes et uespas, considera quia nullus eis spiritus aut pulmo subest, sed semper ex ere nutriuntur. Denique si oleo tacte fuerint, continuo perimuntur, utpote preclusis earum spiramentis: et si aceto [g 12Kb] rursus illas asperseris, reuiuiscunt, uenarum uidelicet meatibus patefactis. Ita nichil quod supersit, aut desit nostris utilitatibus, fecit Deus. Iterum si aquariorum genus examinare uolueris, inuenies in illis aliam dispositionem. Pedes enim non  habent fissos ut coruus, nec uncos ut aquila, sed latos atque membraneos, ut natantes facile superferantur undis, tanquam remis quibusdam pedum nisibus repellentes aquam. Item si consideres quomodo cygnus in altum guttur extendens, ab imo fundo trahit alimoniam, tunc aduertere poteris sapientiam Creatoris, [h 1Kb] qui ob hoc illi longiora colla quam pedes adhibuit, ut tanquam setam quamdam porrigens se in profundum, reconditum possit inuenire nutrimen.

8. Igitur simpliciter inspecta uerba Scripture syllabe quedam uidentur esse: Eiiciant aque uolatilia uolantia super terram sub firmamento celi. Si considerata fuerit uis uerborum, tunc Conditoris mirificatio declaratur, qui futuras auium differentias longe preuidit, easque secundum genus a se discreuit. Dies  me profecto deficiet, si cuncta uobis eria miracula referre uoluero. uerumtamen terra nos uocat ad inspiciendas bestias, et pecudes ac serpentes. Parata est enim similia piscibus et uolatilibus quadrupedum et uirgultorum genera demonstrare: Eiiciat terra animam uiuam. Quid dicitis, qui Paulo apostolo de resurrectione non creditis, cum uideatis certa de ereis animantibus figuram propriam commutare, sicut Indiacum uermem, qui est corniger, primo in [i 9Kb] ueruce se speciem transformantem, deinde fieri bombulionem, nec tamen in eo schemate persistentem, sed membranis mollioribus [i 10Kb] ac latioribus plumescentem aligerum reddi? Itaque uos, matrone, quando sedetis eorum reuoluentes opera, id est stamina que Seres huc dirigunt ad confectionem uestium delicatarum.  reminiscimini huius animalis refigurationem, ut euidens  de resurrectione capiatis exemplum, et nichil dubitetis de reformatione corporis, quam Paulus exponit. Sed iam sentio me modum disputationis excedere. Etenim si ad multitudinem respexero relatorum, in infinitum uidebor sermone [a 1Kb] prolapsus. Sin autem oculos ad diuersitatem creature conuertero, nec exordium narrationis arbitror assumpsisse. uerumtamen non est utile uos preterire transcursu. Quid enim facietis usque ad uesperam? A pransoribus certe non urgemini, nec conuiuiorum apparatus abire nos admonet, quoniam tempus ieiunandi est. Quapropter si placet, abstinentiam corporis in uoluptates animi conuertamus. Sepius utique corporibus paruistis, hos saltem dies deputemus usibus animorum, sicut scriptum est: Delectare in Domino, et dabit  tibi petitiones cordis tui . Si diuitias amas, opes tibi presto sunt spirituales, id est, iudicia Dei uera, iustificata in semetipsa, desiderabilia super aurum et lapidem pretiosum . Si edax et gulosus es, habes uerba Domini dulciora super mel et fauum . Nunc si dimisero uos cetumque dissoluero, alii mox uestrum currunt properanter ad aleam, in qua iuratio et contentio uehemens, et lucrandi cupiditas habetur, astatque demon obscenus,  modo hunc erigens exsultatione uictorie, faciensque aduersarium tristem, modo illum alacrem superbumque demonstrans. Quid iuuat corpore ieiunare, si animus multis prauitatum millibus oneratur? Porro qui non ludit tesseris, sed uacat, quas non uanitates ex ore depromit, aut quid non percipit auribus exsecrandum? Ita otiositas sine timore Dei magistra nequitie est. Et quidem presumo aliquid uobis utilitatis ex his que locuti sumus acquiri. Quod si secus fuerit, tamen peccato uos uacuos [b 1Kb] commoratio loci huiuscemodi perficiet. Quantoque plus uos in Ecclesia Domini retentamus, tanto magis a malorum cogitationibus separamus. Sufficientia sunt que disseruimus apud equissimum cognitorem, si tamen non ad copiosas creature diuitias, sed ad paruitatem nostre  possibilitatis aspexerit, uel ad mensuram [c 13Kb] super letitia capienda presentium. Sit itaque terminus hic matutini conuiuii, ne ultra modum ingesta satietas fastidium uespertine uobis epulationis iniiciat. Dominus sane, qui creature sue copiis cuncta compleuit, et qui in rebus omnibus mirabilium suorum nobis [d 25Kb] eterna monimenta prebuit, cumulet mentes nostras gaudio spiritali in Christo Iesu, cui gloria et honor nunc et semper, et in secula seculorum. Amen.



LIBER NONUS.

1. Dicite queso qualis uobis nostre sermocinationis matutina uisa est mensa. Mihi enim [a 1Kb] libet comparare tenuitatem nostram egeno cuipiam exhibenti conuiuium, qui munificentiam animi sui copiose desiderans ostentare, deficit facultatum retardatus inopia, et ob hoc apparatum pauperem qualiscunque est, largius ministrare molitur, risum de se perhibens inuitatis. Ita fit ut exprobrationis ignominia liberalitas affectata non careat. Tale quiddam est et in nobis, si tamen uos non aliter sentietis: uerumtamen utcunque se habent nostra, non extenuabuntur a uobis. Neque enim Heliseum ut improbum pastorem  [b 11Kb] refutabant illius temporis conuiue : et certe agrestibus eos reficiebat olusculis. Compertas itaque habeo leges quasdam super allegoria, non quas ex meipso confeci, sed quas didici aliorum uoluminibus recensitis, per quas hi qui acquiescunt communibus consentire scripturis, aquam dicunt non esse aquam, sed aliam quamdam naturam, pisces quoque uel serpentes, aut bestias, non  pro ueritatis ratione, sed pro suo commentantur arbitrio: sicut interpretes somniorum, uisis per soporem uariis imaginibus, quid futurum sit pro sua uoluntate pronuntiant. Ego autem cum audiero fenum, hoc intelligo quod dictum est. Item pisces aut quadrupedes, aut uirgulta, quomodo relata sunt, ita percipio: Neque enim erubesco Euangelium . Nam licet hi qui de mundo plura scripserunt, certa de terre schematibus disputarint, modo eam sphere, modo cylindro, modo circulo similem, et equalibus undique collectam partibus designantes,  et in medio esse cauam. Ad omnes enim huiusmodi opiniones, scriptores cosmographie prolapsi sunt, alter alterius dogmata rescindendo. Ego tamen non adducor ut dicam idcirco deteriorem nostram mundificationem uideri: quia nichil de schematibus eius famulus Dei disseruit, et quia non dixit tot millia stadiorum ambitum telluris tenere, uel quod metitus non est quantis spatiis obumbratio eius in ere distenditur, cum sol proprios cursus agit sub terra,  qui cum lune propinquauerit, luminis ei defectum prestat. De quibus omnibus prudenter ille reticuit, sciens inutilia nobis haberi que ad nos minime pertinerent. Ideo ne [a 1Kb] debemus uerba spiritualia uiliora esse uanissimis philosophorum assertionibus arbitrari, et non glorificare potius Deum qui nostram mentem superfluis quidem questionibus liberauit, ad excitandas uero edificandasque nostras animas proficere cuncta disposuit? Unde uidentur mihi quidam rerum ignari, seductionibus prauis et suasionibus falsis eniti, quo possint [b 1Kb] honestatis quemdam colorem, per argumenta propria, diuinis Scripturis obducere. Quod quid aliud intelligendum est, quam sapientiores se esse tales homines uerbis spiritalibus profiteri, suaque magis dicta sub pretextu interpretationis  astruere? Quapropter ut scriptum est intelligatur: Eiiciat terra animam uiuam pecudum et bestiarum et serpentum.

2. Aduerte igitur Dei uerbum currens per omnem creaturam. Quod quidem olim cepit: sed usque nunc operatur et properat ad finem, donec consummationem mundus accipiat. Sicut enim pila cum ab aliquo fuerit impulsa, cum spatia deuexa repererit, ipsa sui uolubilitate, locique procliuitate uelocius incitata perfertur, nec prius stare poterit, quam ad plana descendat, ita natura rerum Dei preceptione commota, nascentium morientiumque facturam passim penetrans, uniuscuiusque generis sobolem per similitudinem sui custodit equaliter, donec ad statutum terminum ualeat peruenire. Equum enim facit  equo succedere, et leonem leoni, et aquilam aquile, et singulas animantes, sequentium successione seruata, usque ad finem rerum omnium exitumque perducit. Nullum enim tempus ualebit proprietates animantium commutare, sed tanquam nuper constituta natura sit, ita recens fertur cum tempore. Eiiciat terra animam uiuam. Hec preceptio mansit in terra, et nullatenus famulando [c 1Kb] desinit Conditori. Certa enim ex eorum posteritate que prima facta sunt, nasci non dubium est, alia de terra nunc etiam formari et uiuificari conspicimus. Non enim cicadas solum ex imbribus rigata producit, uel alia plurima uolatilium millia, quorum maxima pars propter sui tenuitatem uocabulis caret; sed etiam mures et ranas ex terra generari uidemus. Denique in Aegyptiacis  Thebis, si pluuias largiores estiuo tempore fuderit, mox infinitis muribus regio tota completur. Anguillas etiam non aliter nisi de ceno nasci certissimum est, quarum genus nec ouum, nec alter aliquis partus instaurat, sed ut diximus. de limo gignendi sortiuntur  originem. Eiiciat terra animam uiuam. Pecudes omnes terrene sunt, ob hoc inclinantur ad terram. Sed alia est [d 1Kb] planta celestis homo: qui quantum habitu figure, tantum dignitate distat a pecoribus. [e 1Kb] Illorum facies deorsum flexa; uterumque prospectat, et quod eius libidini iucundum est, hoc sectatur: tuum uero caput ad celum semper erigitur, oculi tui superna respiciunt. Sed si tu quoque corporis te uoluptatibus fedaueris, obediendo luxui uentris, et inferioribus eius partibus, comparatus es iumentis insensibilibus, et similis illis factus . At uero tibi alia sollicitudo nimisque decora est querendi sublimia, ubi habetur Christus . Conuenit enim altius te ferri terrestribus, ut quomodo natus es, ita propriam disponas  uitam. Conuersatio tua sit in celo , uera tibi patria est superior Hierusalem, ciues et sodales habes primogenitos ascriptos in celo .

3. Eiiciat terra animam uiuam. Igitur quadrupedum anima, non olim sub terra reposita, subito tunc eiecta prosiluit, sed simul creata est cum precepto. Una est illis anima, et decor omnis in figura [f 1Kb] locatus: proprietatibus uariis singule discernuntur. Boues graues sunt, et constantes, asini hebetes, calidi equi desiderio feminarum. Lupus indomitus, uulpes dolosa, ceruus timidus, laboriosa formica, gratificus canis, et memor amicitie, singularumque natiuitatibus morum etiam qualitates aptate sunt, sicut iracundia congenerata leoni est, et solitudo  conuersationis, similiumque uitatio. Nam uelut tyrannus quidam bestiarum, uitio superbie naturalis elatus refugit aliorum consociationem, nec quotidiano cibo pascitur, quamuis reliquias sue captionis adierit. Huic nimium grande uocis ministerium natura perhibuit, adeo ut certe quadrupedes cum sint cursu uelociores, rugitu eius pauefacte deficiant. Toruus est pardus, et acutus in impetu conueniensque animi sui motibus habet corpus. Ursorum segnior natura est, mens aspera, subdola, et non [g 10Kb] minus setis, quam simultate contecta. Quod si sermonem latius extendentes, uoluerimus asserere quanta multis animalibus diligentia conseruande proprie salutis sine cuiusquam traditione suppeditet, fortasse quidem incitabimur erga studium nostre munitionis:  sed uereor ne in emulandis quoque bestiis minores esse credamur. Ursus lethali uulnere sepe transfixus, omnibus utitur machinamentis, ut se curare preualeat, herba precipue quadam natura sicciore plagas proprias oppilando. uulpes etiam frequentius deprehensa  est, succo pineo sibimet remedium contulisse. Testudo autem cum uiperinis uisceribus ingluuiem uentris expleuerit, organi medicamine quod est seruentibus contrarium, pestem uenenosi cibi fertur effugere. Coluber uero dolores grauissimos oculorum, feniculum depastus exstinguit. Nam prescientia pecudum de futuris celi mutationibus, [a 32Kb] quam non rationabilem prudentiam creditur superare? Itaque ouis, impendente hieme, herbam carpit auidius, tanquam reficere se largius indicans ad tolerandam ex futura tempestate penuriam. Boues autem cum diutius inclusi tempore fuerint hiberno, perturbationem eris naturali presentientes intellectu, de stabulo foris simul omnes aspiciunt mutantes uultum. Multi sane homines echinum terrestrem captauerunt duplices  cauernas in suis fecisse cubilibus, ut cum flatibus aquilonis urgetur, ad australem se conferat partem; iterumque cum notus spirauerit, boreale foramen aperiat. Quid igitur nobis hominibus per hec signa Scriptura significat? non solum ut per omnia nostri Creatoris quanta sit erga nos indulgentia contemplemur, sed etiam consideremus, quia cum nimia futurorum prouidentia in mutis pecoribus habeatur, nec utique nos debemus presentis uite uoluptatibus contaminare, sed intentionem nostram ad uenturum seculum destinare. Tu ne ergo homo non laborabis in hoc mundo, ut possis tibi subsidia quietis future reponere, cum [b 1Kb] uideas formicam hiemis memorem, uictum sibi studiose tempore etatis attrahere? Que non ideo minus diligens est, quia nondum pericula  experitur hiberni, quin potius omni nisu curaque peruigili laborat et operatur, cunctaque discurrendo pertentat, quo possit sufficientia sibimet alimenta recondere: mirabilique prudentia prospicit, ne species que collecte sunt corrumpantur. Secat enim dentibus granum, ne incipiens germinare pastum sibi preberet inutilem: semen quoque ipsum si fuerit humectatum uapore [c 1Kb] telluris, siccat in solem; nec tamen semper hoc facit, sed cum serenitatem stabilem fore presenserit. Denique non uidebis imbres emitti de nubibus, quousque formica torrendum sub sole semen exponit. Quis igitur sermo comprehendere, quis auditus capere, uel quantum temporis sufficere poterit, ad explananda cuncta mirabilia? Quapropter et nos simul cum propheta dicamus:  Quam magnificata sunt opera tua, Domine! omnia in  sapientia fecisti . Ergo non proderit nobis illa satisfactio, qua putamus excusare nos posse dicentes, minime litteris didicisse quod expedit, cum legis magisterio naturalis electionem utilium percepisse credamur. Nosti enim tu bonum quod facere debebis in proximum, et malum quod idem nolis ab alio perpeti. Nulla scilicet ars medendi, nec aliquis usus herbarum remedia pecoribus querenda monstrauit, sed naturaliter animal unumquodque nouit proprie saluti consulere, et ineffabilem diligentiam genitiua captare prudentia.

4. Sunt [d 1Kb] tamen et apud nos genera nonnulla uirtutum: quas non ex hominum doctrina, sed ex nature traditione sortimur. Sicut enim nulla nos institutio monet odisse languorem, sed spontaneum habemus  erga omnia que nos contristare creduntur horrorem; sic et animo naturale subest officium noxia declinare. Omne autem [e 1Kb] malum morbus est animi, uirtus autem rationem sanitatis apportat. Unde bene quidam statuerunt, asserentes sanitatem esse motuum naturalium constantiam. Quod etiam in animi uigore profitendo quis non iudicabitur errare? Sui enim semper appetens est naturaliter animus: ideoque laudanda prudentibus est castitas, assequenda iustitia, sectanda sapientia, miranda fortitudo. Que res magis animis familiares sunt quam corporibus ualetudo. Parentes, diligite filios: filii, nolite parentes exasperare . Nunquid non hoc idem natura [f 1Kb] precepit? Nihil ergo noui Paulus hortatur, sed astringit altius uincula nature. Cuius tanta uis est in affectu, ut etiam lupus pro  catulis suis pugnet. Quid dicturus est homo, qui et mandatum spernit, et naturam despicit, cum aut iuuenis deformat iniuriis canitiem genitoris, aut pater secundas [g 1Kb] nactus nuptias liberos ex patrimonio priore contristat? Infucatus est amor ferarum inter parentes et filios, quoniam qui eas creauit Deus quod [h 18Kb] minus illis in ratione prestitit, sensus beneficio compensauit. Ex quo fit ut presentibus tot ouium millibus, de mandra laxatus agnus mox matris uocem agnoscat: et ad eam currat exsultans, fontesque lactis inquirat. Quod etsi forte mater sterilior habeatur, ipsa sola contentus ubera preterit aliena, quamuis copiosa sint et referta. Materque nichilominus in tanta multitudine suum recognoscit fetum. Et certe uox una est in diuersis, color unus et odor idem, quantum nos uidelicet  nostro possumus odore colligere: uerumtamen  est illis acutior intellectus [a 1Kb] ab homine: per quem cuique suppetit agnitio propriorum. Necdum scilicet catulo dentes formati sunt, et tamen infestantes conatur ore repellere. Nondum uitulo cornua surrexerunt, et nouit iam in qua parte futura sibi sint arma pugnandi. Hec igitur indicium nobis faciunt, quia naturalis prudentia doctrine traditione non utitur, et quia nichil inordinatum, uel improuidum habetur in rebus: sed omnia certissimum specimen in se sapientie Conditoris ostentant, qui sic instructas pecudes ad defensionem proprie salutis instituit. Expers quidem rationis est canis, sed equiparantem rationi sensum creditur possidere. Nam ea que per otium uite longum quidam sedentes uix inuenire potuerunt, id est philosophi seculares, syllogismorum dico tendiculas  beneficio naturali canis consecutus asseritur: [b 1Kb] quia uestigia ferarum sagaciter indagando, cum uiderit multipliciter intercisas semitas, omnes discursibus interrumpit, [c 36Kb] uocem tantum articulatam non emittens: nam per ea que agit indicat profecto, quo bestie que lustrantur abierint. Nec illum relinquens inexploratum locum, ubi suspicio nulla uestigii est, donec omnibus odore repetitis explicatisque fallentibus uiis, [d 16Kb] cubile reperiet. Quid amplius hi faciunt in descriptionibus, qui otiose sedentes, puluerem stylo signant, et ex tribus propositionibus duas auferunt, in illa autem que reliqua est inueniunt ueritatem? Memoria igitur canis erga depensum sibi beneficium, quem non ingratum hominem suo benefactori pudore confundit, cum etiam dominis interfectis in  loco deserto, multi canes obseruatione longissima defecerunt? Alii peremptis dominis indices homicidii fuerunt, reosque presentauere iudiciis, accusationem latratu peragentes. Quid igitur dicturi sunt qui creatorem pastoremque suum Deum non modo non diligunt, sed etiam maledicos eius habent amicos, et in eadem cum illis simul cibantur mensa, largitoremque epularum sacrilegis blasphemorum sermonibus [e 1Kb] lacerari patiuntur?

5. Sed nunc ad creature contemplationem redeamus. Ideo scilicet imbecilliores bestie fecundiores sunt, id est lepores et dame, ouesque siluestres: ut non facile deleretur genus earum, a carnificibus expensum feris. He autem que deuoratrices sunt aliarum, steriliores habentur. Nam denique leoni uix  leena fit mater: unguibus enim dum nascitur, uuluam genitricis exulcerat, sicut uipera que non aliter nisi matris exeso discerptoque uentre procedit, congruam creatrici mercedem pro tali partu rependens. Ita nichil in rebus humanis habetur improuidum: nec ulla diligentie sibi competentis immunitas est. Quod si studiosius ipsa [f 1Kb] pecorum membra discusseris, inuenies nichil illis superfluum dedisse Conditorem, nichil necessarium denegasse. Belluis namque carnisumis acutos dentes apposuit, quoniam talibus opus erat ad speciem alimonie prefinite ministeriis. Eis uero quibus ex una parte dentes instituit, plurimorum receptacula pabulorum inesse disposuit, ut pars que prior assumpta est de stomacho, denuo decurrat ad dentes, quo facilius eam possit ruminando conterere, ac sine  labore digerere. Neque enim [g 1Kb] sine causa gurgulionem, stomachumque certis animalibus dedit, utpote necessarios usus prebentem. Camelus igitur idcirco longum guttur habet: ut cequatum pedibus, facile escam quam querit attingeret. Breuis autem humerisque suppressa ceruix ursorum est, itemque leonis et tygridis, et similium ferarum, quibus herbosa non sunt alimenta, nec habent aliquam necessitatem inclinandi se ad terram: quippe que carne uescuntur. Quid de promuscide elephanti dicamus, qui cum omnium sit maximus belluarum, uisentibusque terribilis, par fuit ut membris immanibus formaretur? Quorum magnitudini si ceruix fuisset equiparans, immobilis haberetur, pondere ipso deorsum curuatus. Nunc autem paucis ossibus ceruices et caput innexum spine coheret,  habetque promuscidem ministerium sibi colli longioris explentem, que pastum [h 1Kb] percipit et aquam trahit. Pedesque eius nullis geniculorum coniunguntur articulis, ut tanquam columne quedam grauitatem superiecti ponderis subuectarent. Si enim gracilia nutantiaque eius fuissent crura, sine dubio eiectiones iuncturarum pateretur assiduas, utpote non sufficientium molem tantam subleuare, cum surgeret. Itaque uides quomodo uelut quedam corporee turres belli tempore locantur ante aciem, uel montes animati opponuntur, hostium munimenta rupturi. Quorum si magnitudini fundamina gressuum non haberentur equalia, nullatenus tanta membrositas portaretur. Fertur [i 1Kb] autem elephantum trecentos annos et amplius uiuere, ministerioque promuscidis  cibum sibimet, ut diximus, admouere; qui uelut serpens quidam sinuosus et lubricus, huc atque illuc flectitur. Ita uerus est sermo qui asserit nichil minus, nichil superfluum in [a 1Kb] rerum creatura reperiri. Hanc tamen ipsam belluam tam ingentem Deus subiectam nobis esse precepit: ut et quod doceretur intelligat, et dum ceditur patiatur, manifeste declarans cuncta nobis ideo fuisse subiugata; quia nos ad imaginem Dei facti sumus, et non solum in maximis animalibus eius inestimabilem sapientiam possumus contemplari, sed in minimis quoque bestiolis eadem considerare miracula. Sicut enim non satis admiror magnorum uertices montium quia, cum proximi nubibus habeantur, assiduis flatibus grauissimas perferunt tempestates, uel e contra speluncarum cauationes, quia non solum  uentorum fremitus euitare solent, quibus ardua quatiuntur, sed sempiterna etiam [b 1Kb] temperie gratulantur: sic et in animalium forma, non tantam uastitudinem elephanti stupeo, quantum murem, qui formidolosus elephanto est, uel aculeum subtilissimum scorpii, quem tanquam fistulam quamdam sapientia perforauit artificis, ut per eam uirus a se uulneratis iniiceret. Sed nullus ob hoc reprehendat Conditorem: quod uite nostre bestias uenenosas adhibuit. Ita [c 11Kb] enim quis et preceptorem insimulabit infantum, qui officia eos discipline custodire compellens, lasciuias et proteruitates illorum minis uerberibusque castigat.

6. Quin potius confessionem fidei nobis intelligimus res noxias indicare. Si enim confidis in Dominum, super aspidem et basiliscum ambulabis, et conculcabis  leonem et draconem . Reminiscere namque quomodo Paulus cum ligna colligeret morsu uipere sauciatus, nichil lesionis accepit: ob hoc scilicet, quod fidei plenus uir ille sanctissimus [d 1Kb] habebatur. Sin autem fueris infidelis, non tam serpentem metuere debebis, sed infidelitatem propriam, per quam tu te ipse perditioni obnoxium perfecisti. [e 16Kb] Sed iam sentio me humane natiuitatis debito flagitari, et auditorum uoces in cordibus audio mussitantes, eo quod nostra quidem qualia sint doceamus, nosmet uero ipsos ignoremus. Necessarium est ergo, nubem illam que hominum sensus caligat eripere: nam reuera omnium causarum difficillimum est se ipsum cognoscere. Non enim solus oculus ea que extrinsecus habentur inspiciens, seipsum non ualet  intueri: sed etiam mens ipsa satis acute aliena delicta  contemplans, tardior est erga suorum cognitionem uitiorum, unde etiam nunc quoque uelociter alienis actibus [f 14Kb] sermo decursis, obtusior habetur et pigrior ad examinanda que sunt: et non tam ex elementorum compositione reputare possumus Conditorem, quam etiam ex nostra ipsorum formatione: si tamen se quisque uelit prudenter inspicere, sicut dicit propheta: Mirificata est notio tua ex me ; id est, dum me ipsum intueor, ineffabilis tue sapientie disco uirtutem. Et dixit Deus, faciamus hominem. Ubi sunt nunc Iudei, qui [g 14Kb] in sequentibus uelut per quasdam cauernas Deitatis luce fulgente, secundaque persona que mystice quidem declaratur, necdum tamen manifeste conspicitur, repugnabant dicentes sibimet ipsum loqui Deum,  quoniam ipse dixit et ipse fecit, Fiat lux, et facta est lux? Erant quidem in promptu, et nunc que modo proferuntur ab eis ineptie. Quis enim faber ferrarius, aut carpentarius, aut coriorum confector solus in suo consistens ergastulo, cui [h 1Kb] nullus artis socius presto est, sibimet ipse dicit, faciamus gladium, uel aratrum compaginemus, aut formemus calceum; et non magis tacitus speciem quam mente destinauit inceptat? Etenim uana garrulitas est, hominum quempiam, uelut iudicem aut censorem districte sibimet aliquid imperare. Quanquam hi quoque qui Dominum crucifixerunt, quid non dicturi sint, exercitatas ad mendacium linguas habentes, licet presens uox eorum penitus ora precluserit? Et dixit Deus, Faciamus hominem. Donec igitur minime  qui doceretur existeret, in profundo fuit abdita predicatio Deitatis. Ubi uero cepit hominis exspectari creatio, reuelata est fides, et euidenter dogma ueritatis emicuit. Ausculta, Iudee Christi repugnator, quomodo socium mundificationis alloquitur, per quem secula fecit, qui agit omnia uerbo potentie sue: sed tuus animus uerba non recipit pietatis. Sicut enim fere cum includuntur in caueis, uuluas earum dentibus exedunt, amaritudinem propriam demonstrantes, furorem tamen suum nequeunt explere: sic Iudeus aduersarius ueritatis, alligationum coarctatus angustiis, multas asserit esse personas ad quas uerbum Dei processisse mentitur. Ferunt enim, quod angelis dixerit: Faciamus hominem. Iudaica uere fictio, sueque digna perfidie fabulositas!  Ut unum non recipiant, plurimos confitentur,  filiumque famulis per participationem dignitatis asciscunt, et [a 16Kb] conlibertos nostros auctores humane formationis efficiunt, hominisque perfectorem uolunt angelis cequare, cum sit absurdum ut quelibet factura possit equalis esse factori. Consideremus quoque sequentia: Faciamus hominem ad imaginem nostram. Quid respondes? Nunquid Dei et angelorum una imago est? Nam Patris necesse est eamdem esse quam Filii, sic tamen, ut Deo decens intelligatur esse figura, id est, [b 1Kb] non in habitu corporeo, sed in diuina proprietate consistens. Ausculta tu etiam, qui de noua circumcisione progrederis, Iudaismi cultum sub Christianitatis simulatione commendans. Cui dicit, Ad imaginem nostram , nisi illuminationi glorie, et titulo paterne substantie,  que est imago Dei inuisibilis? Sue ergo loquitur imagini, que dixit: Ego et Pater unum sumus ; et, Qui me uidet et Patrem meum uidet , huic dicit: Faciamus hominem ad imaginem nostram. Etenim ubi unitas imaginis est, nichil potest esse dissimile. Non enim dixit ad imagines nostras, sicut et Scriptura testatur: Fecit Deus, inquit, hominem: non fecerunt. Prudenter uitauit nunc multitudinem personarum: ut [c 1Kb] ubi quidem Iudeum confunderet, hic ritum gentilitatis excluderet. Ideo commemorauit unitatem, ut et Filium simul esse cum Patre cognosceres: et periculum de  personarum multitudine declinares. Ad imaginem Dei fecit hominem. Rursum cooperantes personam inducit. Non enim dixit: Fecit ad imaginem suam sed ad imaginem Dei. Et in quo quidem dispositum est habere hominem imaginem Dei, uel quomode [d 1Kb] recipit similitudinem Diuinitatis, in sequentibus Chri sto sensum largiente narrabitur, nunc uero tantum dixisse sufficiet, quia una imago est. Tibi uero cur incidit in mentem, tam sacrilege blasphemare, ut diceres Filium Patri esse dissimilem? O animum in gratum! similitudinem Dei quam tu ipse sumpsisti. benefactorem tuum habere non pateris. Et tibi quidem proprium uis esse quod de celesti gratia percepisti, filio autem similitudinem natura insitam, cum genitore non sinis esse communem. Sed iam  nobis silentium uespere tempus indicit: dudum ad occasum sole delapso. Quapropter hic nos etiam sermonis [e 1Kb] curricula terminemus, his contenti que dicta sunt. Tantum enim in presentia disseruimus, quantum intentionem uestram possumus acuere. Pleniorem uero de propositis questionem alias uobis, sancto Spiritu [f 1Kb] astipulante, reddemus. Ite nunc exsultantes, et pro dapibus copiosis pomisque diuersis, memoria relatorum mensas uestras instruite. Confundatur impius, erubescat Iudeus, exsultet iustus predicationibus ueritatis: glorificetur Dominus, nunc et semper et in secula seculorum. Amen.




EODEM TEMPORE [1Kb]
POLEMEUS SYLuIUS.





NOTITIA EX CAuE.


Polemeus siue P. Anneus Syluius, unde oriundus quodue uite genus sectatus nondum didici: Rome uixisse uidetur, claruitque anno 448. Scripsit enim sub Theodosio Iuniore et ualentiniano Augustis, exstincto iam Ioanne Tyranno, et ut ipsemet adhuc clarius testatur Flauio Zenone et Posthumiano coss.,  id est anno Christi 448 et sequentis initio, cum Asterius consulatum iniret. Condidit Laterculum quouis anni mense Christianorum et gentilium festa complectentem, quem domino beatissimo Eucherio episcopo nuncupauit.





POLEMEI SYLuII LATERCULUS SEU INDEX DIERUM FESTORUM.






ANNO DOMINI CCCCLIII.
SALONIUS uIENNENSIS EPISCOPUS.






PROLEGOMENON.


SALONIUS, gente Gallus, Eucherii Lugdunensis episcopi filius, ab eo uixdum decem annos natus in Lirinensem insulam missus, ac sub Honorati, Hilarii, Saluiani, uincentii, aliorumque magnorum uirorum cura ac disciplina institutus. Claruit anno 453. Ecclesiarum eum pariter ac ueranum fratrem, uiuente adhuc patre, magistros fuisse fidem facit Saluianus . Episcopum fuisse satis constat; alii enim ipsum diserte uocant Saluianus et Gennadius ; cuiusnam uero urbis, incertum; alii enim Geneuensem, alii Genuensem, alii uiennensem fuisse uolunt. Mihi tamen potius eo nomine episcopus  dicendus uidetur; quod patri in episcopatu Lugdunensi coadiutor datus sit. Hinc et patris uice in concilio Arausicano I anno 441 subscripsisse censeri potest. Quando obierit non liquet. Scripsit Expositionem in Parabolas Salomonis, aliamque mysticam in Ecclesiasten, dialogi forma conscriptas, seipso et uerano fratre interlocutoribus. Exstat utraque in Orthodoxogr., pag. 1010, et Biblioth. Patr. tom. uIII, pag. 401. Scripsit et Epistolam una cum Ceretio et uerano episcopis ad Leonem papam, que habetur inter Leonis epistolas post epist. 51.





SALONII EPISCOPI IN PARABOLAS SALOMONIS EXPOSITIO MYSTICA. 


 INTERLOCUTORES uERANUS ET SALONIUS.

uERANUS. Parabole qua lingua dicuntur?

SALONIUS. Greca; Latina uero interpretantur similitudines.

uERANUS. Quare Salomon huic libro nomen istud imposuit?

SALONIUS. Ut per hoc demonstraret quia non iuxta litteram, sed aliter et spiritualiter intelligere debemus quod dicit.

uERANUS. Quid significat Salomon, quod per parabolas locutus est?

SALONIUS. Dominum Iesum Christum, quia per parabolas locuturus erat turbis Iudeorum: nam et ipso nomine suo, eumdem Dominum Iesum Christum significat.


uERANUS. Quomodo ergo interpretatur Salomon?

SALONIUS. Pacificus, siue amabilis; significat autem illum de quo dicit Apostolus, Christus pax nostra, qui fecit utraque unum . Et item, Pacificans per sanguinem suum, siue que in clelis sunt, siue que in terris . Item quod Salomon, amabilis interpretatur, aptissime illum significat cui loquitur  Pater dicens: Tu es filius meus dilectus in quo mihi bene complacui .

uERANUS. Quid significat ipso pacifico regni sui statu?

SALONIUS. Perenne Christi et Ecclesie regnum, de quo scriptum est: Et regni eius non erit finis .

uERANUS. Quare iuxta LXX interpretum translationem hec dicta Salomonis, non parabole, sed prouerbia nominantur?

SALONIUS. Sicut parabole dicuntur, quia occulta sunt et secreta mysteria significant; sic et prouerbia congrue uocantur, quia talia sunt que sepius in ore fidelium uersari, et memorie commendari ac retineri debeant .


uERANUS. Quid utilitatis parabole Salomonis tribuunt?

SALONIUS. Sapientiam uidelicet et disciplinam; et hoc est quod ait: Ad discendam sapientiam et disciplinam.

uERANUS. Quid distat inter sapientiam et disciplinam?

SALONIUS. Sapientia est diuinarum rerum cognitio; disciplina uero est sancte et pure uite conuersatio


uERANUS. Quid est ergo discere sapientiam?

SALONIUS. Scire et intelligere quomodo recte credere debeas.

uERANUS. Quid est discere disciplinam?

SALONIUS. Cognoscere qualiter unumquemque oporteat uiuere, et quid operando conueniat agere, et quo debeat intentionem cordis dirigere. Sequitur: Timor Domini principium sapientie.

uERANUS. Quot sunt timores Domini?

SALONIUS. Duo, hoc est, seruilis et sanctus.

uERANUS. Seruilis quare dicitur?

SALONIUS. Quia ueluti serui Domino seruimus timore gehenne, ne ad tormenta ducamur.

uERANUS. Sanctus timor quare dicitur

SALONIUS. Quia sicut bonus filius timet, ne uel in  modico offendat oculos amantissimi patris; sic et qui perfecti sunt in Ecclesia timent ne peccando offendant oculos Dei.

uERANUS. Quis ex illis duobus sapientior?

SALONIUS. Seruilis, quia quicunque sapere incipit, hoc est, post peccata se cognoscit errasse, primo diuino timore corripitur, ne ad tormenta trahatur.

uERANUS. Timor uero sanctus quid operatur?

SALONIUS. Auget sapientiam, quoniam perfecta caritas foras mittit timorem  illum seruilem. Timor uero sanctus permanet in seculum seculi .

uERANUS. Quid est quod Salomon dicit: Frustra iacitur rete ante oculos pennatorum . Nunquid non solent aues sepe retibus capi?


SALONIUS. Solent utique.

uERANUS. Qui ergo sunt isti pennati?

SALONIUS. Sancti et electi uiri, qui habent pennas fidei, spei, et caritatis, ceterarumque uirtutum quibus ad celestia contemplanda uolant: habent et spiritales oculos, quibus et insidias hostis antiqui preuident, et peccata precauent. Frustra ergo, id est, in uanum iacitur rete ante oculos pennatorum; id est, laqueus insidiarum diaboli obiicitur sanctis et electis uiris, quia facile in terra superare possunt insidias diaboli, qui suam conuersationem habent in celis.

uERANUS. Que est sapientia de qua dicit Salomon: Sapientia foris predicat, in plateis dedit uocem suam?


SALONIUS. Christi Iesu qui est Dei uirtus et Dei sapientia, sicut dicit Apostolus.

uERANUS. Hec ergo sapientia quomodo foris predicat?

SALONIUS. Intus predicauit, id est in secreto, antequam pateretur, quia paucis  mysteria sue diuinitatis ostendit; post resurrectionem uero suam foris predicauit, quia misso desuper Spiritu sancto, aperte se per apostolos, quod Dei Filius esset, mundo declarauit.

uERANUS. Quomodo in plateis dedit uocem suam?

SALONIUS. Quia que ante in secreto et in occulto, et in uno tantum Iudeorum populo docuerat, postea in latitudine plebeium, et coram omnibus gentibus  manifeste predicat per apostolos, iuxta hoc quod eis precepit, dicens: Que dico uobis in tenebris, dicite in lumine, hoc est manifesto; et que in aure auditis, predicate super tecta, id est aperte et coram omnibus.

uERANUS. Quid est quod ait: In capite turbarum clamitat?

SALONIUS. Per caput designantur principes Iudeorum. In capite turbarum clamitabat, quia principibus Iudeorum, homicidium quod in eum patrauerant, palam per apostolos ad memoriam reducebat, et eosdem ad penitentie remedium uocabat.

uERANUS. Quomodo intelligendum est quod se quitur: In foribus portarum urbis profert uerba sua?

SALONIUS. Per urbem sancta designatur Ecclesia,  congregata de utroque populo, Iudeorum uidelicet et gentium. Fores portarum huius urbis sancti doctores fuerunt, qui uerbum Euangelii predicando, credentes in eam introduxerunt. Sapientia ergo in foribus portarum urbis uerba sua proferebat, quando Christus in apostolis suis loquebatur.

uERANUS. Quid est quod ait: Inclina cor tuum ad intelligendam prudentiam ? Quomodo potest homo inclinare cor?

SALONIUS. Ille inclinat cor suum ad cognoscendam prudentiam, qui humiliat se et emundat animum suum a peccatis, ut dignus fiat ad percipienda mysteria Diuinitatis.

uERANUS. Quid est quod dicit: Ne innitaris sapientie tue? Quis enim innititur sapientie?


SALONIUS. Ille qui sua sapientia, aut suis uiribus confidit se posse implere diuina mandata.

uERANUS. Ecce iterum dicit: Ne sis sapiens apud temetipsum . Quis enim est sapiens apud semetipsum?

SALONIUS. Ille certe qui se pre ceteris quasi doctor extollit, et iactat de his que ex dictis Patrum recte cognoscere ac intelligere potuit.

uERANUS. Que est sapientia uera hominis?

SALONIUS. Timere Dominum et recedere a malo; et hoc est quod mox sequitur: Time Dominum, et recede a malo.

uERANUS. Unde scis quod hec uera sapientia hominis?

SALONIUS. Quia in libro Iob scriptum est: Ecce timor  Domini ipse est sapientia; et recedere a malo, intelligentia.

uERANUS. Quis ille homo de quo Salomon dicit: Beatus homo qui inuenit sapientiam?

SALONIUS. Christianus fidelis et catholicus.

uERANUS. Quando iste inuenit sapientiam?

SALONIUS. Cum doctrinam ueritatis, id est Euangelii, corpore simul et corde percipit, et in Scripturis sanctis, Domini uoluntatem studet cognoscere.

uERANUS. Quando affluit prudentia?

SALONIUS. Quando cum magno amore et sui conditoris dilectione audit precepta diuina, et opera studet implere.

uERANUS. Quid est quod ait: uie eius pulchre.  omnes semite eius pacifice? Que sunt iste uie sapientie, aut que sunt semite eius?

SALONIUS. uie sapientie sunt actiones Domini quas gessit in carne, siue doctrine ipsius que continentur in libris Euangelii; que uie pulchre sunt, quia diuine. Semite sapientie sunt precepta et mandata Domini, que ad pacem eternam: pacifice, quia omnia precepta Domini ad pacem eternam perducunt.

uERANUS. De qua lege aut de quo consilio dicit Salomon, cum ait: Custodi legem atque consilium?

SALONIUS. De lege uidelicet ac consilio sapientie Domini iehsu Christi.

uERANUS. Que est lex sapientie?

SALONIUS. Lex sapientie est, que dicit: Si uis ingredi  ad uitam, serua mandata, id est, non occides, non mechaberis, non furtum facies .

uERANUS. Quod est consilium sapientie?

SALONIUS. Si uis perfectus esse, uende omnia que habes, et da pauperibus.

uERANUS. Quid est quod ait: Abominatio Domini est omnis illusor? Quis est illusor?

SALONIUS. Illusor est qui uerba Dei peruerse intelligendo et docendo corrumpit. Illusor est qui suos proximos simplices et pauperes insultando contemnit. Illusor est qui magna Dei promissa quasi parua despicit, et penam eterne damnationis quasi tolerabilem spernit. Omnes hos tales abominatur Dominus, et cum simplicibus est sermocinatio eius, quia  illos gratia celestis sapientie illuminat, quia nichil in se duplicatum habent.

uERANUS. Quare Salomon dicit: Et ego filius fui patris mei, tenellus et unigenitus coram matre mea ? Quomodo unigenitus fuit coram matre sua. cum precesserit eum frater uterinus, sicut Scriptura sancta libri Regum  testatur?

SALONIUS. uerum est quia precessit eum frater uterinus, sed ille mox mortuus est: quasi nunquam fuisset, sine nomine ab hac uita discessit, propterea se unigenitum appellat.

uERANUS. Quare dicit: Non declines ad dexteram, neque ad sinistram? Quis enim se ita continere poterit, ut corpus suum in dexteram partem aut in sinistram non declinet?


SALONIUS. Nemo; sed per dexteram designatur uia bona, per sinistram uia mala et reproba. Non prohibet ambulare in dextera uia, sed declinare ad dexteram.

uERANUS. Quis ergo declinat ad dexteram uel ad sinistram?

SALONIUS. Iustus declinat ad dexteram, qui de sua iniustitia et suis uiribus presumit; iniustus declinat ad sinistram, qui propter carnis fragilitatem saluari se posse desperat. Declinat ad dexteram, qui uult plus sapere quam oportet sapere  declinat ad sinistram. qui seruit stultitie.

uERANUS. Cur ergo dicit paulo inferius: uias que a dextris sunt, nouit Dominus?


SALONIUS. Per uias que a dextris sunt, designantur sancte actiones et opera bona: hec enim nouit Dominus, id est, dirigit, et placent illi. Unde et econtra in iudicio dicturus est reprobis: Non noui uos: hoc est, non uos elegi, non enim mihi placetis, quia non uos uideo in luce mea, non uos uideo in iustitia mea

uERANUS. Quid est quod dicit: Ne des alienis honorem tuum, et annos tuos crudeli . De quo honore dicit, aut quos uocat alienos?

SALONIUS. De honore dicit, quod factus est homo ad imaginem Dei: alienos, demones appellat, et est sensus: Ne honorem tuum, quod ad imaginem Dei creatus es, male uiuendo subdas immundis spiritibus.

uERANUS. Quem appellat crudelem; aut de quibus  annis dicit?

SALONIUS. Annos uocat spatia uite; crudelem diabolum, et est sensus: Spatia uite, que tibi dedit Deus male uiuendo ne tradas diabolo.

uERANUS. De qua cisterna docet Salomon bibere aquam, aut de quo puteo fluenta, cum dicit: Bibe aquam de cisterna tua, et fluenta putei tui?

SALONIUS. Cisternam uocat catholicam, id est ueteris et Noui Testamenti doctrinam; puteum uero profunditatem et altitudinem eiusdem catholice doctrine: aquam, scientiam: fluenta copiam et abundantiam scientie, id est uarios sacre Scripture appellat intellectus. Docet enim his uerbis, cauere a doctrina hereticorum et attendere lectionibus sacrarum Scripturarum, et est sensus: Bibe aquam  de cisterna tua, id est serua et opere imple doctrinam quam aliis predicaris. Et fluenta putei tui: id est abundantia sermonis tui, seu scientie influenter in te redundet operibus bonis.

uERANUS. Quare dicit Salomon: Deriuentur fontes tui foras, et in plateis aquas tuas diuide, cum statim subiungat: Habeto eas solus, ne sint alieni participes tui? Si fontes nostros foras deriuamus, et in plateis aquas diuidimus; quomodo soli eas habere possumus?

SALONIUS. Quamuis in uerbis sonare uideatur, tamen nulla est contrarietas, quia he sententie non possunt nisi spiritualiter intelligi. Fontes ergo nostros foras deriuamus, cum aliis uim predicationis infundimus, cum uerba sacre Scripture aliis annuntiamus.  In plateis aquas diuidimus, cum populis predicamus. Platea namque dicta est a latitudine; est enim Grecus sermo. In plateis ergo aquas diuidimus, quando in multitudine auditorum uerba scientie dilatamus, et iuxta uniuscuiusque qualitatem diuina eloquia dispensamus.

uERANUS. Si aquas in plateis diuidere debemus, quomodo ergo eas soli habere possumus?

SALONIUS. Aquas in plateis diuidimus, quando aliis uerba diuina late predicamus, et tamen soli aquas habemus, quia de ipsa predicatione humanas laudes non querimus.

uERANUS. Quid est quod dicit: Ne sint alieni participes tui ?


SALONIUS. Alienos uocat demones, de quibus dixit Psalmista: Alieni insurrexerunt super me, et fortes quesierunt animam meam , etc. Tunc enim malignos, id est immundos spiritus in predicatione participes et socios nobis facimus, quando per superbiam intumescimus, et de predicatione nostra inanem gloriam desideramus.

uERANUS. De quo homine dicit Salomon: Nam apostata uir inutilis graditur ore peruerso ?

SALONIUS. Apostatam hominem appellat schismaticum, qui laborat scindere unitatem Ecclesie.

uERANUS. Qua lingua dicitur apostata?

SALONIUS. Greca; quod interpretatur in Latino sermone, refuga et recedens a ueritate.


uERANUS. Quare ergo schismaticus dicitur apostata?

SALONIUS. Quia more superbientis angeli, intus prius intumescit et cadit a mentis sue statu, quia sic ab amore sui Conditoris et a ueritate recedit: nisi enim prius a ueritate recederet, in Ecclesia iniustitiam non disseminaret.

uERANUS. Cur ergo de illo dicitur: Annuit oculis, terit pede, digito loquitur?

SALONIUS. Interior mentis custodia, que membra exterius seruat ordinata: hic ergo apostata, quia statum et custodiam perdidit, idcirco dominica membra exteriora habet ex morte, et tulit inordinata.

uERANUS. Quid est quod de lege sua dicit: Liga eam in digitis tuis, scribe eam in tabulis cordis tui ? Quis enim legem in digitis ligare potest,  aut si fecerit, que utilitas erit?

SALONIUS. In digitis dicit, id est, in actibus: legem enim in digitis ligat quicunque in bonis operibus eam studet implere et exornare. In tabulis cordis, dicit; id est, in latitudine cogitationis. Scribit ergo legem in tabulis cordis sui, qui eam cum gaudio suscipit et memorie commendat.

uERANUS. Quid est quod Sapientia dicit: Per me reges regnant, et conditores legis iusta decernunt; per me principes imperant, et potentes decernunt iustitiam?

SALONIUS. Christus Dei uirtus et Dei sapientia.

uERANUS. Nunquid Christus omnibus tyrannis impiis et principibus dat regnum et imperium?

SALONIUS. Non utique, uerumtamen ipso, permittente,  impii reges et principes suscipiunt regna uel imperia, quia scriptum est in libro Iob: Permittit regnare hypocritam propter peccata populi . Sed in hoc loco reges sanctos dicit apostolos, qui primum semetipsos, deinde Ecclesiam sibi commissam fideliter regere nouerunt. Siue reges appellat omnes sanctos, qui seipsos et alios bene regere sciunt.

uERANUS. Quos appellat conditores legum?

SALONIUS. Utriusque Testamenti scriptores.

uERANUS. Quos uocat principes et potentes?

SALONIUS. Ceteros doctores et rectores fidelium: omnes enim isti per sapientiam Dei Patris habuerunt regnum, principatum et imperium; id est. per Christum  acceperunt, ut aliquid boni essent, unde ipse dicit: Sine me nichil potestis facere .

uERANUS. Quid est quod Sapientia dicit: Delectabar per singulos dies ludens coram eo?

SALONIUS. Id est, coram Patre omni tempore ludens in orbe terrarum.

uERANUS. Nunquid Sapientia, id est, Dei Filius, pueriliter ludebat coram Patre?

SALONIUS. Absit: sed quod dicit, ludens, intelligendum est, gaudens. Ludebat enim per singulos dies, id est, gaudebat se esse unum; id est, unius substantie cum Patre, a principio, ex diebus eternitatis.

uERANUS. Quomodo ludebat omni tempore in orbe terrarum?


SALONIUS. Quia cum tempora orbis et creature esse cepissent, ipse Filius gaudebat, quia ipse quod erat, semper in Patre manebat.

uERANUS. Quid est quod ait: Sapientia edificauit sibi domum , et quam domum edificauit sibi?

SALONIUS. Sapientia, id est Dei Filius, edificauit sibi domum, qui ipse creauit hominem in utero uirginis, quem in unitate sue persone assumpsit.

uERANUS. Quomodo excidit columnas septem?

SALONIUS. Septem columnas excidit, quia per septiformem gratiam Spiritus sancti erexit Ecclesias per orbem terrarum, que sicut columne sustentando continent memoriam eius; id est, mysterium Incarnationis ipsius.


uERANUS. Potest aliter intelligi?

SALONIUS. uere potest: Sapientie domus Ecclesia Christi est; columne autem domus huius, sancti doctores; que columne bene esse septem dicuntur, quia sancti doctores repleti sunt septiformi gratia sancti Spiritus.

uERANUS. Quomodo ergo excidit Sapientia has columnas?

SALONIUS. Excidit columnas, quia mentes predicatorum ab amore presentis seculi separauit, et erexit eos ad portandam eiusdem Ecclesie fabricam.

uERANUS. De quibus ancillis dicit paulo inferius: Misit ancillas suas ut uocarent ad arcem, et ad menia ciuitatis ?

SALONIUS. Ancillas uocat sanctos apostolos.


uERANUS. Quare uocat eos ancillas?

SALONIUS. Propter insipientiam, infirmitatem et paupertatem; idiotas enim, infirmos, pauperes et despectos elegit apostolos quos ad predicandum misit in mundum, ut fideles populos uocarent ad arcem eterne beatitudinis, et ad menia celestis Ierusalem.

uERANUS. Quis est filius sapiens qui letificat patrem; aut quis est filius stultus qui mestitia est matri sue?

SALONIUS. Ille qui accepta fidei ac baptismatis mysteria bene seruat et opere implet, filius sapiens est; ille procul dubio letificat Deum Patrem: qui uero accepta fidei ac baptismatis sacramenta, malis operibus uel heretica prauitate corrumpit, filius stultus  est; hic nimirum est mestitia matri sue, uidelicet Ecclesie, quia contristat eam.

uERANUS. Quid est quod ait: Stultus labiis uerberabitur? Quomodo potest homo stultus labiis uerberari?

SALONIUS. uerberatio in hoc loco damnationem significat. Stultus ergo labiis uerberabitur, quia propter uerba iniqua et mala que locutus est, condemnabitur. Unde et alibi dicit Moses : Et uita in manibus lingue , quoniam unusquisque aut ex uerbis suis condemnabitur, aut ex uerbis suis iustificabitur .

uERANUS. Cur dicitur habere manus lingua, cum manus habere non possit?

SALONIUS. Metaphorice dictum est, id est, per  translationem, quemadmodum uenti dicuntur habere pennas : manus enim lingue, ipsa uerba sunt quibus aut bona loquendo meretur uitam, aut mala loquendo meretur mortem: aliter per manus sepe in Scripturis sacris opera designantur, ut illud: Labores manuum tuarum quia manducabis . In manibus lingue dicit, id est in operibus. Opera enim lingue sunt colloquia bona uel mala, ex quibus mors nascitur aut uita.

uERANUS. Quis ille piger de quo dicitur: Sicut acetum dentibus et fumus oculis, sic piger his qui miserunt eum ?

SALONIUS. Piger est male uiuens catholicus qui non laborat nec operatur, ut ad eternam beatitudinem peruenire mereatur. Per acetum et fumum hereticorum  designatur perfidia. Per oculos et dentes, predicatores sancte Ecclesie, qui bene oculi dicuntur, quia recta itinera preuident. Pulchre etiam dentes, quoniam spiritualia alimenta fidelibus ministrare solent. Ergo sicut acetum dentibus, et fumus oculis, id est sicut perfidia hereticorum est contraria bonis doctoribus, quia contristat eos, et molestiam illis gignit et lacrymas; sic piger, id est catholicus malus, grauis est eisdem bonis doctoribus qui miserunt eum, hoc est, qui iusserunt ut fidem suam operibus impleret. Ideo etiam grauius est, quia fidem suam prauis operibus destruit.

uERANUS. Quid est quod ait: Manus in manu, non erit innocens malus ? Quomodo malus  homo manus est in manu, et ideo non erit innocens?

SALONIUS. Qui manum iungit ad manum, nichil utique operatur: malus ergo quandiu fuerit manus in manu, non erit innocens, quia etsi ad tempus subtrahit manus ab opere malo, tamen quandiu malus est, innocentiam cordis habere non potest, unde superius dicit: Abominabile est Domino cor prauum .

uERANUS. Quid est ergo manus in manu.

SALONIUS. Conscientia praua in opere malo.

uERANUS. Quomodo intelligendum est quod ait: Circulus aureus in naribus suis mulier pulchra et fatua?

SALONIUS. Quomodo circulum aureum si infixeris  in naribus suis, id est in naribus porci, ille dum pergit terram uertere ac fodere naso, immergit circulum aureum in uolutabrum luti, et tunc perdit circulus aureus decorem quem habuit. Similiter mulier fatua, si habet pulchritudinem uultus, uel si accipiat ornamenta inaurium, monilium, simul et uestimentorum, sordidat pulchritudinem suam, et amittit decorem, si se ceno libidinis coinquinare diligit, et adulteriis corrumpit.

uERANUS. Spiritualiter autem quomodo intelligenda est hec sententia?

SALONIUS. Quicunque sacras Scripturas intente meditatur, et iugiter perscrutatur diuina eloquia, accipit ornamenta scientie. Quod si male uiuendo corrumpit et destruit quod bene intelligit, circulum aureum  habet in naribus; sed more porci, terram fodit, coinquinat et luto immergit, quia ornamentum quod per notitiam Scripturarum adeptus erat, immunda actione sordidauit. Talis anima est mulier pulchra et fatua: pulchra per scientiam, sed dedita carnalibus delectationibus, fatua est per actionem.

uERANUS. Quid est quod dicit: Anima que benedicit, impinguabitur: et qui inebriat, ipse quoque inebriabitur? Plures namque sunt qui alios inebriant, sed ipsi non inebriantur?

SALONIUS. Non dicit hoc de corporali ebrietate, sed de spirituali anima, que, si benedicit, impinguabitur, quia quecunque exterius predicando benedicit, spiritualem benedictionem accipit, id est, gratia spirituali augetur et crescit. Similiter qui sacro eloquio  mentes auditorum studet inebriare, inebriatur et ipse, sanctique Spiritus infusione repletur.

uERANUS. Quare non dixit: Homo, sed Anima que benedicit impinguabitur?

SALONIUS. In Scripturis diuinis sepius poni solet pars pro toto, aut totum pro parte, secundum speciem grammatice artis, que dicitur synechdoche: sic ergo in hoc loco pars posita est pro toto homine. Totum uero ponitur pro parte, ut illud: Tulerunt Dominum de monumento . Dominum dicit, pro corpore Domini.

uERANUS. Quis est ille de quo dicit: Qui abscondit frumenta, maledicetur in populis ? Nunquid propterea maledicendus est aliquis, quia non in omnibus frumenta sua ministrat?


SALONIUS. Frumenta, uerba sunt sancte predicationis: ergo quicunque abscondit hec frumenta, id est uerba sancte predicationis apud se retinet, et non uult annuntiare aliis eloquia; iste maledicetur in populis, quia pro culpa silentii condemnabitur, quoniam multis prodesse potuit; sed quia noluit, ideo pro multorum pena iuste punietur.

uERANUS. Qui sunt illi qui uendunt frumenta, de quibus mox sequitur: Benedictio autem super capita uendentium?

SALONIUS. Illi uendunt frumenta, qui uerba uite et sancte predicationis suis auditoribus annuntiant.

uERANUS. Quod pretium accipiunt ab eis?

SALONIUS. Pretium fidei et confessionis sancte.


uERANUS. Quomodo ueniet benedictio super eorum capita?

SALONIUS. Quia singulis eorum dicturus est Dominus: Euge, serue bone et fidelis, quia , etc.

uERANUS. Quid est quod ait: Qui conturbat domum suam, possidebit uentos? Quomodo potest aliquis possidere uentos?

SALONIUS. Domum, in hoc loco, mentem appellat, in qua unusquisque ueluti in domo habitat per cogitationes: uentos, immundos spiritus appellat. Qui ergo domum, id est mentem suam, malis et noxiis cogitationibus perturbare non timet, iste nimirum possidebit uentos, quia per malas cogitationes uiam fecit demonibus, ut ingrediantur et habitent in ipso.  Possidebit uentos, id est demones ad condemnationem sui.

uERANUS. Quomodo mulier diligens corona est uiro suo, et putredo in ossibus eius que confusione res dignas gerit ?

SALONIUS. Mulier bona et casta honorem uiro suo prebet in omnibus; et quia diligit eum et bene regit domum ipsius, corona illi est, quia eius uirtutibus addit gratiam, unde coronatur a Domino: adultera uero mulier, quamuis foris uideatur speciosa, putredo tamen est in ossibus, quia intus fetore luxurie sue membra coinquinat.

uERANUS. Quomodo intelligendum est quod ait: Melior pauper est et sufficiens sibi, quam gloriosus et indigus pane?


SALONIUS. uere melior est frater idiota et simplex qui operatur bona que nouit, unde uitam eternam mereatur habere in celis, quam gloriosus, id est clarus doctrina et eruditione Scripturarum, uel comptus doctoris officio, qui indiget pane dilectionis, quia neque Dominum diligit, neque proximum. uel certe ideo pane indiget, quia non operatur que intelligit aut docet.

uERANUS. Quis est homo uersutus qui celat scientiam? Sic enim dicit: Homo uersutus celat scientiam.

SALONIUS. uersutus hoc loco in bona significatione ponitur, id est sapiens et prudens, uir ergo uersutus; id est sapiens et prudens aliquando de industria celat scientiam, duabus uidelicet de causis: una quia infirmis auditoribus non potest loqui quasi spiritualibus,  sed quasi carnalibus , id est magna sacrarum Scripturarum mysteria que nouit, non audet illis manifestare, ne forte scandalizentur; altera, quia non uult sanctum dare canibus, neque mittere margaritas ante porcos .

uERANUS. Quid est quod ait: uult et non uult piger ? Si uult, quomodo ergo non uult?

SALONIUS. Per pigrum, ille designatur qui se non uult exercere in bonis operibus. uult ergo regnare piger cum Deo, et non uult laborare pro Deo. uult peruenire ad beatitudinem et tamen non uult precepta Christi implere, ut beatitudinem mereatur obtinere. De hoc enim Iacobus dicit: uir duplex animo, inconstans est in omnibus uiis suis .


uERANUS. De quibus operibus dicit: Anima autem operantium impinguabitur ?

SALONIUS. De illis dicit, qui bona operantur, qui Domini student implere precepta; illorum anima impinguabitur gratia spirituali, et dulcedine regni celestis.

uERANUS. Quare impinguabitur anima illorum qui bona operantur?

SALONIUS. Quia post labores uite presentis, immarcessibili mercede remunerabitur.

uERANUS. Quis est nuntius impii de quo dicit: Nuntius impii cadit in malum?

SALONIUS. Nuntius impii, id est angelus diaboli; Arius fuit et Sabellius, ceterique heretici angeli Satane: isti nimirum ceciderunt in malum, id est eterne  gehenne tormentum.

uERANUS. Quis est legatus fidelis, de quo sequitur: Legatus fidelis sanitas ?

SALONIUS. Legatus fidelis est unusquisque catholicus predicator et doctor qui sibi suisque auditoribus sanitatem et salutem acquirit eternam.

uERANUS. Quare dicit: Latebunt mali ante bonos, et impii ante portas iustorum, cum in hac uita magis boni soleant iacere ante malos, et iusti ante portas iniquorum?

SALONIUS. In nouissimo iudicio coronatis iustis, impii condemnabuntur, qui eos in presenti uita affligebant, et idcirco dicit: Iacebunt mali ante bonos, et impii ante portas iustorum. Attamen quod dicit: Ante bonos, et ante portas iustorum, non ad uicinitatem loci  pertinet, quoniam mali et boni non sibi erunt tunc uicini; sed pertinet ad uisionem bonorum, quoniam boni semper uidebunt tormenta malorum, unde Deo liberatori suo maiores sine fine referant gratias.

uERANUS. Quid est quod ait: Pondus et statera iudicia sunt Domini, et opera eius omnes lapides seculi ? Quomodo pondus et statera iudicia sunt Domini?

SALONIUS. Quia Dominus omnia in pondere et mensura, et numero  constituit. Pondus et statera iudicia Domini sunt, quia sicut ipse uoluit, unicuique mensuram fidei et gratiam Spiritus sancti distribuit.

uERANUS. Quos appellat lapides seculi?

SALONIUS. Iustos et fortes in fide: omnes enim lapides seculi, id est sancti et electi uiri, opera sunt  Domini, quia nemo sua uirtute, nemo suo merito electus est a Domino, ut celesti edificationi esset aptus, sed sola gratia et misericordia ipsius.

uERANUS. Quid est quod dicit: Corona senum, filii filiorum, et gloria filiorum patres eorum ? Si mali sunt filii filiorum, quomodo sunt gloria in hoc loco?

SALONIUS. Patriarchas uocat et prophetas, quorum filii sunt sancti apostoli, et filii filiorum successores apostolorum, uidelicet sancti predicatores. Omnes enim isti corona senum sunt, id est patriarcharum et prophetarum; quia digna laude celebrant eos, per quorum exempla et uaticinia ad cognitionem gratie peruenerunt.


uERANUS. Quomodo patres sunt filiorum?

SALONIUS. Magna quippe est gloria predicatoribus Noui Testamenti, quod filii ueterum patrum id est patriarcharum et prophetarum esse meruerunt.

uERANUS. Quare dicit: Qui dimittit aquam caput est iurgiorum. Nunquid ille qui clausam aquam decurrere dimittit, iurgia concitat? aut nunquid non magis uinum quam aqua iurgia concitare solet?

SALONIUS. Figurate hoc dictum est: nam per aquam designatur lingua leuis et fluxa; et qui immodice linguam suam relaxat, caput est iurgiorum: quia qui linguam suam non refrenat, iurgia et lites concitat, et concordiam dissipat.

uERANUS. Dic mihi, queso, quomodo in facie prudentis lucet sapientia, sicut ait Salomon: Oculi autem  stultorum sunt in finibus terre?

SALONIUS. Prudens homo sepe in ipsa uultus claritate faciei sue solet premonstrare grauitatem sui sensus, et claritatem intellectus. Stulti uero ad hanc imitandam et sectandam, uidelicet grauitatem, oculos mentis non possunt attollere, sed tota admiratione perquirunt, qualiter ad finem  pertingere ualeant.

uERANUS. Nunquid ita solummodo intelligere debemus?

SALONIUS. Specialiter hoc de Christo debemus dictum intelligere. In facie namque prudentis  lucebat sapientia diuinitatis, quam ipse in carne apparens, uirtutum et doctrine testimonio demonstrabat et confirmabat. Oculi uero stultorum   magis incendebantur terrenis desideriis, quam salutaribus eius monitis atque doctrinis.

uERANUS. Quid est hoc quod ait: Donum hominis dilatat uiam eius, et ante principes spatium ei facit ? Quod est hoc donum quod dilatat uiam hominis, et quod ante principes facit illi spatium?

SALONIUS. Donum hoc, donum est caritatis, siue aliarum uirtutum, quas a Domino fideles accipiunt: hoc uidelicet donum hominis dilatat uiam eius, id est actionem; quia unusquisque fidelis quanto amplius gratia sancti Spiritus intus repletur, tanto magis uiam suam foris dilatat, id est bonorum operum gressum multiplicat, quia quotidie in sanctis desideriis et bonis operibus crescit et augetur.


uERANUS. Hoc donum quomodo facit homini spatium ante principes?

SALONIUS. Quia inter magnos Ecclesie rectores, in foro tribuit illi culmen honoris, et gloriam eterne beatitudinis.

uERANUS. Quare dicit: Abscondit piger manum suam sub ascella, nec ad os suum applicat eam ? Quis enim est tam piger qui, comedendo uel bibendo, manum ad os suum non applicet?

SALONIUS. Qui abscondit manum suam sub ascella, non uult utique ad aliquod opus uel laborem extendere illam: ergo per pigrum designatur unusquisque segnis et desidiosus predicator, qui non uult opere  implere quod dicit: Manum quippe ad os porrigit, qui studet opere implere quod docet.

uERANUS. Quis est ille piger de quo dicit: Propter frigus piger arare noluit, mendicabit ergo estate, et non dabitur ei ? Quod si piger tempore frigoris arare noluerit, nunquid estatis tempore, qui sibi aliquid tribuat inuenire non poterit?

SALONIUS. Sepe namque pigri, et frigoris et estatis tempore inueniunt qui sibi tribuant eleemosynam fideles: sed piger in hoc loco illum significat qui propter desidiam et huius mundi aduersitatem  in Dei seruitio negligit laborare, et idcirco in futuro die iudicii mendicabit, quia non habebit opera bona pro quibus mereatur accipere beatitudinem, quoniam quidquid seminauerit homo,  hoc et metet .

uERANUS. Cur ergo dies iudicii et regnum Dei, estati comparatur?

SALONIUS. Quia tunc omnia nostre tristitie nubila transibunt, et uite illius dies, eterni solis claritate fulgebit.

uERANUS. De quo rege dicit: Rex qui sedet in solio iudicii, dissipat omne malum intuitu suo?

SALONIUS. De illo qui est Rex regum, et Dominus dominantium, uidelicet Domino Iesu Christo, qui sedet in solio iudicii, quia Pater non iudicat quemquam, sed omne iudicium dedit Filio . Ipse nimirum dissipat omne malum intuitu suo, quia respectu potentie, omne malum, etiam secretarum cogitationum penetrabit, ut reddat unicuique, secundum  quod egit; unde in Euangelio dicit: Nihil est tam opertum quod non reueletur, et occultum quod non sciatur . Tunc iustis cum Domino coronatis, soli reprobi penas subibunt eternas.

uERANUS. Quid est quod ait: Pondus et pondus, mensura et mensura, utrumque abominabile apud Deum ?

SALONIUS. Pondus et pondus, mensuram et mensuram dicit is diuersum pondus et diuersam mensuram. Quantum ergo ad litteram; quicunque in domo sua uarium habet pondus uariamque mensuram, propter hoc utique habet ut aliter libret metiaturque sibi, atque aliter proximo, quod est utique abominabile Domino; unde in lege Moysis Dominus precepit, dicens: Sit tibi equus modius, iustusque sextarius  .

uERANUS. Quomodo autem spiritualiter intelligi debet?

SALONIUS. Ille in domo sua diuersum habet pondus, et diuersam mensuram, qui semper in suis actibus querit unde ipse laudetur, et in aliorum actibus perscrutatur unde ipsi uituperentur. Iste utique talis abominabilis est Deo qui nimirum quantum sibi placere desiderat, tantum displicet Deo, qui omnia cordis secreta rimatur.

uERANUS. Quomodo intelligendum est quod ait: Malum est, malum est, dicit omnis emptor, et cum recesserit, tunc gloriabitur ?

SALONIUS. Secundum litteram, solet emptor uituperare  quod emere desiderat, et dicere: Malum est. malum est; uerumtamen si bene emerit, gloriabitur cum recesserit.

uERANUS. Spiritualiter autem quomodo intelligis?

SALONIUS. Ille ueraciter est emptor, qui sibi eterna in celis premia comparare desiderat. Ipse nimirum emere studet terrenis celestia, caducis mansura, temporalibus eterna. Talis ergo emptor quidquid patitur in presenti malum esse dicit, quia malum esse intelligit. Attamen quia omnia aduersa pro Deo patienter sustinet, cum secesserit de mundo, tunc gloriabitur, quia perueniet ad beatitudinem.

uERANUS. Item, quomodo intelligendum est quod paulo post dicit: Hereditas ad quam festinatur, in principio, in nouissimo benedictione carebit?


SALONIUS. Hereditas hec acquisitio auaritie potest intelligi: ergo quicunque per auaritie nequitiam in hac uita sibi diuitias multiplicare desiderant, necesse est ut in futuro eterne hereditatis beatitudinem amittant. Aliter: Quicunque pro bonis operibus humanam laudem querere desiderant, in principio quasi ad hereditatem festinant: ideoque, in nouissimo benedictione carebunt, quia nullam remunerationem percipient a Deo: de talibus enim scriptum est: Amen dico uobis, quia receperunt mercedem suam 

uERANUS. Quid est quod ait: Ruina hominis est deuorare sanctos, et post uota tractare ? Quid est hoc, deuorare sanctos?

SALONIUS. Deuorare sanctos est uoto se obligare.  Impii autem deuorabant sanctos, quando uoto se obligabant ubi persequerentur sanctos, et occiderent eos, quemadmodum quadraginta uiri Iudei, sicut in Actibus apostolorum loquitur: Deuouerunt se non manducaturos, neque bibituros, donec occiderent Paulum . Et pagani, ut sepe legimus, diis suis deuouerunt sanguinem Christianorum.

uERANUS. Quid est quod ait: Et post uota tractare ?

SALONIUS. Post uota promissa tractare, est sanctos persequi et distrahere, et quasi uile mancipium contemnere.

uERANUS. Quomodo ergo ruina est hominis, deuorare sanctos, et post uota tractare?

SALONIUS. Si enim peccatum est alicui homini nocere,  multo magis peccatum est, cum aliquis sanctos Dei persequitur, aut offendit, aut ledit; et idcirco ruina est illi qui persequendo sanctos, eterne damnationis sibi preparat interitum.

uERANUS. Quomodo intelligendum est quod ait: Sicut diuisiones aquarum, ita cor regis in manu Dei? Quare dixit cor regis tantum esse in manu Dei, et non omnium hominum, cum alibi scriptum sit: In manu eius sunt omnes fines terre , si omnes fines terre in potestate Dei sunt, et corda omnium hominum sunt in manu eius?

SALONIUS. Regem in hoc loco non illum debemus intelligere, qui rex est solo nomine, et temporaliter aliis imperat, sed unumquemque uirum sanctum, fidelem  atque religiosum Christianum, cuius milites sunt sacre uirtutes, et ipse uitiorum bella in se bene uincere nouit. Sicut ergo Deus multifariis diuisionibus aquarum, late fines terrarum et eris implet, ita cor regis quocunque uoluerit, inclinabit, id est ad quodcunque bonum uoluerit, conuertet: quoniam sicut diuisiones gratiarum angelis et hominibus iuxta uoluntatem suam tribuit, ita corda regum  uariis donis replet, et diuersis ornat muneribus.

uERANUS. Quid est quod ait: uir qui errauerit a uia doctrine in cetu gigantum commorabitur ? Qui sunt isti gigantes, in quorum cetu morabitur qui errauerit a uia doctrine?

SALONIUS. Gigantes appellauit immundos spiritus,  id est demones, de quibus beatus Iob dicit: Ecce gigantes gemunt sub aquis, et qui habitant cum eis , id est demones et omnes quos ipsi deceperunt, et qui illis consenserunt, sub penis torquentur.

uERONUS. Quare demones appellantur gigantes?

SALONIUS. Quia demones superbi et elati sunt, et mali ac fortes, sicut olim fuerunt gigantes. In cetu ergo istorum gigantum, id est demonum, commorabuntur omnes qui errauerunt a uia doctrine, id est a uia ueritatis; quia simul cum demonibus torquebuntur in pena eterne damnationis.

uERANUS. Que est ciuitas fortium, uel quis est sapiens de quo dicit: Ciuitatem fortium ascendit sapiens, et detraxit robur fiducie eius ?


SALONIUS. Ciuitatem appellat mundum; fortes, demones. Mundus iste quondam ciuitas fortium erat, quia idolorum cultui deditus, demonibus seruiebat, et fiduciam uite habebat in cultu eorum qui non sunt dii, sed opera manuum hominum.

uERANUS. Quis est ergo ille sapiens qui hanc ciuitatem fortium ascendit?

SALONIUS. Ille Filius uirginis, Dei uirtus, et Dei sapientia, qui tunc ciuitatem hanc ascendit, quando natus in carne, uisibilis mundo apparuit. Ipse nimirum destruxit robur fiducie eius, quia subuertit et abstulit de mundo cultum deorum, in quibus confidebant gentiles.

uERANUS. Quid est quod ait prouerbium: Adolescens iuxta uiam suam, etiam cum senuerit non recedet  ab ea ? Nunquid non multi recedunt a uia sua mala, quam ambulauerunt in adolescentia?

SALONIUS. uere plurimi, inspirante diuina gratia, in senectute conuertuntur a uitiis que habuerunt in adolescentia; nec Salomon hoc fieri posse negat: sed frequentius hoc contingere solet, ut mores quos homo discit in adolescentia, non eos mutet in senectute, attamen non semper ita euenire confirmat: et idcirco ponit huiuscemodi prouerbium, ut omnes admoneat, quatenus a prima etate. uirtutibus et bonis operibus studeant insudare, ne forte in senectute non possint studia bonorum operum discere que neglexerint in tenera etate.


uERANUS. Quid est quod dicit: Fouea profunda os aliene . Que est hec aliena, cuius os est magna fouea?

SALONIUS. Os aliene dicit os meretricis: qui ergo uerba meretricis libenter audit, et oscula eius delectabiliter suscipit, quasi ianuam pulsat profunde fouee, id est inferni, et nisi cito se ab eius colloquio uel osculo subtrahat, deserente se Deo, illico mergitur in foueam mortis: et hoc est quod dicit: Cui iratus est Dominus, incidet in illam?

uERANUS. Quid est quod ait: Appone cor ad doctrinam meam? Et paulo post subiungit: Ecce descripsi eam tibi tripliciter in cogitationibus et scientia, ut ostenderem tibi firmitatem et eloquia ueritatis . Quomodo tripliciter descripsit doctrinam suam et  scientiam? aut quid est apponere et intelligere doctrinam?

SALONIUS. Tripliciter uero doctrinam suam describit, qui unicuique precipit eam ut studeat implere cogitatione, locutione et opere.

uERANUS. De quibus terminis dicit: Ne transgrediaris terminos antiquos, quos posuerunt patres tui ?

SALONIUS. Terminos antiquos dicit terminos ueritatis et fidei, quos statuerunt ab initio catholici doctores. Hoc ergo precepit, ut ueritatem sacre fidei et euangelice doctrine nemo aliter suscipiat quam a sanctis Patribus est tradita. Siue hoc precepit, ut eloquia sanctarum Scripturarum nemo aliter interpretetur, nisi iuxta uniuscuiusque scribentis intentionem.


uERANUS. Que sunt opes ille de quibus ille dicit: Ne erigas oculos tuos ad opes quas habere non potes, quia facient sibi pennas, et uolabunt in celum? Quas pennas sibi opes, id est diuitie seu copie, facere possunt?

SALONIUS. Opes iste sunt arcana Diuinitatis, et secreta celestium mysteriorum, et est sensus: Ne erigas oculos tue mentis ad perscrutanda Diuinitatis arcana et mysteriorum celestium secreta, que penetrare non potes, nec intelligere uales, quoniam solis aquilis hec patent, id est supernis ciuibus tantum manifesta sunt.

uERANUS. Que sunt cellaria de quibus dicit: In doctrina replebuntur cellaria, uniuersa substantia et  pretiosa, et pulcherrima .

SALONIUS. Cellaria sunt corda iustorum, qui per doctrinam sapientie replentur substantia pretiosa et pulcherrima, id est donis uirtutum atque bonorum operum.

uERANUS. Quid est quod dicit: Septies enim cadet iustus, et resurget? si iustus est, quomodo cadere, id est peccare, dicitur?

SALONIUS. Loquitur hic Salomon de leuibus et quotidianis peccatis, sine quibus nullus iustorum in hac uita esse potuit, nec esse potest; ut alibi dicit: Benedicam Dominum in omni tempore septies : etiam significat aliquando, sepe et frequenter quod aptissime hic intelligi potest: septies, hoc est, sepe  cadet iustus, et sepe resurget: aut certe omni tempore cadit et resurgit, scilicet gratia diuina, secundum quod supra dictum est.

uERANUS. Quomodo intelligendum est: Prepara opus tuum foris, et diligenter exerce agrum tuum, ut postea edifices domum tuam? Quod est homo foris [F. leg. quid est quod foris] preparare debemus?

SALONIUS. Opus uocat bonam actionem, ideoque addidit, tuum; hoc est tibi utile et necessarium: Opus ergo nostrum foris preparamus, cum actionem nostram bene exterius componimus; et ut Deo placeat, ordinamus.

uERANUS. Quomodo agrum nostrum diligenter exercemus?

SALONIUS. Agrum diligenter exercemus, si a spinis  uitiorum corpus nostrum purgamus.

uERANUS. Post agri exercitium, domum nostram quamodo edificabimus?

SALONIUS. Si primo exterius actus nostros bene componimus, domum nobis bene edificamus, cum puritatem uite et munditiam etiam cogitationum seruamus, et habitaculum nostre mentis piis cogitationibus exornamus.

uERANUS. Quis est Dominus, aut qui sunt reges de quibus dicit: Gloria Domini est, celare uerbum; gloria regum, inuestigare sermonem ?

SALONIUS. Dominus iste, Dei Filius est, uidelicet Dominus iehsu, cuius gloria fuit celare uerbum, id est se esse Dei Filium: quia dum in carne apparuit, magis se hominem quam Dei Filium confiteri uoluit:  ut diabolus eum non cognosceret, et ita passione sua genus humanum redimeret: quoniam si eum diabolus cognouisset Dei Filium esse, nunquam crucifixisset. Gloria itaque Domini fuit celare uerbum, id est in forma hominis, diuinitatis sue occultare potentiam, ut dum infirmitatem carnis ostenderet, diabolus cum a passione retrahere non festinaret, quatenus per ignorantiam passionis perueniret ad gloriam resurrectionis.

uERANUS. Qui sunt ergo reges, quorum gloria est inuestigare sermonem?

SALONIUS. Reges isti sancti fuerunt apostoli, qui diligenter sermonem Domini inuestigare studebant, quo se Domini fore significabant. Nam ubi non aperte se Dominum esse monstrabat, sed mystice uolebat  intelligi, eius sermonem summa perscrutabantur diligentia, quale est illud, etc.: Ego et Pater unum sumus . Nam cum celaret uerbi diuinitatem, et ostenderet carnis infirmitatem, interrogauit hos reges dicens: Quem dicunt homines esse filium hominis? Cui regum eximius, uidelicet B. Petrus apostolus, inuestigans sermonem illius, quem antea sepe audiuit, continuo respondit: Tu es Christus Filius Dei uiui.

uERANUS. Quid est quod sequitur: Celum sursum, et terra deorsum, et cor regum inscrutabile esse dicunt ?

SALONIUS. Reges uocat prophetas et apostolos, qui reuelante sancto Spiritu arcana diuinitatis cognoscere  meruerunt. Per cor regum designatur scientia, et intellectus prophetarum et apostolorum.

uERANUS. Quomodo ergo intelligendum, est quod ait: Celum sursum, et terra deorsum, et cor regum inscrutabile.

SALONIUS. Sicut altitudo celi et profunditas terre comprehendi non potest ab hominibus, ita nostre fragilitatis capacitas non ualet comprehendere, neque penetrare altitudinem scientie et intellectus prophetarum et apostolorum.

uERANUS. Quomodo sibi concordant, aut quomodo sibi conuenire possunt ea que dicit: Ne respondeas stulto iuxta stultitiam suam, ne efficiaris ei similis, et, Responde stulto iuxta stultitiam suam, ne sibi sapiens esse uideatur ? Iste nimirum sententie ualde sibi uidentur esse contrarie.


SALONIUS. uere bene sibi concordant, si eas diligenter consideremus. Per hoc enim quod ait: Ne respondeas stulto iuxta stultitiam suam, nos admonet, ut quia stultus sapientiam non percipit, nos eius stultitiam non imitemur, sed potius contemnamus et despiciamus? et quoties ei loquimur, non turpiter, non furiose, non superbe, sed honeste, patienter atque humiliter hoc loquamur et sapienter, ne illi similes efficiamur. Per hoc uero quod sequitur, Responde stulto iuxta stultitiam suam, nos admonet ut sapienter increpemus et redarguamus stultum, et manifeste demonstremus quanta sit in eo stultitia, ne forte si non agnoscat stultitiam suam se putet esse sapientem.

uERANUS. Quis est ille susurro de quo dicit: uerba  susurronis quasi simplicia, et ipsa perueniunt ad interiora uentris?

SALONIUS. Susurrorem appellat incentorem litis et bilinguem, qui laudes uerborum simulat, et ideo quasi simplicia esse uidentur uerba ipsius. Sed perueniunt ad interiora uentris, quia susurro semper querit audire unde possit iurgia seminare, quibus stomachus indignetur, et omnia interiora perturbentur.

uERANUS. Quis est ille amor absconditus, de quo dicit: Melior est manifesta correptio, quam amor absconditus ?

SALONIUS. Amorem absconditum in hoc loco, amorem uocat illicitum, id est libidinosum, ut est amor adulterinus, qui pro sua turpitudine absconditur, ne a sapientibus redarguatur. Melior est ergo manifesta  correptio, quam amor absconditus, quia multo melius est aliquem ut corrigatur manifeste increpare, quam studio simul peccandi occulte diligere.

uERANUS. Quid est quod ait: Anima saturata calcabit fauum; anima esuriens, amarum pro dulci sumet? Quomodo anima saturata fauum calcat?

SALONIUS. Iuxta litteram, anima saturata fauum calcat, quia quicunque cibis repletus est, dulcem contemnit ac despicit escam: qui uero esurit, licet aliquam in cibis amaritudinem sumat, paruipendit.

uERANUS. Spiritualiter autem, quomodo intelligenda est hec sententia?

SALONIUS. Anima saturata est anima diuitum, qui  in presenti uita habent consolationem suam, quoniam rerum temporalium copiis abundant. Unde Dominus in Euangelio ait: ue uobis qui saturati estis, quia esurietis . Anima ergo diuitum calcat fauum, quia pro terrenis bonis spernit dulcedinem regni celestis. Anima uero esuriens etiam amarum pro dulci sumet, quoniam qui esurit et sitit iustitiam , omnem amaritudinem pro dulcedine sumit, quia patienter sustinet omnem presentis uite aduersitatem pro amore superne dulcedinis, id est eterne beatitudinis.

uERANUS. Cui loquitur Salomon, cum dicit: Diligenter agnosce uultum pecoris tui, tuosque greges considera ? Nunquid lanigeros docet considerare greges?

SALONIUS. Non: loquitur enim pastori Ecclesie, et  est sensus: Diligenter curam impende iis quibus prepositus es, et agnosce animos et actus singulorum; et si aliquam sorditatem uitiorum inueneris, citius castigare et emundare stude.

uERANUS. Quare mox subiungit: Non enim habebis iugiter potestatem, sed corona tribuetur in generationem generationum?

SALONIUS. Ut pastor Ecclesie ouibus sibi commissis incessanter curam adhibeat; et est sensus: Non enim tu semper habebis potestatem pascendi oues dominicas, sed corona tribuetur in generatione generationum, id est eterna preparata est corona, quam et tu percipies si bene paueris dominicas oues.

uERANUS. Quid necesse fuit Salomoni dicere: Aperta sunt prata, et apparuerunt herbe uirentes, et collecta  sunt fena de montibus? Quis enim hoc dicit aut ignorat?

SALONIUS. uere nullus, si hec uerba tantum iuxta litteram accipimus.

uERANUS. Quomodo ergo intelligenda sunt?

SALONIUS. uere tantum spiritualiter.

uERANUS. Quid ergo prata significant?

SALONIUS. Per prata designantur celestia mysteria, que ideo prata dicuntur, quia pascua sunt animarum fidelium. Hec enim prata, hoc est diuina mysteria diu causa fuerunt sub typis ac figuris legalibus

uERANUS. Quomodo et quando aperta sunt hec prata?

SALONIUS. Aperta quippe sunt prata, quia per gratiam Domini Saluatoris reuelata sunt celestia sacramenta,  quando aperuit discipulis suis sensum, ut intelligerent Scripturas . Tunc apparuerunt et herbe uirentes, hoc est noue sententie euangelice ueritatis et glorie.

uERANUS. Quid significant fena que collecta sunt de montibus?

SALONIUS. Per montes designantur sancti Patres ueteris Testamenti scriptores; per fena, scripta eorum. Collecta sunt fena de montibus, quia scripta sanctorum ueterum Patrum collecta sunt ad pabulum et ad refectionem ouium dominicarum, id est animarum fidelium.

uERANUS. Quid est quod ait: Pauper et creditor obuiauerunt  sibi, utriusque illuminator est Dominus ? Quis est iste pauper et iste creditor, qui sibi obuiauerunt?

SALONIUS. Pauper est humilis, uerbi auditor: creditor autem est qui pauperi, id est humili auditori, pecuniam uerbi Dei predicando committit.

uERANUS. Quando pauper et creditor obuiant sibi?

SALONIUS. Quando in unam eamdemque auditor simul et predicator diuine pietatis gratiam conueniunt: unde pulchre sequitur: Utriusque illuminator est Dominus ; quia sine gratia diuine pietatis, nec ille potuit predicare, nec iste credere.

uERANUS. Quid est quod ait: Cum prophetia defecerit, dissipabitur populus? Que est hec prophetia,  qua deficiente, populus dissipabitur?

SALONIUS. Prophetia est sacerdotalis eruditio atque doctrina: ergo cum cessauerit doctrina et eruditio sacerdotum, populus dissipabitur; quia cum deest admonitio et increpatio sacerdotum, sue uoluntati et arbitrio relinquitur, et continuo uariis peccatis uitiisque corrumpitur.

uERANUS. Quomodo ignitus clypeus est omnis sermo Dei: sic enim dicit Salomon: Omnis sermo Dei, ignitus clypeus est sperantibus in se ?

SALONIUS. Omnis sermo diuine auctoritatis, idcirco ignitus clypeus dicitur, quia corda electorum qui spem suam in Deo ponunt, et igne claritatis accendit, et scientia ueritatis illuminat, et sordes uitiorum quas in eis reperit, consumit et purgat, et ab insidiis hostium,  cunctisque defendit aduersitatibus.

uERANUS. Que est sanguisuga, cuius duas dicit esse filias? sic enim ait: Sanguisuge, due sunt filie dicentes: Affer, et nunquam satiantur.

SALONIUS. Sanguisuga diabolus est qui semper sanguinem sitit, id est ad peccata homines trahere cupit, et sitim peccandi incessanter accendit.

uERANUS. Que sunt ille due filie sanguisuge, dicentes? Affer, affer, et nunquam satiantur?

SALONIUS. Luxuria uidelicet et auaritia: iste nimirum spiritualiter diaboli sitim et ardorem imitantur, quia sicut nunquam peccando satiatur, sic nec auaritia nec luxuria. Nam quanto quisque magis luxuriatur et fornicatur, tanto amplius delectatur. Similiter quanto quisque sibi diuitias accumulat: tanto  magis eas semper augmentare desiderat.

uERANUS. Quare posuit Salomon exemplum stellionis, dicens: Stellio nutritur manibus, et commoratur in edibus regis ?

SALONIUS. Ut pigros et ingenio tardos, ad operandum et benedicendum prouocaret.

uERANUS. Quod genus animalis est stellio?

SALONIUS. Genus lacerte, ualde pigrum et colore uario; unde nomen accepit stellio, quia quasi stellis  distinctus et uariatus est.

uERANUS. Quid ergo significat stellio?

SALONIUS. Illos significat qui tardi sunt ingenio; et tamen quotidiano studio et diligentia, manibus eternam aulam conscendunt; hoc est, quamuis cum magno  labore ad notitiam sacrarum Scripturarum perueniunt, et penetrare ualent secreta celestium mysteriorum. De talibus scriptum est in Euangelio: Qui habet dabitur ei, et abundabit : quoniam qui habuerit studium legendi, dabitur ei facultas intelligendi.

uERANUS. Que sunt illa tria de quibus Salomon dicit: Tria sunt que bene gradiuntur, et quartum incedit feliciter?

SALONIUS. Leo fortissimus bestiarum, qui ad nullius pauet occursum: gallus succinctus lumbos: et aries, nec est rex qui resistat ei. Ista sunt que bene gradiuntur.

uERANUS. Quem significat iste leo?

SALONIUS. Illum de quo scriptum est: uicit leo de  tribu Iuda, etc. , Dominum scilicet Iesum Christum, qui fortissimus bestiarum dicitur, quia quod infirmum est Dei fortius est hominibus .

uERANUS. Quod est illud infirmum Dei?

SALONIUS. Infirmum fuit Dei, carnem nostre mortalitatis assumere: sed hoc fortius est hominibus quia ipse homo natus ex uirgine, perfectus exstitit Deus.

uERANUS. Quare iste leo ad nullius pauet occursum?

SALONIUS. Quia peccatum non fecit, nec est inuentus dolus in ore eius ; unde ipse dicit in Euangelio: Ecce uenit princeps mundi, et in me non inuenit quidquam.

uERANUS. Quid significat gallus succinctus lumbos?


SALONIUS. Sanctos predicatores.

uERANUS. Quare galli predicatores dicuntur

SALONIUS. Quia inter presentis uite tenebras, uerum mane, hoc est ueram lucem, predicando annuntiant, gloriam uidelicet eterne beatitudinis.

uERANUS. Quare isti galli succincti lumbos dicuntur?

SALONIUS. Quia sancti predicatores in membris suis luxuriam et libidinem restinguunt.

uERANUS. Quid significat aries, cui non est rex qui resistat?

SALONIUS. Per arietem, sancti designantur confessores et sacerdotes, qui ueluti arietes gregem precedunt, quia populum fidelem per exempla sua gradientem ducunt. Isti nimirum arietes  nullus est rex qui eis resistere ualeat; quia nullus est tam seuus persecutor, qui eorum intentionem ualeat impedire, quia etsi eis mala ingeruntur, omnia patienter sustinent pro Christo.

uERANUS. Quid est illud quartum quod incedit feliciter?

SALONIUS. Ille qui stultus apparuit postquam erectus est in sublime.

uERANUS. Quis est ille?

SALONIUS. Antichristus qui reuelabitur in sublime: hoc est in excelsum: qui cum fuerit homo nequissimus, dignabitur se Filium Dei nominare, et mentietur se esse Deum.


uERANUS. Eleuatus in sublime quomodo stultus apparebit?

SALONIUS. Quia in ipsa elatione et superbia sua, subito diuino gladio percussus interibit.

uERANUS. Quare de illis superioribus, dicit: Tria sunt que bene gradiuntur : de isto uero, Quartum quod incedit feliciter? Quare similiter de isto non dixit: Incedit bene; sed dicit, feliciter?

SALONIUS. Quia omne quod feliciter incedit non semper bene incedit, neque omne quod incedit bene semper feliciter.

uERANUS. Que sunt ergo que incedunt bene, aut que feliciter?

SALONIUS. Illa bene incedunt que ambulant sancte et iuste; illa incedunt feliciter que in hac uita habent  prosperitatem suam. Leo, gallus et aries bene gradiuntur, sed non feliciter, quia et Christus Dei Patris uoluntatem in omnibus compleuit, sed multa aduersa et mortem sustinuit: Similiter sancti predicatores et confessores diuinam student adimplere uoluntatem, sed multas in hac uita sustinent persecutiones. Antichristus uero non bene incedet, quia superbus contra Dei uoluntatem omnia faciet: Sed incedet feliciter, quia  in magna erit gloria et prosperitate.

uERANUS. Quis est ille rex Lamuhel, de quo dicit: uerba Lamuhel regis, uisio qua erudiuit eum mater sua?

SALONIUS. Lamuhel, Hebrea lingua dicitur; Latine interpretatur In quo Deus. Ipse nimirum est Salomon  rex Isrel, in quo fuit Deus; quia nisi Deus in eo mansisset, tot et tanta diuina mysteria nec intelligere nec scribere potuisset.

uERANUS. Que fuit mater eius que erudiuit eum et docuit uisionem?

SALONIUS. Secundum litteram potest intelligi carnalis eius mater Bersabea regina, que prudenter illum docuit; sed mater in hoc loco nulla melius intelligitur quam spiritualis et diuina gratia, que illum in corde inuisibiliter erudiuit, et docuit intellectum sapientie, quam ipse foris hominibus et predicauit et scripsit.

uERANUS. Que est mulier illa fortis de qua dicit: Mulierem fortem quis inueniet? procul et de ultimis finibus pretium eius?


SALONIUS. Mulier fortis appellatur sancta Ecclesia catholica; que ideo mulier dicitur, quia Deo spirituales generat filios ex aqua et Spiritu sancto. Fortis ideo dicitur, quia cuncta seculi huius aduersa simul et prospera, propter fidem et amorem sui Conditoris ac Redemptoris contemnit et despicit.

uERANUS. Quare dixit Salomon: Mulierem fortem quis inueniet?

SALONIUS. Quia per Spiritum sanctum cognouit quomodo nullus prophetarum, nullus omnino electorum sufficeret ad redemptionem humani generis, nisi solus mediator Dei et hominum homo Christus iehsu, ideoque ait: Mulierem fortem quis inueniet. subauditur nisi Christus.


uERANUS. Quare mox addidit: Procul et de ultimis finibus pretium eius?

SALONIUS. Ut ostenderet quia non suo tempore, sed longe post eum, nec similis illi uenturus erat Christus, id est homo purus a peccatorum sordibus; sed in fine seculorum descensurus erat de celis filius, qui natus ex uirgine, perfectus esset Deus et homo: et hoc est quod ait procul, id est longe post. Significat autem tempus quod fuit a diebus Salomonis usque ad partum uirginis. De ultimis uero finibus dicit quia a summo celo egressio eius?

uERANUS. Quod pretium dedit Dominus pro hac muliere?

SALONIUS. Semetipsum, sicut dicit Apostolus: Qui dilexit nos, et tradidit semetipsum pro nobis oblationem  et hostiam in odorem suauitatis .

uERANUS. Mulier fortis quomodo facta est quasi nauis institoris? sic enim dicit Salomon: Facta est quasi nauis institoris, de longe portans panem suum.

SALONIUS. Institor dicitur negotiator, propterea quod semper instat ut acquirat et multiplicet merces et lucra sua. Nauis ergo institoris onusta diuersis mercimoniis, que in sua patria magis abundant, per mare pergit ad loca peregrina, ut illic uenditis omnibus illis que attulit, cariora domum reportet. Sic ergo mulier fortis, id est sancta Ecclesia, semper desiderat onerari uirtutum diuitiis, et abundare bonis operibus nauigans per mare seculi huius, ut per ea mereatur, id est acquirat maiora, id est diuine gratie dona.


uERANUS. Quis est huius nauis instructor

SALONIUS. Dominus iehsu Christus qui dedit pretium sanguinis sui, et redemit Ecclesiam. Sancta ergo Ecclesia ad exemplum instructoris, hoc est, Domini ac Redemptoris sui, semper sibi multiplicare laborat uirtutum atque bonorum operum lucra, ut per ea mereatur maiora acquirere, id est, eterne beatitudinis premia: et hoc est quod ait: De longe portans panem suum; quia in omnibus bonis que temporaliter agit solam tantum uini panisque satietatem desiderat, quia eternam solummodo retributionem exspectat.

uERANUS. Quid est dicere: Sindonem fecit et uendidit, et cingulum tradidit Chananeo ?

SALONIUS. Sindonem fecit Ecclesia et uendidit, quia fidem quam credendo texuerat, loquendo dedit; ac  ab infidelibus fidem recte conuersationis accepit: quare et Chananeo cingulum tradidit, quia per uigorem demonstrate iustitie, fluxa opera gentilitatis astrinxit, unde hoc quod percipitur, uiuendo teneatur.

uERANUS. Quid est quod ait: Stragulatam uestem fecit sibi, byssus et purpura indumentum eius? Que est stragulata uestis?

SALONIUS. Stragulata uestis est que uariata textura firmissima fieri solet.

uERANUS. Quid ergo significatur per stragulatam uestem?

SALONIUS. Fortia opera sancte Ecclesie, et diuersa uirtutum ornamenta de quibus propheta dicit: Astitit  regina a dextris tuis in uestitu deaurato, circumdata uarietate .

uERANUS. Byssus et purpura quomodo indumentum eius mulieris, id est sancte Ecclesie est?

SALONIUS. Byssus est genus lini candidissimi: unde pulchre per byssum designatur corporis castitas, et sancte conuersationis puritas; per purpuram uero, sanguinis effusio designatur. Fortis ergo mulier, id est sancta Ecclesia, induit se bysso Dei, id est seruat corporis castitatem, et sancte conuersationis rutilat nitore. Induit et se purpura, quando in eo sancti martyres pro Christi nomine sanguinem fundunt.

uERANUS. Si byssus et purpura indumentum est sancte Ecclesie, cur ergo dicit in sequentibus: Fortitudo et decor indumentum eius, et ridebit in die nouissima  ?

SALONIUS. Nulla est contrarietas, quia fortitudo refertur ad purpuram, decor uero ad byssi candorem. Est ergo fortitudo indumentum Ecclesie sancte, quia propter fidem Christi et iustitiam, patienter sustinet malorum hominum improbitatem et persecutionem. Est et decor indumentum eius, quia operatur iustitiam, et se uirtutum gratia ornat.

uERANUS. Quare autem dicit: Ridebit in die nouissimo, cum Dominus dicat in Euangelio: ue uobis qui ridetis, quia lugebitis et flebitis ?

SALONIUS. In Scripturis sacris, risus gaudium significare solet: unde Dominus in Euangelio: Beati qui nunc fletis, quia ridebitis, id est, gaudebitis. Et B. Iob dicit: Os autem ueracium replebitur risu, id est gaudio. Mulier  ergo fortis, id est sancta Ecclesia, ridebit in die nouissimo, id est gaudebit in retributione regni celestis.

uERANUS. Qui sunt filii mulieris qui eam beatissimam predicauerunt? aut quis est uir eius, qui laudauit eam? Sic enim dicit: Surrexerunt filii eius, et beatissimam predicauerunt filii eius, et uir eius laudauit eam .

SALONIUS. Filii huius mulieris, id est sancte Ecclesie, sunt omnes electi: uir eius Dominus est iehsu Christus. Surgent enim filii Ecclesie, uidelicet omnes electi, de puluere terre in nouissimo die iudicii, et immortalitatis gloria decorati, matrem suam beatissimam predicabunt, id est laudabunt sanctam Ecclesiam, que illos genuit Deo, ex aqua et Spiritu sancto. Surget et uir eius, Dominus uidelicet  iehsu Christus, cum in die iudicii manifestus apparuerit in potentia diuinitatis, et laudabit eam dicens in iudicio: uenite benedicti Patris mei, possidete paratum uobis regnum ab initio mundi: Esuriui, et dedistis mihi manducare , etc.

uERANUS. Cur ergo posuit preteritum, dicens: Surrexerunt? debuit enim dicere, surgent.

SALONIUS. Quod ergo Salomon futurum nouerat, certissimum tenebat: et ideo more prophetico, preteritum posuit pro futuro.

uERANUS. De quibus dicit quod sequitur: Multe filie congregauerunt diuitias, tu supergressa es uniuersas .


SALONIUS. Multas filias appellat Ecclesias hereticorum, et turbas malorum catholicorum.

uERANUS. Que filie dicuntur Christi uel Ecclesie? [a 1Kb] quare dicuntur filii Christi aut Ecclesie?

SALONIUS. Propter fidei ac baptismi sacramentum, et adoptionem filiorum, quam in baptismate perceperunt.

uERANUS. Iste filie quas diuitias congregauerunt?

SALONIUS. Orationes, ieiunia, eleemosynas, afflictionem et castimoniam carnis, lingue refrenationem; meditationem Scripturarum, et ceterorum bonorum operum diuitias: que uere diuitie sunt, si spirituali fiant intentione, uidelicet propter regni celestis retributionem: aliter nichil prosunt agentibus. Unde filie, uidelicet hereticorum, aut malorum catholicorum  turbe frustra congregauerunt sibi diuitias; quia uel in fide errauerunt, uel certe huiusmodi bona opera non spirituali fecerunt intentione de quibus in Euangelio Dominus: Multi dicent mihi in illa die, Domine, Domine, nonne in nomine tuo prophetauimus, et in nomine tuo demonia eiecimus, et uirtutes multas fecimus. Et tunc confitebor illis, quia nunquam noui uos . Sancta uero Ecclesia catholica supergressa est: hoc est, transcendit omnes illas: quia quidquid agit, in fide tantum recta et spirituali operatur intentione.

uERANUS. De qua gratia et de qua pulchritudine loquitur, cum dicit: Fallax gratia, et uana pulchritudo mulier timens Dominum; ipsa laudabitur .


SALONIUS. Fallax gratia humane laudis, quam hypocrite ab omnibus exquirunt. Pulchritudo uana, est pulchritudo castitatis uel bone operationis, quam hypocrite hominibus ostendere cupiunt, ut ab eis laudentur

uERANUS. Quare hec gratia et hec pulchritudo fallax dicitur et uana?

SALONIUS. Quia fallit, hoc est decipit, simulatores: quoniam dum in hac uita querunt mercedem, in futuro nullam recipient remunerationem; et, si castitatem seruant, uel aliqua bona operantur, uana sunt omnia que faciunt.

uERANUS. Que est mulier timens Dominum?

SALONIUS. Sancta uidelicet, que in hac uita semper manet Ecclesia in timore Domini, que semper eius  desiderat precepta implere.

uERANUS. Quomodo ergo laudabitur hec mulier?

SALONIUS. Idem Salomon in fine huius libri manifeste demonstrat, cum dicit: Date ei de fructu manuum suarum, et laudent eam in portis opera eius .

uERANUS. Cuius sunt hec uerba?

SALONIUS. uiri illius Domini et Saluatoris nostri Iesu Christi.

uERANUS. Quando hec uerba dicturus est?

SALONIUS. In die iudicii quando precipiet angelis, ut post finem huius uite Ecclesiam ad regni celestis gaudia introducant: sic enim precipiet angelis: Date  ei de fructu manuum suarum, hoc est bonorum operum. Nam per manus, opera designantur; ac si patenter dicat, quia bonorum operum facere curauit, hoc est caritatem, gaudium, pacem, benignitatem, bonitatem, modestiam, continentiam, fidem, patientiam;  hoc fructu dignam illi reddite mercedem. Et laudent eam in portis opera eius: hoc est in iudicio, siue in ingressu patrie celestis laudent eam opera ipsa que fecit; hoc est remuneretur pro bonis operibus que gessit.





SALONII EPISCOPI IN ECCLESIASTEN EXPOSITIO MYSTICA.


INTERLOCUTORES: uERANUS ET SALONIUS.

uERANUS. Quot nominibus uocatus est Salomon?

SALONIUS. Tribus, sicut Scripture sacre manifestissime docent, id est Salomon, Ydida, et Ecclesiastes.

uERANUS. Quare his nominibus appellatus est?

SALONIUS. Salomon, id est pacificus, dictus est eo quod in regno eius pax fuit. Ydida uocatus est, id est dilectus Domini, quia dilexit eum Dominus.

uERANUS. Ecclesiastes qua lingua dicitur?

SALONIUS. Greca; nam Hebraice Cohelech dicitur.

uERANUS. Quomodo sonat in Latino sermone Cohelech, aut Ecclesiastes?

SALONIUS. Ille proprie dicitur Ecclesiastes, qui cetum, id est Ecclesiam, congregat. Unde Latino sermone  recte Ecclesiastes dicitur Concionator, quia concionatur, id est loquitur ad populum; et sermo eius non ad unum specialiter, sed generaliter dirigitur ad omnes. Concionator ergo in Ecclesia sancta dici potest predicator.

uERANUS. Quot libros edidit Salomon?

SALONIUS. Tres tantum iuxta numerum uocabulorum suorum: Prouerbia, Ecclesiasten et Cantica Canticorum.

uERANUS. Quid ait Salomon in Prouerbiis, aut quid docet in Ecclesiaste, uel Cantico Canticorum?

SALONIUS. In Prouerbiis docet paruulum, et per uarias sententias, instruit quasi filium. In Ecclesiaste uero iam perfecte etatis uirum imbuit, ut intelligat quia in huius mundi rebus nichil est perpetuum, nichil  gloriosum aut magnum; sed omnia sunt breuia, caduca et uana, que cernimus. In Cantico Canticorum iam consummatum uirum atque perfectum in omnibus, et uariis exornatum uirtutibus; sponsi, id est, Domini nostri Iesu Christi amplexibus iungit.

uERANUS. Spiritualiter autem quid significat ille Salomon, Ydida et Ecclesiastes?

SALONIUS. Dominum Iesum Christum, qui est noster Salomon, id est pacificans omnia per sanguinem suum fecit utraque unum , id est, de duobus populis unam sibi construxit Ecclesiam. Unde Apostolus: Christus, inquit, pax nostra, qui fecit utraque unum. Ipse est Ydida, id est, dilectissimus patris filius, de quo ipse Pater ad discipulos ait: Hic est Filius meus dilectus in quo mihi bene complacui . Ipse nimirum est Ecclesiastes, id est concionator noster qui congregat cetum, uidelicet sanctam Ecclesiam de uniuerso orbe terrarum, ad quem loquitur, dicens: Discite a me quia mitis sum et humilis corde, et inuenietis requiem animabus uestris . Hic est filius Dauid, ad quem ceci in Euangelio clamabant dicentes: Miserere nostri, fili Dauid . Hic est etiam Rex Ierusalem, non terrestris, sed illius celestis, que est mater omnium nostrum.

uERANUS. Quid est quod dicit Ecclesiastes: uanitas uanitatum, et omnia uanitas ; cum scriptum sit in libro Genesis: uidit Deus cuncta que fecit et erant ualde bona ? Si cuncta que fecit Deus, ualde bona sunt, quomodo ergo omnia uanitas; et non  solum uanitas, sed etiam uanitas uanitatum?

SALONIUS. Celum et terra, maria et omnia que in hoc circulo continentur, per se quidem bona sunt, quoniam a bono Deo creata sunt, sed comparata Deo, utique pro nichilo habenda sunt, quia semper Deus permanebit id quod est, illa uero omnia transibunt. Nam que uidentur temporalia sunt, quia transitoria; que autem non uidentur eterna sunt.

uERANUS. Quare bis replicauit sententiam suam dicens: uanitas uanitatum, dixit Ecclesiastes; uanitas uanitatum et omnia uanitas?

SALONIUS. Ad exaggerandam magnitudinem uanitatum iterauit sententiam suam, ut per hoc demonstraret quia omnis mundi gloria sicut flos feni marcescet, et sicut fumus pertransibit.


uERANUS. De quibus generationibus dicit: Generatio preterit, et generatio adueniet ?

SALONIUS. De generatione Iudeorum et generatione gentium. Recedit enim generatio prima Iudeorum, quoniam periit propter infidelitatem, et succedit generatio de gentibus, congregata uidelicet sancta fidelium Ecclesia, que per fidem Christi saluatur. Potest et sic intelligi: Generatio uadit, et generatio uenit, id est, aliis morientibus, alii nascuntur, et quos prius uideras, iam non uides, et incipis uidere eos qui ante non fuerant.

uERANUS. Quare Salomon dicit: Terra in eternum stat , cum Dominus in Euangelio dicat: Celum et terra transibunt ?


SALONIUS. uere iuxta Domini sententiam, Celum et terra transibunt per meliorationem, sed non per ablationem; quia igne iudicii purgata meliorabuntur, quoniam renouabuntur, sed penitus non destruentur. Tantum quippe ardebit celum sursum et terra deorsum, quantum malitia hominum simul et demonum coinquinari potuit. Ergo iuxta sententiam Salomonis, terra in eternum stabit , quoniam nunquam destruetur; uerumtamen renouabitur et meliorabitur.

uERANUS. Quid significare uoluit Salomon, cum ait: Oritur sol et occidit, et ad locum suum reuertitur, ibique renascens gyrat per meridiem, et flectitur ad aquilonem ? Quis enim nescit quod oritur sol et occidit, et per incognitas nobis uias regreditur ad locum suum unde ortus est, ut iterum oriatur?


SALONIUS. Hoc ideo Salomon dicit, ut ostenderet, quia sol ipse qui hominibus in lucem diei datus est, sua mutabilitate, id est ortu suo et occasu, quotidie huius seculi monstraret interitum. Per has namque mutationes temporum, et per ortum siderum et occasum, docet Salomon, quod humana etas quotidie oritur et occidit.

uERANUS. Quid sol in hoc loco spiritualiter significat?

SALONIUS. Illum uerum solem, Dominum uidelicet Iesum Christum, qui est sol iustitie, de quo dicit propheta: uobis qui timetis Deum, orietur sol iustitie . Iste sol iustitie quotidie oritur timentibus se, id est fidelibus suis, sanctis uidelicet et piis hominibus. Occidit etiam meridie, pseudoprophetis,  id est hereticis et malis catholicis, quia propter peccata sua, lumen gratie ipsius amittunt. Occidit et infidelibus, quia luce fidei non merentur illustrari.

uERANUS. Quid est quod ait: Omnia flumina currunt in mare, et mare non redundat; ad locum unde exeunt, reuertuntur ut iterum fluant ? Quis enim nouit, quod ad locum suum flumina reuertuntur, ut iterum fluant?

SALONIUS. Nouit Ecclesiastes ille, scilicet Salomon, per gratiam sancti Spiritus. Sed iste noster Ecclesiastes, uidelicet iehsu Christus, qui est ipsarum aquarum conditor; per potentiam diuinitatis qua equalis est Deo Patri, plenissime nouit, que flumina  in abyssum defluunt, et per occultas uenas ad capita fontium reuertuntur, et de matre  abysso iterum ebullire incipiunt.

uERANUS. Spiritualiter autem quid significant hec flumina?

SALONIUS. Per hec flumina designantur sancti predicatores, qui, cum uirtutibus emicant et doctrinis coruscant uere flumina sunt, quoniam aridam terram carnalium cordium, sancta sua predicatione simul et operatione irrigant, ut afferant bonorum operum fructus.

uERANUS. Quomodo ergo ut iterum reuertantur hec flumina ad locum unde exeunt, refluunt?

SALONIUS. Quia sancti predicatores in omni doctrina  et opere quod faciunt, ad laudem sui Creatoris recurrunt, ut Domino auctori suo laudes et gratias referant, per quem, ut talia facerent, et omne bonum suum acceperunt. Semper etenim ad fontem ueri luminis reuertuntur ne forte arescant et exsiccentur, ut ex eo aquam scientie et gratiam uirtutum accipiant, ut iterum fluant, hoc est, ut et semetipsos bonis operibus repleant, et aliorum cordibus fluenta doctrine spiritualis infundant. Omnes etiam fideles flumina sunt, et hec flumina ad locum unde exeunt, reuertuntur, quoniam per sancta desideria ad amorem sui Conditoris redeunt, et de omnibus bonis laudes et gratias illi referunt a quo ea perceperunt.

uERANUS. Quare dedit Salomon cor suum, hoc est, sollicito corde studuit, scire prudentiam atque doctrinam,  erroresque et stultitiam ? Bonum quippe est scire prudentiam atque doctrinam, quid autem boni est scire errores atque stultitiam?

SALONIUS. Sicut bonum est scire prudentiam et doctrinam, ita uere bonum est, errores scire et stultitiam, quoniam prima sapientia est carere stultitia: carere uero stultitia nemo potest, nisi qui intellexerit eam. Similiter nemo errores uitare potest, nisi qui eos intelligit: propterea in rebus terrenis plurima sunt noxia creata, ut dum ea uitamus erudiamur ad sapientiam.

uERANUS. Quare fuit equale studium Salomoni scire prudentiam et doctrinam, et econtrario, errores et stultitiam?

SALONIUS. Ut dum appeteret alia, et alia declinaret,  id est apprehenderet bona. et deuitaret mala, uera eius probaretur sapientia.

uERANUS. Quid est quod Salomon dicit: Quia in multa sapientia multa sit indignatio, et qui addit scientiam addit et laborem ? Quomodo multa est indignatio in multa sapientia?

SALONIUS. Ideo in multa sapientia est multa indignatio, quia quanto quisque maiorem sapientiam percipit, tanto amplius sibi indignatur et dolet se uitiis et peccatis subiacere et non habere uirtutes. Nam quanto quisque plus in sapientia proficit, tanto magis sibi irascitur de malis operibus que gessit, et contristatur et dolet super peccatis suis, ideoque addit et laborem, quia quanto amplius celestia et eterna cognoscit, tanto magis dolendo et flendo laborat ut  errorum laqueos euadere possit, et liberari ualeat de huius seculi miseria.

uERANUS. Quare dicit: Risum deputaui errorem, et gaudio dixi cur frustra deciperis , cum hominum naturale sit ridere, et Dominus in Euangelio dicat: Gaudete et exsultate, quoniam merces uestra magna est in celo ?

SALONIUS. Non reprehendit Salomon risum naturalem, id est modestum et honestum; unde alibi dicit: uir sapiens [a 1Kb] tacitus ridebit : sed risum dissolutum et immoderatum atque perstrepentem appellat errorem, talis nempe risus uocatur cachinnus:  similiter non spirituale, sed temporale gaudium uocat deceptionem. Illi uero qui preterita mala sua non plangunt, neque intelligunt ruinam peccatorum suorum, et cachinnant et gaudent in rebus temporalibus, quia noua et breuia putant esse bona perpetua, et idcirco suauitate presentis uite decepti quotidie huius seculi errore uexantur.

uERANUS. Quid est quod ait: uidi in omnibus uanitatem et afflictionem animi, et nichil permanere sub sole ? Quomodo dicit nichil permanere sub sole cum superius dixerit: Terra autem in eternum stat ?

SALONIUS. [a 1Kb] Nihil enim permanebit sub sole quod non transeat, quoniam omnia uana sunt: unde in Euangelio ait Dominus: Celum et terra transibunt  ; attamen terra in eternum stabit, quia non funditus destruetur, sed meliorabitur, sicut dictum est superius.

uERANUS. Quare dicit: Sapientis oculi in capite eius, stultus autem in tenebris ambulat ? Nunquid oculi stulti non sunt in capite ipsius?

SALONIUS. Oculi in hoc loco non possunt corporales, sed spirituales intelligi: oculi uidelicet mentis, id est sensus et intentiones animi. Per caput uero designatur Christus, unde Apostolus ait: Caput uiri Christus . Oculi uiri sapientis in capite sunt, quia uir sapiens omnem intentionem suam ad Christum dirigit, et in Christo collocat, et oculos sue mentis semper ad celestia meditanda subleuat: stultus uero in tenebris ambulat, quia et stultitie simul,  et peccatorum suorum tenebris obscuratur, et amore huius mundi obscuratur; odit enim celestia, et ideo non potest, sicut uir sapiens, ad celum oculos suos erigere, quia non cogitat ea que Dei sunt, sed que huius seculi.

uERANUS. Quid ergo distat inter uirum sapientem et stultum?

SALONIUS. Hoc distat, quia iste sapientia et claritate illustratur et exornatur; ille uero errore stultitie sue obtenebratur et deturbatur. Tantum quippe distat inter sapientem et stultum, quantum inter diem et noctem, lucem et tenebras.

uERANUS. Quomodo tantum distat inter sapientem et stultum, cum unus sit interitus utriusque: sic enim moritur doctus ut indoctus, sapiens ut insipiens  ?

SALONIUS. Quamuis unus sit occasus, et similis mors sapientis et stulti, et sepe in hac uita magis affligatur sapiens quam stultus; tamen non erit similis memoria in futuro nec equalem percipient remunerationem, quoniam sapiens in die iudicii ad regni celestis eleuabitur gloriam, stultus uero demergetur in eterna damnationis tormenta.

uERANUS. Quis est ergo iste sapiens qui tantum distat a stulto quantum lux a tenebris? Nunquid ille qui philosophice tantum discipline pollet affluentia, uel liberalium artium splendet eloquentia?


SALONIUS. Nonnunquam secularis prudentia inimica Deo est, et carnalis sapientia, quamuis eloquentie floribus exornetur, nullum tamen in se spiritualem, nullum perpetue beatitudinis fructum continet: sed ille ueraciter est sapiens qui Dominum diligit, qui eius mandata custodit, et quantum possibile est humane fragilitati, eius uoluntatem in omnibus studet implere, de quo paulo inferius dicit: Homini bono, in conspectu suo dedit Deus sapientiam, et scientiam, et letitiam .

uERANUS. Quare statim subiungit: Peccatori autem dedit afflictionem et curam superfluam: si enim Deus peccatori homini dedit curam et sollicitudinem superfluam habere; quid ergo ipse peccat, si curis superfluis  atque sollicitudine rerum temporalium affligitur?

SALONIUS. Causa superflue cure atque male sollicitudinis non est in Deo, sed in illo qui ante sponte sua peccauit, quia peccatis suis exigentibus promeruit ut haberet curam superfluam et sollicitudinem: et ideo quod ait: Peccatori autem dedit curam superfluam, intelligendum est, suis meritis exigentibus dari permisit, uidelicet quia peccator fuit.

uERANUS. Quid uult demonstrare per hoc quod ait: Omnia tempus habent ? Quod si omnia tempus habent, ergo eterne Diuinitatis substantia, tempus habet?

SALONIUS. Absit; illa quippe ineffabilis eterna maiestatis diuine essentia que omnia creauit ex nichilo, non loco clauditur, non tempore coangustatur, non  ullo spatio terminatur: et idcirco Salomon, ut ostenderet de quibus hoc dixerit, statim subiungit dicens. Et suis spatiis transeunt uniuersa sub celo. uult enim demonstrare quod contraria sibi sunt omnia que in mundo sunt, et nichil est perpetuum ex omnibus que sub celo sunt, et ista tempus continent.

uERANUS. De qua plantatione ait, aut de qua euulsione loquitur eum dicit: Tempus plantadi, et tempus euellendi quod plantatum est : Nunquid de plantatione aut euulsione arborum aut herbarum dicit?

SALONIUS. Non, sed de natiuitate et morte hominum: nam quod superius dixit: Tempus nascendi, hoc est quod sequitur, et tempus plantandi: hoc est enim plantare quod nascitur. Quod supra dicit, tempus  moriendi, hoc est quod hic sequitur, tempus euellendi id quod plantatum est: nam euelli, hoc est quod et mori. Soli quippe Deo notus est ortus et occasus hominum, id est tempus nascendi, et tempus pereundi, et tempus plantandi, et tempus euellendi: quoniam ipse instituit et tempus in quo unusquisque nasceretur et plantaretur ad uitam, et tempus in quo moreretur et de hac uita euelleretur; hoc est per sententiam mortis eradicaretur.

uERANUS. Quid est quod iterum dicit: Tempus occidendi et tempus sanandi ? Nulli quippe dubium, quod tempus sanandi a Deo conceditur, sed nunquam  Deus instituit tempus occidendi alium: aut eum quem semel occiderit homo, poterit unquam sanare.

SALONIUS. Non utique; sed illi soli est tempus occidendi et tempus sanandi, qui per Mosen loquitur, dicens: Ego occidam et ego uiuere faciam, percutiam et ego sanabo . Ipse nimirum statuit tempus in quo peccatores occidantur, et sanentur infirmi, hoc est peccatis languidi. Tunc enim occidit, cum uel corporis infirmitate uel aliqua mundi huius aduersitate peccatores affligit ut corrigantur et moriantur peccatis, et uiuant Deo. Sepe namque Deus ideo flagellat sceleratos, ut eos occidat et sanet, id est ut desinant esse quod sunt, et incipiant esse quod non sunt. Est ergo tempus sanandi, cum Deus omnipotens eos quos occidit, id est aduersitatibus misericorditer  afflixit, per occultam inspirationem compungit, et ad penitentiam prouocat.

uERANUS. De qua destructione uel edificatione loquitur, cum dicit: Tempus destruendi et tempus edificandi ? Nunquid de edificatione ac destructione domorum loquitur? Quid enim nobis prodesset, si hoc diceret? Quis enim nescit quod alii destruunt, et alii edificant domos?

SALONIUS. Non hic loquitur Salomon de domorum, sed de malorum destructione, et edificatione bonorum; quoniam necesse est prius mala destruere, et sic bona postea edificare, iuxta illud Psalmiste: Declina a malo, et fac bonum . Hoc ergo dicit, quia tempus est destruendi mala et tempus est edificandi bona, quoniam in presenti uita concessum est nobis tempus a Deo ut destruamus mala, et edificemus  bona: id est, prius in nobis per penitentiam deleamus peccata; postea uero per sancta desideria, uirtutum construamus edificia.

uERANUS. Quare dicit: Tempus flendi et tempus ridendi, tempus plangendi et tempus saltandi ? Quis enim ignorat, quia alio tempore flemus, alio autem ridemus? aut quid profuit dicere, tempus saltandi? Nunquid forsitan ostendere uoluit, quia oportet nos saltationum exercere ludicra?

SALONIUS. Absit; nichil oportet nos scurriliter agere: sed tempus flendi est in uita presenti; tempus ridendi in uita futura. Qui ergo in presenti uita, quotidianis fletibus et lacrymis se purgare studuerit, in uita futura ridebit, id est gaudebit. Similiter tempus plangendi est uita presens; tempus saltandi est  uita beata. In motu namque saltationis, homo sue mentis gaudium et animi demonstrat affectum. Qui ergo in hac uita plangendo studet abolere peccata, in futura uita saltabit, id est letabitur et exsultabit in gloria eterne felicitatis.

uERANUS. Quid est quod ait: Tempus spargendi lapides, et tempus colligendi ? Quid enim prodest lapides spargere, aut quid prodest colligere; nisi forte domum aliquis uelit edificare?

SALONIUS. Non de hac causa loquitur Salomon; sed de gentium dispersione et collectione. Nam per lapides, gentes assignantur: Unde Ioannes: Potens est, inquit, Deus de lapidibus istis suscitare filios Abrahe  . Tempus enim fuit spargendi lapides ante aduentum Domini, quia gentiles non permanserunt in unitate fidei, sed recedentes a Deo dispersi sunt, quia uarios deos adorabant, et diuersa idola colebant: tempus autem fuit colligendi lapides post aduentum Domini, quia, sicut Apostolus dicit: Ubi uenerit plenitudo temporis, misit Deus Filium suum factum ex muliere, factum sub lege, ut eos qui sub lege erant redimeret, ut adoptionem filiorum reciperemus . Tunc quippe cepit colligere lapides, quia, peracto passionis ac resurrectionis sue mysterio, direxit apostolos suos in uniuersum terrarum orbem, dicens: Ite, docete omnes gentes, baptizate eos in nomine Patris, et Filii, et Spiritus sancti . Deinde celebrato quadragesimo die, mysterio  ascensionis in celos; mox ut ab apostolis fama nominis eius diffusa est, longe lateque per mundum, lapides, id est gentiles, qui erant dispersi per uariam idolorum culturam, collecti sunt, quia resipiscentes et abominantes idola, in unitatem fidei conuenerunt.

uERANUS. Cur iterum dicit: Tempus dilectionis et tempus odii; tamen Ioannes apostolus dicit: Qui oderit fratrem suum, homicida est ; et in Euangelio dictum est: Qui odit animam suam in hoc mundo, in uitam eternam custodit ; item: Qui non odit patrem suum et matrem, fratres et sorores, uxorem et filios, adhuc autem et animam suam, non potest meus esse discipulus ? Dic ergo, quando tempus est dilectionis, et quando tempus  odii.

SALONIUS. Et nunc quidem tempus est dilectionis, quoniam post Dominum diligere debemus patrem et matrem, uxorem et filios et ceteros propinquos: odii uero tempus, quia pro Christi confessione contemnere simul et odisse debemus et patrem et matrem, omnesque propinquos , sicut sancti martyres sepe fecisse leguntur.

uERANUS. Quid est quod rursum dicit: Tempus belli et tempus pacis ? Quomodo tempus est belli, cum Dominus in Euangelio dicat: Esto consentiens aduersario tuo cito, dum es cum illo in uia; et item: Si quis percusserit te in dexteram maxillam tuam, prebe illi et alteram, et qui uoluerit auferre tunicam  tuam, dimitte illi et pallium ?

SALONIUS. uere nobis semper est tempus belli et pugne quandiu in presenti uita sumus, quoniam semper necesse est nobis pugnare aduersus insidias hostis antiqui, et ereas  debellare potestates. Pacis uero tempus erit, cum de presenti seculo migrauerimus; quoniam si bene pugnauerimus in hoc seculo, in futuro coronabimur, et in celesti Ierusalem in eterna pace requiescemus.

uERANUS. Quare dicit: Cuncta fecit Deus bona in tempore suo, cum superius dixerit, omnia uanitatem esse? Si omnia uana, quomodo ergo bona sunt?

SALONIUS. Omnia uana sunt, quia transitoria; uerumtamen  cuncta bona sunt, quoniam a Deo bona creata, et bona quidem sunt; non tamen semper, sed in tempore suo. Nam bonum est uigilare, bonum etiam est dormire; attamen semper uigilare, aut semper dormire non est utique bonum.

uERANUS. Quare dubitando loquitur Salomon, dicens: Quis nouit si spiritus filiorum Adam ascendat sursum, et spiritus iumentorum descendat deorsum ? Quis enim ignorat quia spiritus iumentorum  simul cum corpore dissoluatur? Spiritus uero filiorum Adam  non simul cum corpore dissoluitur; sed mox ut egreditur de corpore, aut deducitur ad gloriam, aut demergitur in penam?


SALONIUS. Paulo superius ostendit Salomon quia quantum ad corporis utilitatem nichil distat inter iumentum et hominem, quia sicut moritur iumentum, moritur et homo: sed ut ostenderet quia secundum anime dignitatem multum distat homo a iumento et pecore, idcirco disiunxit dicens: Quis nouit si spiritus filiorum Adam ascendat sursum, et spiritus iumentorum descendat deorsum ? Ostendit enim quia hec sola differentia est inter homines et bestias, quoniam hominis spiritus ascendit in celum et spiritus iumenti seu pecoris descendit in terram, quia moritur et simul dissoluitur cum carne.

uERANUS. Cur ergo dicit Salomon: Quis nouit? quasi nemo sit qui hoc cognoscere possit!


SALONIUS. Ideo ait: Quis nouit? ut difficultatem rei demonstraret: nam, quis, in Scripturis sacris non impossibilitatem sed difficultatem aut raritatem significare solet, sicut est istud: Generationem autem eius quis enarrabit ? Hoc est, aut nullus, aut perrarus. Nam quod impossibile est fieri, nullatenus potest, etiam cum magno labore. Ergo ideo dicit: Quis nouit? quia perrarus, aut certe difficile inuenitur ita spiritualis homo qui tunc perfecte comprehendere ualeat cum de corpore spiritus egreditur, utrum ascendat an ducatur ad penam.

uERANUS. Quid significant spiritualiter isti filii Adam, aut illa iumenta?

SALONIUS. Filii Adam significant sanctos et electos uiros qui merito appellantur homines, qui rationaliter,  sancte et spiritualiter uiuunt: per iumenta uero designantur carnales, qui propterea iumenta uocantur quoniam bestialiter et carnaliter, sicut iumenta et pecora, uiuunt. Hinc enim sanctus propheta Dauid dicit: Homines et iumenta saluabis, Domine . Solet enim fieri ut illi qui uidentur homines iusti, peccent et conuertantur a iustitia sua, et faciant iniquitatem: econtrario illi qui sunt mali et impii conuertantur ab iniquitate sua, et faciant iustitiam et equitatem. Ideo dicit Salomon: Quis nouit si spiritus filiorum Adam ascendat sursum, et spiritus iumentorum descendat deorsum? Quia tam incertus est uite huius status, ut et peccator qui iumentum uocatur, per penitentiam conuersus surgat et ascendat  in celum, et iustus a iustitia sua ruat in peccatum, et demergatur ad inferos.

uERANUS. Quid est quod ait: Stultus complicat manus suas, et comedit carnes suas ? Quis est enim tam stultus, qui carnem suam comedat?

SALONIUS. Stultus iste, piger ille debet intelligi de quo in Prouerbiis dicit: Abscondit piger manum suam sub ascella, nec ad os suum applicat eam . Iste piger et stultus complicat manus suas et comedit carnes suas, quia magis eligit in otio et torpore uiuere et habere pugillum farris, quam laborando acquirere unde pascatur. Illud autem, Comedit carnes suas, dictum est per hyperbolem.

uERANUS. Quid est hyperbole?

SALONIUS. Hyperbole dicitur, quando aliquid incredibile  profertur.

uERANUS. Quomodo ergo dictum est hyperbolice, Comedit carnes suas?

SALONIUS. Quia incredibile est ut homo comedat carnes suas: sed ad exaggerandam pigritiam huius stulti, ait, Comedit carnes, ut ostenderet quia magis stultus desiderat ut caro eius tabescat inedia et miseria famis deficiat, quam ut manuum suarum laboribus sustentetur.

uERANUS. Quis est unus de quo dicit Salomon: Unus est et secundum non habet, non filium, non fratrem, et tamen laborare non cessat nec satiantur oculi eius diuitiis?

SALONIUS. Ille est qui cum sit unus, id est solus, non habet secundum: hoc est filium, non fratrem,  aut aliquem propinquum; et nunquam cessat laborare, hoc est diuitias congregare, nec tantas congregat ut ei sufficiant. Et ideo maxima uanitas est congregare diuitias et ignorare cui eas relinquant.

uERANUS. Quem significat spiritualiter ille unus qui non habet secundum?

SALONIUS. Dominum Iesum Christum, qui naturaliter solus est Dei Patris Filius, et solus descendit de celis ad redimendum genus humanum.

uERANUS. Quomodo non habet filium uel fratrem, cum in sacro baptismate omnes Christiani, filii Dei efficiantur et fratres Domini nostri Iesu Christi?

SALONIUS. Ille solus proprius et naturalis Filius; ceteri uero omnes sunt adoptiui, et ideo fratres eius sunt, non natura sed gratia.


uERANUS. Quomodo ergo iste unus laborare non cessat?

SALONIUS. Quia peccata nostra patienter sustinet et misericorditer ad penitentiam exspectat, et pro nobis quotidie apud Deum Patrem interpellat.

uERANUS. Quomodo non satiantur oculi eius di uitiis?

SALONIUS. Quia nostram semper desiderat salutem.

uERANUS. Quis est iste funiculus triplex de quo dicit Salomon: Funiculus triplex difficile rumpitur ?

SALONIUS. Unitas Patris et Filii et Spiritus sancti, quia in diuinitate tres sunt persone, sed tantum una est natura.


uERANUS. Cur ergo ait, Difficile rumpitur? Illud enim quod difficile est, fieri potest quamuis cum magno labore: nunquid ergo potest iste funiculus rumpi?

SALONIUS. uere nunquam, quia indiuidua est sancte Trinitatis natura: sed difficile in hoc loco pro impossibili accipiendum est, quia non potest fieri ut Diuinitatis scindatur natura.

uERANUS. Quis est ille puer pauper et sapiens de quo dicit Salomon: Melior puer pauper et sapiens rege stulto et sene ?

SALONIUS. Dominus iehsu Christus, qui puer dictus est propter innocentiam et simplicitatem, quia peccatum non fecit nec inuentus est dolus in ore eius . Iste puer cum esset diues, pro nostra salute factus est pauper. Iste ueraciter est sapiens, quia in ipso habitat  omnis plenitudo diuinitatis corporaliter.

uERANUS. Quis est ille rex senex et stultus?

SALONIUS. Diabolus, qui pene ab ipso mundi exordio regnauit in genere humano, et ideo senex uocatur. Et uere stultus rex, quia quanto plures decipit, tanto sibi penam accumulat maiorem. In regno quippe huius regis senis et stulti, id est diaboli, natus est puer optimus, Dominus uidelicet iehsu Christus, qui factus est Rex regum et Dominus dominantium.

uERANUS. Quid est quod ait: Custodi pedem tuum, ingrediens domum Dei? Nunquid ab offensione lapidum monet custodire pedem quando ingredimur domum Dei, id est ecclesiam?

SALONIUS. Quamuis semper honeste et cum timore  ac silentio debeamus ingredi domum Dei, tamen non pedem corporis docet custodiendum, sed pedem anime, id est gressum mentis, ut in conspectu Dei mundas preces effundamus: et est sensus, quando ingrederis domum Dei  custodi pedem tuum, id est gressum mentis tue, ne offendas in malis cogitationibus, ut oratio tua pura dirigatur ad Deum.

uERANUS. Quid est quod ait: Ne dederis os tuum, ut peccare facias carnem tuam ? Quomodo dat homo os suum, ut peccare faciat carnem suam?

SALONIUS. Quando loquitur uanitates et uerba libidinosa quibus caro incitetur ad peccandum. Sed iste est proprius huius loci sensus: Ne dederis os tuum ut peccare facias carnem tuam; hoc est, noli querere  uanas excusationes quibus des occasionem carni tue ad peccandum: hoc est, noli dicere: Non ego pecco, sed quod in me habitat peccatum, id est fragilitas carnis mee: quia si hoc dicis, Dominum prouocas ad iram; quasi ipse sit auctor malitie atque peccati.

uERANUS. Quid est quod ait: Omnis labor hominis in ore eius, sed anima illius non implebitur ? Quomodo potest fieri, ut omnia que laborat homo sint in ore illius?

SALONIUS. uir ecclesiasticus, sapiens et doctus, omnem laborem suum habet in ore suo; quia omnia que in Scripturis sacris discit, quotidie meditatur, predicat et docet, et anima illius non implebitur,  quia non sufficit sibi quod didicit, sed magis ac magis semper discere cupit et studet.

uERANUS. Quid est quod ait: Melius est uidere quod cupias, quam desiderare quod nescias ? Quomodo uidet homo quod cupit, aut quomodo desiderat quod nescit?

SALONIUS. Ille qui oculis mentis discernit inter bonum et malum, uidet quod cupiat bonum et quod repudiet malum: qui autem sequitur uoluntatem cordis sui et concupiscentias, sepe desiderat quod nescit, quia uult comprehendere quod non potest.

uERANUS. De quo dicit Salomon: Qui futurus est, iam uocatum est nomen eius et scitur, quod homo sit?

SALONIUS. De Domino Iesu Christo, cuius nomen  ante uocatum est in Scripturis sacris, quia ipse carnem de uirgine sumpserit, et cognitum est prophetis et sanctis Dei, quod uerus homo erat uenturus.

uERANUS. Si hoc de Domino Iesu Christo dictum est, quid est quod sequitur: Et non possit contra fortiorem se in iudicio contendere? Quis est ille fortior contra quem Dominus iehsu contendere non possit in iudicio?

SALONIUS. Deus Pater, qui fortior est, quia Filius secundum humanitatem minor est Patre.

uERANUS. Quid est quod ait: Melior est ira risu ; cum risus naturalis sit, ira uero sit uitium?

SALONIUS. Ira non semper est uitium, sed aliquando est uirtus, quando irascimur nobis ipsis uel aliis peccantibus:  hec ergo ira melior est risu, quia risus dissoluit mentem, et letitia corrumpit hominis animum; hec autem ira corrigit et emendat peccatum.

uERANUS. Quid est quod ait: Calumnia conturbat sapientem et perdit robur cordis illius ? Qui enim uere sapiens est, nulla turbatur calumnia, nulla deiicitur aduersitate.

SALONIUS. Sapiens in hoc loco non intelligendus est ille qui perfectus et consummatus in sapientia est, sed qui iam cepit habere sapientiam, et tamen adhuc non est perfectus. Talem sapientem calumnia hominum siue aduersitas aliqua facile conturbat et perdit uigorem ac fortitudinem anime illius, qui dum patienter non sustinet aduersa, uexatur impatientia.


uERANUS. Quid est, male dicere quia priores dies meliores fuerunt quam isti qui modo sunt?

SALONIUS. Ideo malum est hoc dicere, quia ipse ait: Stulta est talis interrogatio.

uERANUS. Quare stulta interrogatio est, si quis dicat: Que causa est quia priora tempora meliora fuerunt quam nunc sunt ?

SALONIUS. Ideo stulta interrogatio est, quia unus Deus conditor est omnium temporum, cunctorumque dierum.

uERANUS. Quamuis enim unus sit Deus, conditor omnium temporum cunctorumque dierum, nunquid non fuerunt tempora bona et mala?

SALONIUS. uere fuerunt, sed uirtutes faciunt nobis  tempora bona, uitia et peccata faciunt tempora mala, et idcirco nos ita semper bene uiuere debemus, ut dies presentes nobis meliores sint quam preteriti.

uERANUS. Quid est quod ait Salomon, Noli esse iustus multum, neque plus sapias quam necesse est ? Quid enim mali est si homo sit multum iustus, aut quis potest plus sapere quam necesse sit?

SALONIUS. Ille multum et nimis iustus est, cuius iustitia seua et crudelis, etiam alios excitat ad querelam et murmurationem, uerbi gratia: qui uidet fratrem suum peccare, et magis uult eum condemnare atque punire quam per penitentiam corrigere et emendare, ille nimirum multum et nimis est iustus.


uERANUS. Quomodo sapit homo plus quam necesse est?

SALONIUS. Quando superbe sapit: unde monet Apostolus: Noli altum sapere : id est, noli superbe sapere, sed time. Ille etiam plus sapit quam necesse est, qui ea uult intelligere que non potest comprehendere neque penetrare.

uERANUS. Quare Salomon dicit: Qui timet Dominum nichil negligit , cum Iacobus apostolus dicat: In multis offendimus omnes ? Nunquid Iacobus aut ceteri apostoli non timebant Deum, qui se in multis offendere confitebantur?

SALONIUS. Timebant utique, et in multis offendebant, quia non est homo super terram qui faciat bonum, et non peccet.


uERANUS. Quomodo ergo uerum est quod dicit: Qui timet Dominum, nichil negligit .

SALONIUS. Qui enim sanctum et castum Dei timorem habet, nichil omnino negligit, quia neque prosperis eleuatur, neque aduersis deiicitur, quoniam quidquid illi accidit non eum contristat.

uERANUS. Quis est ergo ille qui sanctum et castum Dei timorem habet?

SALONIUS. Qui Dominum in nullo uult offendere, et quantum ipse adiuuare dignatur, eius uoluntatem et mandata ipsius in omnibus uult et studet adimplere.

uERANUS. Quid est quod ait: Sapientia confortabit sapientem super decem principes ciuitatis ? Que est hec sapientia, aut qui sunt isti principes?


SALONIUS. Sapientia in hoc loco Dominum Iesum Christum significat, qui est uirtus et sapientia Dei: principes ciuitatis, sancti angeli sunt intelligendi, qui sunt principes ciuitatis, id est celestis Ierusalem. Sunt et principes Ecclesie, quia ipsi quotidie regunt eam et custodiunt.

uERANUS. Cur ergo decem dicuntur?

SALONIUS. Quia decem [a 1Kb] fuerunt ordines angelorum, sed unus cecidit per superbiam? et idcirco boni angeli semper ad hoc laborant, ut de hominibus  numerus adimpleatur, et perueniat ad perfectum numerum, id est denarium.

uERANUS. Quomodo ergo sapientia confortat sapientem super decem principes ciuitatis?

SALONIUS. Quia maius est auxilium sapientie, id est Domini Iesu Christi, quam sit angelorum.

uERANUS. Quid est quod Salomon dicit: uirum unum de mille reperi, mulierem autem ex omnibus nor inueni? Nunquid multe mulieres sancte fuerunt, uirgines simul et uidue, que pudicitia ac castitate, ac bonis operibus Deo placuere, ex quibus plurime illarum martyrio coronate sunt?

SALONIUS. uere fuerunt et usque nunc sunt plurime uirgines ac uidue Deo accepte; sed hoc dicit Salomon, quia suo tempore de multis uiris uix potuit  inuenire bonum, de mulieribus uero nullam inuenit, quia omnes eum non ad uirtutem, sed ad luxuriam traxerunt.

uERANUS. Potest hec sententia spiritualiter intelligi?

SALONIUS. uere potest, nam per uirum designatur bonus animi cogitatus, per mulierem uero carnalis et dissoluta cogitatio. De mille ergo uir unus inuenitur, id est unus cogitatus mundus et purus, qui peruersa cogitatione non turbetur, id est polluatur extrinsecus; de mulieribus uero nulla inuenitur que placeat Deo, quia carnalis et peruersa cogitatio non est accepta Deo.

uERANUS. Quid est quod ait: Qui custodit preceptum Dei, non experietur quidquam mali ? Quomodo  nichil mali experietur qui precepta Dei custodit, cum sancti uiri qui precepta Dei custodierunt, multa perpessi sint in hoc seculo?

SALONIUS. uerum est, quia qui precepta Dei custodit, id est omne quod iussit et precepit Deus non experietur quidquam mali in futuro, hoc est nullum malum patietur, nullum malum sustinebit in die iudicii. Quamuis enim aliqua mala patiatur in hac uita, leuia sunt et transitoria; in futura autem uita nichil mali patietur qui peruenerit ad eterne beatitudinis gloriam.

uERANUS. Quid est quod ait: Melior est canis uiuus leone mortuo ? Quid per canem uiuum aut leonem mortuum Salomon uult intelligi?

SALONIUS. Canis uiuus significat populum gentium,  leo mortuus populum Iudeorum a Deo derelictum. Melior est ergo apud Deum canis iste uiuus quam leo ille mortuus; quia nos qui de gente credimus uiuentes, per fidem cognoscimus Deum Patrem, et Filium et Spiritum sanctum. Aliter canis uiuus est peccator qui se peccatis mortuum confitetur; et per penitentiam resurgens, incipit per iustitiam uiuere: leo mortuus est iustus, quia in sua iustitia confidit, et de meritis suis gloriatur; et idcirco superbia elatus, mortuus est apud Deum. Melior est ergo peccator humilis et per penitentiam correptus, quam iustus  superbus; quia ille abominabilis, iste Deo acceptus est.

uERANUS. Quid est quod dicit: Omni tempore sint uestimenta tua candida, et oleum de capite tuo non deficiat ? Nunquid potest aliquis candida uestimenta semper habere? Et si forsitan ita est diues ut semper uestimenta candida possit habere, quod omnino difficile est; quomodo fieri potest ut de capite ipsius nunquam deficiat oleum? Quis namque ferre potest ut semper habeat caput oleo perunctum?

SALONIUS. Hec sententia, non historialiter, sed spiritualiter, debet intelligi. Nam per uestimenta uirtutes designantur quibus anima uestitur et ornatur: per oleum uero designatur opus misericordie, id est eleemosyna uel certe spiritualis letitia, et est sensus:  Omni tempore sint uestimenta tua candida; id est quecunque bona egeris, sint munda et pura, ut possint Deo esse accepta; et nunquam deficias ab operibus misericordie, et semper habere stude spiritualem letitiam.

uERANUS. Que sunt musce de quibus Salomon dicit, Musce morientes exterminant suauitatem illius ?

SALONIUS. uere certe Salomon spirituales muscas intelligit.

uERANUS. Que sunt ille spirituales musce?

SALONIUS. Demones, uitia et peccata: hec enim omnia exterminant hic suauitatem unguenti, id est gratiam sancti Spiritus.

uERANUS. Quid est quod ait: Cor sapientis in dextera  eius, et cor stulti in sinistra illius ? Quis enim habet cor suum carnale in dextera uel in sinistra manu?

SALONIUS. uere nullus, et ideo hec sententia spiritualiter debet intelligi.

uERANUS. Quomodo spiritualiter debet intelligi?

SALONIUS. Per cor designatur intentio seu cogitatio; per dexteram manum, opus bonum; per sinistram uero, malum. Cor igitur sapientis in dextera eius, quia intentio et cogitatio uiri sapientis in hoc tendit et ad hoc laborat ut semper bona operetur; quatenus in die iudicii, ad dexteram Domini, id est in sorte iustorum stare mereatur, et cum ipsis in eterna beatitudine gloriari. Cor uero stulti in sinistra illius, quia et mala que cogitat et malis operibus accumulat, pro  quibus in die iudicii, a sinistris, id est in sorte reproborum ponetur, et cum eis in eternum punietur.

uERANUS. Quis est ille spiritus de quo dicit: Si spiritus potestatem habentis ascenderit super te, locum tuum ne dimiseris? Quis est iste qui habet potestatem, cuius spiritus, si ascenderit super nos, locum nostrum dimittere non debemus?

SALONIUS. Diabolus, princeps huius mundi, spiritus eius, est maligna suggestio.

uERANUS. Spiritus diaboli quomodo ascendit super nos?

SALONIUS. Quia persuadendo facit ut mala cogitemus: si ergo suggerente diabolo, mala cogitatio ascenderit in cor nostrum, non ei locum dare debemus,  sed contra ipsam fortiter pugnare ne forte opere compleamus malam cogitationem. Potest et sic intelligi: si habes in te humilitatem, munditiam, castitatem, patientiam, caritatem, et diabolus suggerit tibi superbiam, libidinem, immunditiam, iram, odium, ne dimiseris locum tuum, id est, ne dimittas humilitatem et efficiaris superbus. Sic et de ceteris est intelligendum.

uERANUS. Quare dicit Salomon: ue tibi, terra cuius rex iuuenis est, et cuius principes mane comedunt? Nunquid non beata fuit terra Isrel, que iuuenem habuit regem, Dauid scilicet, qui fuit triginta annorum quando suscepit regnum? Nunquid non bonus rex Iosias, qui regnare cepit in adolescentia?

SALONIUS. uere bonus rex Dauid, bonus et Iosias.  Sed ue terre cuius rex iuuenis est, hoc est, in quo parua et infirma est sapientia, et carnalis prudentia, que iuuenilia desideria sequitur, odit iustitiam, ueritatem et iudicium.

uERANUS. Quomodo principes mane comedunt?

SALONIUS. Principes mane comedunt quando luxuriosam uitam ducunt: et idcirco ue terre cuius principes mane comedunt, quia magis amant huius seculi uoluptates et carnis delectationes quam populi salutem, ideoque luxuriose uiuendo peruertunt iudicium.

uERANUS. Quomodo beata est terra cuius rex est nobilis, et cuius principes comedunt in tempore suo?

SALONIUS. Si rex nobilis est, hoc est decorus sapientia, splendidus iustitia, ornatus bonis moribus  et actibus, uere beata est terra cui preest, quia regit eam in iudicio et equitate, et exaltat iustitia.

uERANUS. Qui sunt illi principes qui in tempore suo comedunt?

SALONIUS. Illi nimirum qui non luxuriantur, qui non amant huius seculi uoluptates, qui non uiuunt in crapula et ebrietate; sed cibos querunt tantum ad corporis sustentationem: ideoque beata terra que tales habet principes, quia dum iustitiam et equitatem diligunt, utique non peruertunt iudicium.

uERANUS. Quid est quod ait: Da partes septem nec non et octo ? Que sunt ille septem partes uel octo quas dare nos iubet?

SALONIUS. Per septenarium numerum, uetus Testamentum, propter sabbatum, qui est septimus dies  sanctificatus in lege; per octonarium uero designatur Nouum Testamentum, propter diem dominicam, qui est octauus, Domini Christi resurrectione sanctus.

uERANUS. Quomodo ergo intelligendum est quod ait: Da partes septem, nec non et octo ?

SALONIUS. Hoc modo: id est utrumque Testamentum  pari ueneratione credendo suspice, et precepta eorum diligenter implere stude.

uERANUS. Quid est quod ait: Si ceciderit lignum ad austrum, aut ad aquilonem, in quocunque loco ceciderit, ibi erit ? Nunquid quod cadit lignum ad aquilonem, aut ad meridiem, non sepe mouetur in alias mundi partes?


SALONIUS. Nulli hoc dubium est, sed hec sententia spiritualiter intelligi debet. Nam per lignum homo designatur: quoniam unusquisque est quasi lignum silue generis humani. Per austrum, qui est calidus uentus, designatur requies paradisi. Per aquilonem, qui est frigidus, designatur inferni supplicium; et est sensus: Ubicunque sibi homo locum ad futuram sedem preparauerit, siue ad austrum, cum ceciderit , in requie paradisi et gloria regni celestis permanebit in eternum. Si uero male uiuendo sibi locum preparauerit ad boream, inferni penas luet in secula seculorum.

uERANUS. Quid est quod ait, Qui obseruat uentum non seminat, et qui considerat nubes nunquam metit ? Quis enim est tam stultus qui semper  obseruet uentum, ut non seminet; et semper consideret nubes, ut nunquam metat?

SALONIUS. Hec sententia spiritualiter intelligenda est: nam ut per uentum et nubes sepe tempestas generari solet; sic per uentum etiam designatur diabolus, per nubes presentis seculi aduersitates. Quicunque igitur timet diaboli persecutionem aut mundi huius aduersitates, non seminat, id est uerbum Dei non predicat, nec operatur bona que ualet, etiam nunquam metet; quia etsi aliqua bona inchoat, ad perfectionem non ea perducit.

uERANUS. Quid ergo agendum est?

SALONIUS. Sine consideratione nubium et timore uentorum, in mediis tempestatibus seminare debemus; id est in omnibus aduersitatibus uerbum Dei  predicare, et bona opera que ualemus agere semper oportet.

uERANUS. Quid est: Mane semina semen tuum, et uesperi ne cesset manus tua ? Quis enim semper et mane et uesperi seminare potest, maxime cum glaciali tempore nullus audeat seminare?

SALONIUS. Semen hoc loco non intelligendum est frumenti uel alterius cuiuslibet grani, sed semen boni operis, ex quo nascitur fructus iustitie, et merces eterne remunerationis.

uERANUS. Quid ergo docet cum dicit: Mane semina semen tuum, et uesperi ne cesset manus tua?

SALONIUS. Ut nullo tempore, nulla etate, a bonis operibus cessemus, et nostram matutinam iustitiam uesper inueniat, et uespertinam misericordiam iterum  sol ortus accumulet: in adolescentia pariter et senectute uirtutum copia nos semper Deo commendet. Mane ergo semina semen tuum, et uesperi ne cesset manus tua : hoc est, semper te in bonis operibus exerce.

uERANUS. Quid est quod ait, Et florebit amygdalus, impinguabitur locusta, et dissipabitur capparis ? Quid enim profuit hoc dicere, cum nullus ignoret quia et amygdalus florere solet, impinguari locusta, et dissipari capparis?

SALONIUS. Hec sententia spiritualiter est intelligenda, et magnum in se continet mysterium. Nam per amygdalum designatur Dominus iehsu Christus: quia sicut nux amygdali constat ex corio, osse et  nucleo, ita Christus ex carne, anima, et diuinitate. Quoniam per os amygdali diuinitas designatur.

uERANUS. Per locustam et capparim quid significatur?

SALONIUS. Per locustam populus gentilis, per capparim populus Iudaicus.

uERANUS. Quomodo ergo intelligenda est hec sententia?

SALONIUS. Florebit amygdalus, id est nascetur Christus et corruscabit miraculis: Impinguabitur locusta, id est credet gentilis populus, et replebitur donis spiritualibus; dissipabitur capparis, hoc est peribit propter infidelitatem populus Iudaicus.

uERANUS. Quare uerba sapientum stimulis et clauis assimilantur? Sic enim dicit Salomon, uerba sapientum  sicut stimuli, et quasi claui in altum defixi .

SALONIUS. Aptissime uerba sapientum clauis et stimulis comparantur, quia peccatorum culpas nesciunt palpare, sed pungere; qui enim ueraciter sunt sapientes, eorum procul dubio uerba claui sunt et stimuli, quia peccatores non blandimentis fouent, sed aspera increpatione redarguunt, et eorum secretas conscientias quasi pungendo, ad dolorem et lamenta exercent ut corrigantur.

uERANUS. Quid est quod ait: Que per magistrorum consilium data sunt a pastore uno ? Qui sunt illi magistri per quorum consilium data sunt sapientum uerba, aut quis est unus ille pastor a quo data sunt?


SALONIUS. Magistri sunt prophete et apostoli; pastor unus est Deus, a quo data sunt omnia uerba sapientum, quia ipse docuit magistros  et restruxit eorum consilium, quoniam ipse dedit uerba in corde et ore ipsorum.

uERANUS. Quid est quod Ecclesiastes in fine libri sui dicit: Deum time et mandata eius custodi, hoc est enim omnis homo? Quomodo fieri potest, ut hoc tantum sit homo, id est timere Deum et mandata eius obseruare? Multo quippe maior est pars eorum hominum qui nec timent nec custodiunt.

SALONIUS. uere maior pars est malorum quam bonorum, quia sicut Dominus dicit: Multi sunt uocati, pauci uero electi , et incomparabiliter maior infidelium multitudo quam fidelium.


uERANUS. Quid ergo uult in hoc loco Salomon demonstrare?

SALONIUS. Hoc namque demonstrat in his uerbis, quia non est homo, qui Deum non timet et mandata eius non custodit.

uERANUS. Quare non est homo?

SALONIUS. Quia non custodit modum rationemque sue nature.

uERANUS. Que est ratio et modus nature humane?

SALONIUS. Rationabiliter uiuere, quia inter animantia omnia solus homo creatus est rationale animal, et solus accepit a Deo rationem et intellectum ita ut agnosceret suum Creatorem et diligeret eum ac timeret, et corde et ore simul laudaret.


uERANUS. Quid est Deum timere?

SALONIUS. uoluntatem eius implere, et bona que facienda sunt facere.

uERANUS. Si ergo qui non timet Deum et mandata eius non custodit, non est homo, quid ergo est?

SALONIUS. Bestia est.

uERANUS. Quomodo bestia est, cum in eo uideatur humana substantia et persona?

SALONIUS. Quamuis enim uidetur habere humanam substantiam et personam, tamen quia non rationabiliter sed bestialiter uiuit, non homo sed bestia dicendus est.


uERANUS. Quomodo bestia uocatur?

SALONIUS. Si est crudelis suis domesticis et subiectis aut uicinis, leo est, non homo; si autem raptor est, tigris uel lupus; si uero est adulter aut fornicator aut immundus, canis est aut porcus, aut si stultus, asino comparatur: fraudulentus itaque aut simulator, congrue uulpecule assimilatur, et sic de ceteris intelligendum est.

uERANUS. Quis est ergo ueraciter homo?

SALONIUS. Ille qui Deum timet, et mandata eius custodit.





CERETII, SALONII ET uERANI EPISTOLA AD S. LEONEM PAPAM.






ANNO DOMINI CCCCLu.
PHILIPPUS PRESBYTER.





NOTITIA EX CAuE.


PHILIPPUS presbyter, Hieronymi discipulus, claruit precipue circa an. 440. Obiit Marciano et Auito regnantibus, id est anno 455 uel ad minimum proximi initio. Auitus enim, qui anno 455 Iulii 10 factus est imperator, circa sequentis mensem Maium purpuram deposuit, cum imperium decem menses tenuisset. Preter familiares Epistolas, ualde salsas, et maxime ad paupertatis et dolorum tolerantiam exhortatorias, que iam olim interierunt, scripsisse Philippum nostrum Commentarium in Iob, testis est Gennadius ; et quidem Philippi nomine Commentariorum  in Iob ad Nectarium episcopum libri 3 prodierunt Basilee anno 1527, tum in-4o, tum in-fol., quos reuera Philippi esse fidem facit locus quem Beda, libro de Ratione unciarum, ex Philippi Expositione in Iob, citat; qui in hisce Commentariis hodie reperitur, ut dudum notauit Sixtus Senensis . Affirmat etiam Casimirus Oudin se in antiquissimo codice bibliothece Igniacensis in tractu Remensi hos Commentarios mss. uidisse, qui auctoritatem Gennadii prefixam habuerunt. Hi Commentarii etiam inter opera Bede et Hieronymi haberi solent.





PHILIPPI PRESBYTERI COMMENTARIUS IN IOB.






ANNO DOMINI CCCCLX.
LEO BITURICENSIS.





NOTITIA EX CAuE.


Leo Bituricensis in Gallia episcopus anno 453 concilio Andegauensi, anno 461 Turonensi, interfuit. Anno 454 una cum uictorio et Eustathio [alias Eustochio] episcopis scripsit epistolam ad episcopos, non Thracie , sed tertie Lugdunensis, que Turonica erat prouincia, quod recte notat  Sirmondus: qua declarat excommunicatos clericos illos qui, pretermisso ecclesiastico iudicio, secularem adierint potestatem. Habetur inter Leonis  epistolas, num. 96, et Conciliorum tom. III, pag. 1420.





LEONIS BITURICENSIS, uICTORII CENOMANENSIS ET EUSTOCHII TURONENSIS EPISTOLA AD EPISCOPOS INTRA TERTIAM PROuINCIAM CONSTITUTOS. 







[1Kb] INDEX IN SANCTUM SALuIANUM. [* 1Kb]




A
    Aaron uitulum fecit, ob cuius cultum Deus percussit Hebreos, 23.
    Abel primus sanctorum a fratre interfectus, 14, 15.
    Abimelech ciuitatum expugnatorem perculit femine manus, 150.
    Abyron murmurans deuoratus, 26.
    Abiu igne celesti consumptus, 24.
    Abraham iussus suam deserere terram, et aliam inquirere, 17. Deo Filium defunctione cordis immolauit. Ibid. Quot et quanta passus. Ibid.
    Absinthium iuuat stomachum, 93.
    Abstinentia carnium in Euangelio predicatur, esus in lege, 232.
    Abstinentia inutilis, que et qualis, 290 seq.
    Abundantia rerum, causa uitiorum, 130 seq.
    Abundantia nimia qui uitiantur, desinunt esse perditi, cum destiterint esse securi, 140.
    Achar furto populus ruit, 165.
    Achar de anathemate cum quidpiam abstulisset, fuit omnium plaga, 112.
    Adam Deus in paradiso constituit innocentem, et illinc reum expulit, 13.
    Aduersa nobis per iracundiam Dei ueniunt, secunda per gratiam, 130.
    Aduersis corrigimur et prosperis corrumpimur, 130.
    Adulterii cause, et ut istud uitari possit, 52.
    Aedificium creaturarum recens, 241.
    Aegyptios rebellantes Deus percussit, 19.
    Aegyptiorum cenobia, 181.
    Aeris totius fragor undique tremendus, 21.
    Aerumne Christianis equo animo ferende, 41, 42.
    Aeternitatis fructus quantus, 278.
    Aethna intestinis ardoribus estuat, 161.
    Affectus, id est, liberi, 18.
    Africa tam diues ut non suos tantum, sed etiam totius mundi thesauros uideatur impleuisse, 159. uastatur, 156, 157.
    Africe, 66.
    Afri omnibus pene uitiis conspurcati, 160.
    Afrorum periuria, 177.
    Afrum non impudicum non esse Afrum, 161.
    Africe territorium, domus una uitiorum, 158.
    Agricius episcopus, 186.
    Alanorum gens impudica, 160.
    Alanorum ebrietas, 82.
    Albanorum rapacitas, 82.
    Aliena nobis, nostra plus aliis placent, 22.
    Altaria in religione Christiana, 12, 178. In altaribus sacre puelle consecrate, 202.
    Altaris sacri suggestu eminentes, tantum excellere oportet merito quantum gradu, 238.
    Altaribus reuerentia debetur, 55.
    Amicos liuore perfundere non oportet, 51.
    Amnon ob incestum in sororem perpetratum ab Absalone fratre iugulatus, 36.
    Amari a nobis nostros honestum est, ledi acerbum, 183.
    Amor nos facit nostros amare, amor interdum cogit offendere. Ibid.
    Amor stultus est alterius memor, et sui immemor, 264.
    Amorrhei ignem accenderunt sibi quo flagrauerunt, 72.
    Amphitheatra Christianis uetita, 116.
    Ananias, quia mentitus esset, morte mulctatus, 113.
    Anathematis exempla, 112.
    Angeli bonorum fouentur officio, et malorum uexantur iniuria, 18.
    Animaduersio grauis ac tremenda, 51.
    Animam suam homini dilectissimam esse etiam diabolus non negauit, 261.
    Animalium minima futurarum rerum affectum diligunt, 74.
    Animus per omnes mundi partes commeat atque diffunditur, ex quo omnia que nascuntur animalia uitam capiunt, 3.
    Anna in ieiuniis atque orationibus uiuebat, 232.
    Antistare in testamento, 260.
    Apostolorum precepta dura quibusdam uidentur, 45.
    Apostolicorum librorum institutio seuerissima, 43.
    Apum diligentia et economia, 74.
    Aque medicate in Isrelitarum fauorem, 20.
    Aquitani specialia Dei munera possidebant, 144.
    Aquitani Galliarum medullam et uber totius fecunditatis habent, 143.
    Aquitanorum diuitum adulteria fedissima, 146.
    Aquitanorum luxuriantium opes Gothico bello arserunt, 156.
    Aquitanorum uita perditissima, 144.
    Aquitanice ciuitates sunt quasi lupanaria, 145.
    Arbitrium hominis liberum, 208.
    Arrogantia usurpatrix innocentie, 78. Plerumque noui honoris pedissequa, 186.
    Aspectus petulcus adulterii noxa non caret, 52.
    Aspectus Diuinitatis propitie munus est conseruationis humane, 29.
    Assyriorum ferrate acies opitulante uidua ceciderunt, 150.
    Astra per annos quadraginta cibum Isrelitis famulata sunt, 20.
    Auaritia idololatrie famula, 225.
    Auaritia idololatrie morbus, 206.
    Auaritia iniustitie nichil amicius, 111.
    Auaritie studentes suas opes in inferno collocant, 209.
    Auaritie terrena atque tartarea debentur, 209.
    Auaro nichil scelestius, 216.
    Auditor ubi non recipit probationem, ibi inanis est labor, 41.
    Aule immortalium metallorum fulgore pretiose, 241.
    Auctrix, 55.

B
    Bacaude per iudices cruentos spoliati, afflicti et necati, 100.
    Baptismatis exorcismi, 121.
    Baptismatis gratia, 42.
    Baptismus est sacramentum salutis, 122.
    Baccharum in morem, 162.
    Barbari ignorantes peccant, 82, 83.
    Barbarorum duo genera, paganorum, et hereticorum, 80, 93, 96.
    Barbarorum omnium uita uitiosa, 82.
    Beatitudinis eterne pulchra descriptio, 241.
    Beati qui uere esse dicantur, 6.
    Beatus homo semper pauidus, 230.
    Beatus ex Stoicorum Grecorum sententia quis et qualis, 8.
    Beatiores nulli quam qui hoc sunt quod uolunt, 6.
    Belgarum regio a Gothis uastata, 155, 156.
    Bella ob populi peccata remittuntur a Deo, 157.
    Benadab Syrie regem, cui triginta et duo seruiebant reges, a principum pedissequis Deus uinci uoluit, 150.
    Benedictio Dei immensam hominum multitudinem generauit, 17.
    Beneficium quod prestatur indignis maioris est pretii, 76.
    Bibliorum sacrorum translatio pura apud catholicos, 94.
    Blandimenta Dei quenam sunt, 138.
    Blandimenta propinquorum fugienda, 280.
    Blanditie interdum ad obedientiam trahunt, 138.
    Blasphemandi causam aliis dare quam graue sit piaculum, 89.
    Blasphemi quo et quanto supplicio plectendi, 23, 24.
    Bonus quasi malus spernitur, 70.
    Boni mala semper passi sunt, 10.
    Boni aspiciuntur a Deo ut conseruentur, mali ut disperdantur, 30.
    Boni in bonis studiis naturam quodammodo suam diligunt, 196.
    Boni malorum persecutione cruciantur, 70.
    Bonorum tanta est raritas, ut pene unus esse uideatur, 98.
    Bonorum et malorum scita et perelegans descriptio, 5.
    Buccinarum celestium soni terribiles, 21.

C
    Cachinni flagitiosorum hominum improbissimi, 181.
    Celi noui, 241.
    Celestis dea apud Carthaginem, 187.
    Cain cur ad fratricidium perpetrandum tam facile compulsus, 14.
    Caius, 161.
    Calamitatum assiduitas augmentum est criminum, 133.
    Canonem implent. 64.
    Capite morbido nichil sanum est, 147.
    Caritatem suam Deus commendat in nobis, 76.
    Caritate nos septos oportet esse, non armis, 111.
    Carnales Domini, 54.
    Caro et spiritus sibi inuicem aduersantur, 9, 195.
    Carnis imbecillitas uigorem mentis exacuit, 195.
    Caro que super terram mouebatur consumpta, 16.
    Carthago Romanis arcibus semper emula, et in orbe Africano quasi Roma fuit, 161.
    Carthago libidinum fornicationumque sentina, 163.
    Carthaginensis Ecclesia, 131. Instituta ab apostolis, 165.
    Carthaginensium luxus ac dissolutio, 181. Exsecratio et impietas. 171, 181.
    Castigat Deus quos castigandos putat, 96.
    Castigatio in catholicis peccandi libidinem refrenat. Ibid.
    Castigationibus suis nos uult curare Deus, 142.
    Castam uitam agere debent Christiani, 12.
    Cato, Italie Socrates, 172, 173.
    Cattura, Deo deuota, 195.
    Censura Dei immutabilis, 37.
    Censura Dei pietate condita, 23. Erga quasdam personas inexorabilis. Ibid.
    Censuram diuinam nostris peccatis iugiter commouemus, 176.
    Charybdis uoracitas, 110.
    Chrisma ecclesiasticum, 42.
    Chrismatis diuini unctio. Ibid.
    Christiani a Christo dicti, 86.
    Christianorum sacrificia abominanda esse dicebant pagani, 87.
    Christianorum prima confessio, 121.
    Christiani dicebantur ad contumeliam Christi, 178.
    Christiani fide et corde Deum uident, et ab ipso peculiariter reguntur, 31.
    Christianus debet quemadmodum Christus ambulauit ambulare, 45.
    Christiani nominis opus qui non agit, Christianus non esse uidetur, 59, 60.
    Christiani nominis prerogatiua, 60.
    Christianorum uocabulum est nobis decus aureum; quo si utamur indigne, fit ut sues cum ornamento esse uideamur, 60 et seq.
    Christiani uim tanti nominis perdunt uitio prauitatis, 59.
    Christianus qui ad ecclesiam non uenit, negligentie reus est, 178.
    Christianus tepidus arguitur, 90.
    Christiani quid a Iudeis differant, 233.
    Christianorum uita omnis ieiunium, 232.
    Christianorum omnis fere cetus hoc tempore est uitiorum sentina, 54.
    Christiani hoc tempore, barbarorum more, Dei nomen infamant, 80, 86.
    Christianorum philosophiam profitentes, cum peccant, Deum grauius offendunt quam barbari, 79.
    Christi corpus manducant Christiani, 234.
    Christo credere quid, 42, 59.
    Christus fleuit, 120.
    Christus pro nobis suscepit contumeliosa terreni ortus principia, 120, 227.
    Christus se pro nobis subdidit mundo, 45.
    Christus, cum diues esset, propter nos pauper factus, 120.
    Christi sequenda uestigia, 120.
    Christus pro impiis mortuus, 75.
    Christus pro nobis tedia et labores grauissimos pertulit, 45.
    Christus sicut pro omnibus passus est, sic pro singulis, 229.
    Christus in nobis opprobrium patitur, 87.
    Christum non credit qui eius mandata conculcat, 59.
    Per Christum iurare, 83.
    Chuni, 82.
    Cibi rustici, 7.
    Ciceronis sententie de Deo, 4.
    Cilicio peccatoris carnes terende, 221.
    Circenses ab imperatoribus postulant Treueri, 135.
    Circeo poculo homines in bestias transferri uidebantur, 106.
    Circumcisio Christianitatis, 91.
    Ciuitatum proscriptio, sublimium dignitas, 66.
    Clerici exemplo esse omnibus debent, 238. Pauperes a se rectius fiunt quam a parentibus, 257.
    Clericorum munus, 231.
    Clericus grauius peccat quam laicus, 79.
    Columna nubis ad ostium tabernaculi stabat, 21.
    Columna ignea Isrelitarum dux, 20.
    Comparatio peiorum, 229.
    Concupiscentia rebellis cercenda, 128.
    Confessio prima Christianorum, 121.
    Coniuges continentiam professi, 235.
    Coniugii uenerabilis sacramentum, 67 seq., 146.
    Coniugium sine opere coniugali, 231.
    Coniugium sanctum, 68.
    Consecratio uirginum, 202.
    Consilium diligit Deus, 31.
    Contemni nolumus a seruis nostris, et Deum contemnimus, 49.
    Contumacie pertinaces, 20.
    Conuersio unius plurimorum crimina non sanat, 58.
    Conuicio ledendus nemo, 53.
    Core Mosi conuicians terra obruitur, 26.
    Corporis infirmitas appetenda, 9. uigorem mentis exacuit, 10.
    Corporum uires, artubus affectis, in uirtutes transferuntur animorum, 195.
    Corpus ecclesiasticum, 166.
    Crimina multi horrent, sed euitant paucissimi, 57.
    Crimina noua quotidie surgunt, nec repudiantur antiqua, 70.
    Crimina redimuntur nummis, 145.
    Crucem suam portare, quid, 45.
    Culpa criminosior, ubi status est honestior, 79.
    Cupiditas uitium totius generis humani, 160.
    Cupiditas omnium malorum radix, 210.
    Cupiditatis noxa duplex, 218.
    Cupiditas per thesauros accusatur, 217, 218.
    Curiales tyranni, 56, 98.

D
    Demones credunt et contremiscunt, et tamen in peruersitate perdurant, 62.
    Demoniorum mense participare non possumus et mense Domini, 178.
    Demonum monstra in theatris et ludis publicis, 129.
    Dandum est de nostro, non de alieno, 102.
    Dantis animus non datis, sed animo commendantur data, 222.
    Dathan murmurans deuoratus, 26.
    Dauid proficiebat, et Saul decrescebat, 155.
    Dauid ut peccati ueniam est consecutus, 34, 88.
    Dauid a Filio patitur insidias, regno pellitur, et ne occidatur profugus abscedit, 36.
    Dauidis ob delictum Deus puniuit totum populum, 112.
    Desertum quid dicatur esse, 236.
    Detractione nunquam satiamur, 51.
    Detractor eradicabitur, ibid.
    Detrahendi libido terminum non habet, ibid.
    Deus quid sit, 4.
    Deus plus est quam omnis humana ratio, 40.
    Deo nichil prestantius, 4.
    Deus idem est maiorum pariter ac minorum, 17.
    Deus est inspector, inuitator, ductor sollicitus, sponsor, protector, munerator, probator, sublimator, ultor, et iudex, 17.
    Deus iugiter est contemplator sollicitissimus, gubernator piissimus, et iudex iustissimus, 28.
    Deus rerum omnium moderator, 29, 176.
    Deus semper gubernat et semper iudicat, quia ipsa gubernatio iudicium est, 10.
    Deus regit seipsum, et omnia que fecit, 41.
    Deus omnia ratione et iudicio semper agit, 24.
    Deus uiuorum, non mortuorum, 212.
    Deus iure perpetuus, et eius iustitia perseuerans, 37.
    Deus celum et terram implet, 31.
    Deus nobiscum est, ut nos saluos faciat, ibid.
    Deus pius et misericors, qui neminem uult perire uel ledere, 177.
    Deus benignissimus ac piissimus communem sibi cum suis seruis honorem et contumeliam facit, 179.
    Deus honorandus de nostra substantia, 214.
    Deus super omnia diligendus, 284.
    Deus terrenis uisibus sese accommodat, 20.
    Deus cercet malos, ac tuetur bonos, 5.
    Deus in aduersis magis placandus et minus in prosperis ledendus, 129.
    Deus cur dolere, irasci, etc., dicatur, 16.
    Dei odisse cultores, sacrilegii genus est, 179.
    Dei munera agnoscentes bono duplici gaudent, 216.
    Dei agnoscere munera quid sit, 214.
    Dei cura est de omnibus, 31.
    Dei oculi contemplantur in omni loco malos et bonos, 29.
    Dei uisio pro meritorum disparitate diuersa, 29, 30.
    Dei nomen sacrosanctum sacrilegorum hominum maledictione uiolatur, 88.
    Deum ire per omnes terras, tractusque maris, celumque profundum, 4.
    Diabolo locus non est dandus, ut qui stantes impulit in ruinam, lapsos precipitet in mortem, 220, 221.
    Dignitas in indigno ornamentum est in luto, 60, 238.
    Dilectio perfecta timorem mittit foras, 284.
    Disciplinam diligit Deus, 31.
    Discordiarum maxima causa est uoluntatum diuersitas, 180.
    Diues purpuratus torquebatur; opes suas aliis deuorantibus, refrigerii guttam petens, 265.
    Diuites per potentiam opprimunt pauperes, 57.
    Diuites distribuere opes mundi, et facere sibi sacculos qui non ueterascant, iubet Dominus, 251.
    Diuites, cum diuitias amittunt, desinunt esse uitiosi, 127.
    Diuites assidue committunt homicidia, impunitatis fiducia, 67.
    Diuitum fere quisque cunctis criminibus est infectus, 65.
    Diuitum fere nemo horret crimina, 57.
    Diuitum uitia, 67.
    Diuitibus ignem perpetuum comminatur Deus, 216 seq.
    Diuitie ut habende, petende et propagande sunt, 216.
    Diuitie bona putantur et appellantur, ac per hoc fallunt homines cum sint cause malorum eternorum, 247.
    Diuitiarum affluentia tumidos ac dissolutos efficit, 167.
    Diuitiarum fallacia Dei uerbum suffocat, 246, 247.
    Diuitie mundiales malis et infidelibus sunt magis cause mortis quam uite, 212.
    Diuitias in tormenta sibi diuites conuertunt, dum his uti bene nolunt, 217.
    Diuitie non per se noxie, sed mentes male utentium criminose, ibid.
    Diuitie inestimabile malum, si eis male utatur quis,
    Diuitie homines in interitum et perditionem demergunt, 245.
    Diuitiis immortalibus Deus alit suos, 21.
    Diuitie quas Deus diligit, que, 212.
    Domini carnales, 54.
    Domini sui uoluntatem qui nouit et non facit eam, uapulabit multis, 48, 290.
    Dominorum familie similes Dominis, aut deteriores, 179.
    Domini boni famulus bonus, 48.
    Domus ecclesiastica pro templo, 55.
    Domus dominice, id est templa, 139.
    Domus ecclesiastice orationibus destinate, 12.
    Domus beate et sempiterne, 185, 186.
    Donariis illustrare ecclesias, 139.

E
    Ebrietas nobilibus ignobilibusque communis, 160.
    Ebrietas Christianorum quam Alanorum damnabilior, 82.
    Ebriosi in ebrietatibus Deum spernere uidentur, 201.
    Ecclesia est nutrix beate spei, 281.
    Ecclesia catholica toto orbe diffusa, 206.
    Ecclesia quasi Dei est oculus, 165.
    Ecclesia beata, 113.
    Ecclesia in omnibus Dei placatrix esse debet, 54.
    Ecclesie pro templis, 55, 123.
    Ecclesiastica plebs, 164, 216.
    Ecclesiasticum corpus, 166.
    Eleemosyna sic exstinguit peccatum sicut ignem aqua, 218.
    Epicureorum impia opinio de Deo, 5.
    Equi emissarii in feminas facti, 146.
    Eremi sancta et ueneranda secreta, ibid.
    Error omnis errantis perditione mulctatur, 284.
    Erroribus hominum uita periclitatur, ibid.
    Eucherius episcopus Lugdunensis, 186, 198.
    Euangelicorum uoluminum doctrina omni genere per. fectionis plena, 43.
    Euangelii et legis antique differentia, 232.
    Euangelium negligentes sunt Sodomitis peiores, 72
    Excalcii, 43.
    Excommunicationis ecclesiastice exemplum, 112 seq.
    Exempla ad emendationem auctorum, 24, 27, 156.
    Exomologesis, 202, 221.
    Exsilium anime, 249.
    Exsules etsi corporibus ablegantur, animis non eliminatur, 249.

F
    Fabiorum laus et encomium, 7.
    Fermentum modicum totam massam corrumpit, 112, 166.
    Festis diebus quid agendum, et quid fugiendum, 123.
    Festiuitas ecclesiastica, ibid.
    Fetor Gothorum, 99.
    Fidei Christiane testes sunt actus boni, 61.
    Fidei sacramenta, 43. Symbolum, 121.
    Fides et fructus mentis, 61.
    Fides Christiani que et qualis esse debet, 59, 60.
    Fides bonorum Christianorum calida, 90.
    Fides sine operibus non prodest, 61.
    Fidem suam Christianus, nisi opera bona fecerit, approbare non poterit, 61.
    Fidem sanguinarii sibi inuicem non negant, 245.
    Filius non accipiet iniquitatem Patris, 264.
    Filii membra uidentur esse parentum, 59.
    Filii ante omnia, post Deum, parentibus amandi, 211.
    Filii offeruntur Deo a parentibus, 256.
    Filii ad iracundiam non prouocandi, 211.
    Filios aliqui Christiani non habebant, 261.
    Fisci Romani calamitas et mendicitas, 124.
    Flentes ita sint ac si non fleant, 233.
    Fontes repente nati in Isrelitarum fauorem, 20.
    Formicarum solertia et prudentia, 74.
    Fornicatio in clero quam in aliis grauior, 79.
    Fortitudo corporis negligenda, 9 seq.
    Francorum gens infidelis, 82, 387.
    Franci mendaces, sed hospitales, 160.
    Furtum est uitium seruile, 66.
    Furtum in omni quidem homine malum, sed in senatore damnabilius, 79.
    Furta faciunt qui illicita committunt, 66.

G
    Gaius, 161.
    Gallias barbare gentes inundarunt, 131.
    Galliarum omnium corpus arsit bello Gothico, 156.
    Gaudentes ita sint ac si non gaudeant, 233.
    Gaudere Christianis quando et quomodo licet, 121.
    Gedeon Isrelitarum dux cum trecentis tantummodo uiris innumera barbarorum millia fudit et uicit, 150, 151.
    Gehennam Deus super impium populum de celo misit, 18, 19.
    Gehenna ad supplicium malorum in futurum arsura, ibid.
    Gehennam quo pacto uitare possumus, 52.
    Gemmarum admirabilis natura, 76.
    Gemma clarissima regnorum celestium, que, 76, 77.
    Gepidarum gens infidelis, 81 seq.
    Gomorrhe clamor multiplicatus, 18.
    Gothi meticulosi, 152. Eorum fetor, 99. Inter eos non licet esse scortatorem, 148. Malis doctoribus instituti, 152.
    Gothi hereticorum teterrimi, 96 seq.
    Gothorum gens perfida, sed pudica, 160.
    Gothi honorabant catholicos sacerdotes, 152.
    Gothi de urbe in urbem transeuntes uniuersa uastarunt, 155.

H
    Habitu seculum relinquere, 282.
    Habitus sancti nominis, 289.
    Heretici sunt barbari, 93 seq.
    Hereticis  id exigit lex diuina quod ab ipsis catholicis, 93.
    Heretici sacros libros habent interpolatos et corruptos, 94.
    Heretici an in die iudicii grauius punientur quam catholici peccatores, 95.
    Hereticorum ex effectis et adiunctis uera descriptio, 95.
    Hebrei quondam Dei gens propria et peculiaris, 42.
    Hebreorum nullus, preter duos tantum sanctos uiros, in terram repromissionis intrauit, 27.
    Hebreorum tribus duo nomina sacrosancta acceperunt, 60.
    Hebreorum populus statim pro errore a Domino percussus, 23.
    Herbe Sardonice, 142.
    Hispanorum uitia, 149.
    Homicidia in seruis rara sunt terrore ac metu mortis; in diuitibus assidua, impunitatis fiducia, 67.
    Homicida, cum occiditur a iudice, suo scelere punitur, 157.
    Homicidium quot modis perpetratur, 44.
    Homo capere uim diuine iustitie non ualet, 15.
    Homo mandatum sacrum preteriit, sententiam subiit, paradisum perdidit, et penam damnationis excepit, 13.
    Hominem Deus de limo terre formauit, et in eum uite spiraculum inspirauit, et in paradiso uoluptatis posuit, ibid.
    Homines in nullis membrorum suorum partibus per quadraginta annos detrimentum passi, 20.
    Hominum aucta multitudine, iniquitas simul accreuit, 15.
    Honor unius orbis excidium est, 66.
    Honoratior in morte, 271.
    Humiles facile legibus obtemperant, 169, 170.
    Humiles sunt religiosi, 6.
    Hunnorum gens impudica, 82.
    Hypatius socer Saluiani, 187.

I
    Idolum Afrorum, 177.
    Ignis flammam sibi peccatores accendunt, 176.
    Ignis peccati, 159.
    Ignis ire, 158.
    Ignem ire celestis in nos accendimus, et excitamus incendia quibus ardeamus, 176.
    Igne diuino consumpta quatuordecim hominum millia et septingenti, 27.
    Ignis egressus a Domino interfecit 250 uiros qui offerebant incensum, 26, 27.
    Ignem eternum quando et quomodo sibi accendit homo, 71.
    Ignorantie ignosci potest aliquatenus; sed contemptus ueniam non meretur, 95.
    Ignota nemo contemnit, 91.
    Imagines fornicationum, 117.
    Imitator preclarus magistri singularis, 48.
    Imperia gubernaculo Dei continentur, 11.
    Impiorum impiissima uerba, que et qualia, 73, 77.
    Improbitas aliena nequaquam nos facere debet improbos, 148.
    Impudici in libidine Deum spernere uidentur, 201.
    Impudicitia criminosior est eius qui promiserit castita tem, 79.
    Impudicitie piaculo sunt obnoxie, 145.
    Impudicitia uerbo et iussione tollitur, 170.
    Impunitatis fiducia, 67.
    Incestus quondam apud Romanos uirtus potius quam uitium putabatur, 167, 168.
    Incestus homicidio grauior, 87.
    Incontinentia animorum, 109.
    Infantium uagitu et ploratione Deus mollitus est, qui Niniuitarum peccatis grauiter lesus fuerat, 191.
    Inebriatur ille fedius qui sobrietatem fronte pretendit, 79.
    Infidelitas per nouissimos dies accusatur, 217, 218.
    Infidelitatis noxa duplex, 218.
    Infidelis quis dicatur, 43.
    Inhumanitas misericordie est abdicatrix, 242.
    Inimicitia quelibet morte dissoluitur, 249.
    Inimici diligendi, et eis benefaciendum, 43, 53.
    Iniquitatibus nostris rerum naturam mutamus, 130.
    Iniustitia malis nichil amicius, 111.
    Inobedientia iustam accipit mercedis retributionem, 285.
    Innocentibus Deus parcit, noxios autem punit, 28.
    Innocentie usurpatrix arrogantia, accusatrix hominum noxiorum, 78.
    Innocentiam iactare post culpam, reatus est augmentum, 187.
    Insipiens et stultus peribunt, 268.
    Inuidia, exitialis pestilentie morbus, 206.
    Inuidiam procul a nobis iussit esse Christus, 51.
    Ira mater est odii, 44.
    Ira Dei quantopere timenda, 25.
    Ira Dei quid, 16.
    Irarum prima tela, maledicta sunt, 50.
    Iracundie omnes obnoxii sumus, 44.
    Irascens fratri suo sine causa reus erit iudicio, 44.
    Isrel ex Aegypto diues abscedit, 19.
    Isrel uidens Deum interpretatur, 31.

I
    Ieiunium non omnibus est onerosum, sed tolerare nolentibus, 7.
    Ieiunium cum eleemosyna bonum, 221.
    Ieiuniorum in lege paucissimi dies, nunc quasi unum ieiunium omnis uita, 232.
    Ieiuniis longis ei opus est qui tempus satisfactionis amisit, 221.
    Ieiunium inutile, quod et quale, 290 seq.
    Iudei duo sacrosancta nomina perdiderunt, et que, 60.
    Iudeorum et Christianorum differentia, 233, 234.
    Iudeorum principes, serpentes et uiperarum progenies, 72.
    Iudicat semper Deus, 10.
    Iudicare Deum etiam in presenti seculo probatur exemplis, 33.
    Iudicis uiri munera et officia, 28.
    Iudicium Dei iustum, 155.
    Iudicium Dei duplex, 16.
    Iudicii Dei presentis et futuri discrimen, 38.
    Iudicium Dei est secundum ueritatem in omnes malos, 82.
    Iudicium Dei presens sancti postulant, 37.
    Iudicium Dei in Aegypto fuisse multiplex, 19.
    Iudiciorum Dei terribilium instrumenta, 38.
    Iudicia huius temporis imbecilla, 204.
    Iuramentum nunc Christianorum fere est omnium per Christum, 83, 84.
    Iurandum non est Christianis, 50.
    Iustitia summa est uoluntas Dei, 15.
    Iustitia Dei semper est, sicut ipse semper, 37.
    Iustitie habitaculum eternum, 241.
    Iustitia sancti uiri manet in eternum, 242.
    Iustos Deus aspicit, conseruat, et protegit, 29.

L
    Labor non omnibus est onerosus, sed tolerare nolentibus, 7.
    Laboris Christianorum premium, 42, 43.
    Latro cum flammis exuritur, suis criminibus concrematur, 157.
    Latrones ferme omnes gaudent et gloriantur, si atrociores admodum quam sunt esse dicantur, 98.
    Lazari pauperis beati et diuitis purpurati miseri per antithesim comparatio, 265.
    Leuite nullos habebant fundos, nec possessiones, 239.
    Lex bona muneris est Christi, uita autem non bona criminis est nostri, 81.
    Lex quibus hominibus est bona, 92, 93.
    Lex ipsa quam colimus, nostri est accusatrix, 81.
    Lex ore diuino resonans, 93.
    Lex non est posita iusto, sed iniustis, 92.
    Lex ubi non est, nec preuaricatio, 85.
    Lex quecunque loquitur, his qui in lege sunt loquitur, ibid.
    Lex non nocet, sed mores, 92.
    Lex bona est. Sed hoc nostrum non est. Quod autem male uiuimus, nostrum est, 81.
    Lex diuina a paganis non exigit ut mandata faciant que non sciunt, 93.
    Legis antidotum eos sanare non potest quos occidunt uenena uitiorum, 93.
    Legis ignarus non facit aliquid contra legem, 83.
    Legis ignorantia excusat barbaros, nos accusat scientia, 114.
    Legem Dei non habent cetere nationes, aut debilem et conuulneratam habent, 94.
    Legem Domini qui derelinquunt, Dominum suum fugiunt, 65.
    Lex Christiana in nobis maledictum patitur, 87.
    Legem qui totam seruauerit, offendat autem in uno, factus est omnium reus, 50.
    Libido dominantium, necessitas subiectorum, 147.
    Libidinum barathro immorantes, se ipsi suis sepeliunt ruinis, 220.
    Lingua silentio cercenda, 53.
    Linguarum gymnasia apud Carthaginem, 161.
    Linguarum improbitas, 50 seq.
    Lites Christianis fugiende, 47.
    Littere digito Dei incise, 21.
    Loca sacra, 181.
    Loth cum affectibus piis educitur urbe, urbs cum habitatoribus impiis concrematur, 18.
    Lucrum immortale, 255.
    Ludorum publicorum genera, et dii uel idola que in his colebantur, 12.
    Ludi publici Christianis prohibiti, ibid.
    Ludis duo mala maxima coniuncta sunt, 129.

M
    Magister qualis talis et discipulus, 87.
    Magistri Ecclesiarum, 199.
    Maledicere Christianus nemo debet, 50.
    Maledictio quam grauis sit et perniciosa, ibid.
    Maledici regnum Dei non possidebunt, ibid.
    Malitia est damnabilis quam titulus bonitatis accusat, 90.
    Malitia Christianis abiicienda, 51.
    Malus nemo, nisi stultus. Si enim saperet, bonus esse mallet, 111.
    Malus quasi bonus honoratur, 70.
    Malorum memoriam Deus de terra perdet, 30.
    Mali successu rerum deteriores fiunt, 5.
    Malum sepissime unum hominem, perditionem esse multorum, 112.
    Malum inexpiabile quod, 249.
    Mala duo maxima, 129.
    Mammone et Deo seruire nemo potest, 242.
    Mandata Christi qui conculcat, Christum non credit, 59.
    Manna in deserto uescebatur Hebreorum populus, 26.
    Manus tua si te scandalizat, eam abscinde, 52.
    Mare ut uiam Isrelitis prestet siccatur, 19.
    Maria contra Mosem locuta supplicio afficitur, 26.
    Maria candens lepra quasi nix, ibid.
    Mars colebatur in arenis, 129.
    Matrimonii dignitas. 146. Sacramentum, 67.
    Matrimonium non est interdictum a Deo, 109.
    Mercator. uide Negociator.
    Mercurius colebatur in palestris, 129.
    Meretrix una multos facit fornicatores, 166.
    Merita diuersa pro operum diuersitate, 209.
    Meritorum disparitas Dei uisionem diuersam facit, 30.
    Meritorum sublimitas, 60.
    Meritis cessantibus, innumerabiles populi nomina perdiderunt, 60.
    Metallorum genera inter se dissimilia, 158.
    Metalla immortalia, 241.
    Militantium uita est rapina, 56.
    Mimi Christianis abhorrendi, 119.
    Minerua colebatur in gymnasiis, 129.
    Ministris suis perfectionem indixit Christus, 239.
    Ministros Dei iniuria afficientes, et contra eos murmurantes, horrendo plectentur supplicio, 26, 27.
    Miser nemo aliorum sensu, sed suo, 6.
    Miserie equo animo perferende, 42.
    Misericordia non tantum postulata tribuit, sed interdum etiam non sperata largitur, 192.
    Misericordia Dei quanta, 107.
    Misericordie celestia atque sempiterna debentur, 209
    Misericordiis redimenda sunt peccata, 222.
    Mechus quis dicatur, 52.
    Moguntiacensium ciuitas deleta, 123.
    Molles regnum Dei non possidebunt, 166.
    Mollities paucorum, labes est plurimorum, ibid.
    Monachus Deo militat, 231.
    Monachi uocantur sancti Dei, 180. Et serui Dei, ibid.
    Monachi ab incunabulis, 231.
    Monstrum anguinum, quod multiplicabat occisio, 133
    Morbi irremediabiles, 142.
    Mors anime quam corporis grauior, 131.
    Mortuorum sera est penitentia, 267.
    Morum presentium labes et perditio, 125.
    Mosis preclare factorum epilogus, 19.
    Muliebris tolerantia, 165.
    Mulieres apostatare faciunt a Deo, 134.
    Mulier pulchra et fatua circulus aur eus in naribus suis, 60.
    Mulieres ex Platonis sententia communes, 172.
    Mundus a Deo humano generi datus, 214.
    Mundus totus sui creatoris est pignus, 74.
    Mundus euertitur ut illustrentur pauci, 66.
    Mundum Deus regit, 4.
    Mundi huius preterit figura, 233.
    Mundo nos egredientes cuncta relinquimus, 214.
    Munera Dei quenam sunt, 138.
    Munera uocamus aurum quod pendimus, 140.
    Murmurantes contra Deum et eius ministros afficiuntur suppliciis, 27.
    Murmuratio Christianis abiicienda, 51.

N
    Nabal Carmelus manu obrutus celesti, 33.
    Nabuchodonosor seruus Dei, 157.
    Nadab igne celesti consumptus, 24.
    Nathanel Christo teste mirabilis, 232.
    Nebule Deo plene, 21.
    Nectaris poculo Deus alit suos, ibid.
    Negligentie cogitationum, 225.
    Negotiatorum uita qualis, 56, 82, 83.
    Neptunus colebatur in Circis, 129.
    Nequitia malis nichil pretiosius, 111.
    Nobiles sceleratissimi, 56. uitiis polluti seruilibus, 67. Deteriores seruis, 68.
    Nobiles quidam ex seruis facti, 67.
    Nobilitatis honorem amittit is qui pietati se applicat, 70.
    Nobilium nemo horret crimina, 57.
    Nomen sine actu et officio suo nichil est, 60.
    Nouem populi Galliarum medullam habent, 143.

O
    Oblata non pretio sed affectu placent, 222.
    Oblationes ut faciende, 222, 223.
    Obsequela. 280.
    Oculus, lucerna corporis, 166.
    Oculus tuus si te scandalizat, erue eum, 52.
    Oculi iubentur custodire censuram, 232, 233
    Oculi ianue cupiditatum, 52.
    Oculos castos omnis Christianus habere debet, 54.
    Odium nos in Dei iudicio reos facit, 44.
    Odiens fratrem suum sine causa homicida est, 44, 180.
    Officialium uita est calumnia, 56.
    Og contra Mosem rebellans exstinctus, 26.
    Omnipotentia Dei indeficiens, 37.
    Onus suum quisque portabit, 264.
    Opera bona a Deo pensantur, 215 seq.
    Operum omnium retributor Christus, 243.
    Operibus bonis perennia bona succedunt, 271.
    Operatione bona oportet nos esse diuites, 215.
    Opes quas debent parentes comparare filiis, 212.
    Opes hominibus pene causa non sunt, 217.
    Orandum pro inimicis nostris, 43.
    Oratio qualis esse debet, 53.
    Orationes iugiter Deo offerende, 12. Et pro quibus rebus Deus orandus, ibid.
    Orationibus crebris Dei misericordia querenda, ibid.
    Orphanorum proscriptiones, 162.
    Oza uacillantem arcam sustinere tentans, exstinctus, 128.

P
    Pagani sine preuaricatione peccant, 85.
    Pagine rupicee, 21.
    Palladia uxor Saluiani ex coniuge soror, 189. Castitatem uouet, 190.
    Palliatus et pallidus monachus, 181.
    Panchresta interdum ad obedientiam trahunt, 138.
    Pantomimi, 116.
    Paradisus uoluptatis, 13.
    Paradisi descriptio, 241.
    Parens, id est, propinquus, 270.
    Parentum membra uidentur esse filii, 59.
    Parentum in liberos amor, 192.
    Parentum officium erga filios, 211, 212, 213.
    Parentes reprehenduntur, 251.
    Passio, id est affectus animi, 16.
    Passio, id est tolerantia, 269.
    Pater non accipiet iniquitatem filii sui, 264.
    Paterfamilias est uita domus sue, 147.
    Paternitatem omnem Deus a seipso nominari uoluit, 74, 75.
    Patientia Dei sustinet peccata hominum, 15.
    Paulus apostolus sanctum electionis uas 181, 187. Magister fidei, et quales eius Epistole, 187. Se pro Christo subdidit mundo, 45. Hunc nullum tormentum separare potuit a Deo, 234. Eius et Christi perelegans collatio, 45. Pauli passiones, ibid. et seq.
    Pauperculorum depopulatio omnium maxima, 66.
    Pauperculi facile iustis obtemperant, 169 seq.
    Pauperes pascua diuitum, 66. Hos elegit Deus in hoc mundo, diuites in fide et heredes regni, 57.
    Pauperes quasi inter procellas positi, 103.
    Pauperes indictionum onere grauantur, ibid.
    Pauperes tributarii, 104.
    Pauperes ueri pauperie delectantur, 6.
    Pauperum mala Christus sua esse dicit, 288.
    Pauperum cruces ad Deum ingemiscentium, 162.
    Paupertas non habet quod perdere possit, 125.
    Paupertas quibus est onerosa, 7.
    Paupertas luxuriosa est criminosior, 142.
    Pax longa facit intemperantes, 130, 142.
    Pax quoque inter barbaros spe nititur, 245.
    Peccantis honoratioris persone peccatum est damnabilius, 79.
    Peccantium ubi maior turba, ibi maior diuinitatis iniuria, 56.
    Peccantium grandis clamor, 18.
    Peccata interdixit Deus, non matrimonia, 109.
    Peccati maior inuidia ubi honoratior est persona peccantis, 79.
    Peccati penam simul cum culpa Deus statim non remittit, 36.
    Peccator sibi quisque parat quod patitur, 177.
    Peccatores Deus inuitus punit, 18.
    Peccatorum suorum funibus unusquisque constringitur, 177.
    Peccatorum penas plurimi perferunt, et penarum causas intelligere non dignantur, 107.
    Peccatorum estimanda diuersitas. 225.
    Peccatum pena consequitur, 23, 176 seq.
    Pecunia non insinuat fidem, 222.
    Pecunia que dipensatur pauperibus, augetur, 250.
    Pecunias habentibus introire in regnum celorum difficile, 212.
    Peiorum comparatio, 229.
    Peram de apostoli manu rapuit Christus, 239.
    Perfectio quibus imperatur in Euangelio, 238.
    Petaminaria, 116.
    Petrus  apostolorum princeps, 113.
    Pharao decies Deo rebellauit, 19. Fluctu maris operiente deletur, 20.
    Philosopho nichil turpius obscena uitia sectanti, 79.
    Phrenetico silentia circumstantium nichil conferunt, quem suus clamor occidit, 93.
    Pietas ad omnia utilis, 210.
    Pietas Dei potens, et ineffabilis, 186.
    Pietatis exempla, 193.
    Pignora id est liberi, 74.
    Pignorum uocabulo intelliguntur interdum alii preter liberos, 255.
    Plato lupanar fecit ex mundo, 173.
    Platonicorum opinio de Deo, 4.
    Plebs ecclesiastica, 55, 164, 216.
    Pluuia quadraginta diebus ac totidem noctibus, 16.
    Pena diu debita, 157.
    Pena eterna, in quam homines ruunt, 71.
    Penitentie nomen, 109, 202. Ad eam nos inuitat Dei bonitas, 107.
    Penitentia mortuorum sera est, 267.
    Poli mundi sacris clamoribus mugientes, 21.
    Pompe diaboli, 121.
    Possessio ampla refugienda, 245.
    Potestates illustres, 55, 176.
    Precepta apostolorum, 45.
    Prefectura plurimorum nichil aliud quam preda, 66.
    Premium Christianorum, 42.
    Prerogatiua ubi sublimior, ibi maior culpa, 79.
    Proprietas olim interdicta non erat monachis, 3, 4.
    Prosectio ferri, 137.
    Prosperis rebus corrumpimur, 130, 167.
    Prosperitas aliena supplicium est quibusdam, 97.
    Prudentium intellectum reprobabit Deus, 114.
    Pudicitia difficile exigitur uerbo, 170.
    Puelle in sacris altaribus consecrate, 202.
    Puelle sacre, 246.
    Punit ipse se nostrum unusquisque, 71.
    Pupillorum uiscera a potentioribus deuorantur, 98.
    Pythagoras, philosophie magister, 3.

Q
    Quieta, Saluiani socrus, 187.

R
    Racha quod genus contumelie, 44.
    Rapina improbis nichil prestantius, 111.
    Reatu omnes tenentur, nullus immunis, 44.
    Reges populi, diligite sapientiam, 247.
    Reges quidquid delirant, plectuntur populi, 112.
    Rei uenialia putant delicta sua, 293.
    Religio, scientia Dei, 240.
    Religio opum possessione euertitur, 246. Hec inter rerum exuberantiam morum mensuram uix retinere potest, 126.
    Religionis professio debitum non aufert, 240.
    Religiosi nominis assumptio, deuotionis sponsio, 240.
    Religiosorum professio, 6, 8, 9, 79.
    Religiosi uere beati dicendi, 7.
    Reprehensio nulli grata, 175.
    Res potius quam uerba spectande, 2.
    Risum lacryme consequuntur, 143.
    Romana humanitas, 99.
    Romana plebs, 78.
    Romani quondam fortissimi, nunc sine uiribus, 140.
    Romanorum ciuium nomen olim maximi, nunc minimi fit, 100.
    Romanorum hominum uitiositas, 124.
    Romanorum et Sabinorum unus effectus populus, 192.
    Romanos ueteres Deus sue expulerat auxilio, 141.
    Romanum mysterium, 96.
    Romanus populus, 80.
    Romanus totus orbis miser et luxuriosus, 142.
    Romanus populus Sardonicis saturatus herbis, 142, 143.
    Rupices pagine, 21.

S
    Sabbatum quanta cura ac religione celebrandum, 23.
    Sabbatum non obseruare quantum nefas, 128.
    Sabinorum gens natura ferox, 192.
    Sacerdotes, Dei ministri, 163. Capti. 98 seq.
    Sacerdotes catholicos Gothi honorabant, 152.
    Sacerdotibus perfectionem indixit Christus, 238.
    Sacra loca, 181.
    Sacra solemnia in templo ut celebranda, 56.
    Sacramentum Christianorum fere omnium, 83.
    Sacramentum connubii, 67.
    Sacramentum salutis, 122.
    Sacrilegus flammis exuritur, 157.
    Salonius episcopus, 1, 199.
    Salus nostra Dei munus, 285.
    Sanctitatis titulus, 6, 59, 108.
    Sanctitatis genus est minus esse uitiosum, 55.
    Sancti, 70, 108.
    Sanctum uocabulum sine merito, 59 et seq.
    Sanctum habere nomen sine moribus, 59.
    Sancta non legere minor reatus quam lecta uiolare, 94.
    Sancti uiri qui uere dicuntur, 9.
    Sancti Deo sunt familiarissimi, 58. Spiritus Dei manet in illis, 281.
    Sancti nobis imitandi, 45.
    Sancti omnes angelorum similitudinem gerunt, 241.
    Sancti in hoc seculo inter persecutorum gladios positi, 37.
    Sancti nimis honorificati Deo, 230. Quare honorandi et colendi, ibid.
    Sanctorum preces exaudiunt aures Domini, 29.
    Sancti ferme omnes a quibus deuorantur, 98. In illis infideles Deum persequuntur, 70.
    Sanctis cum suis Deus communem sibi honorem et contumeliam facit, 179.
    Sanctorum omnium super rudes celos domus auree, 241.
    Sanctitatis professio, 202.
    Sanitas perfecta quid sit, 218.
    Sanitatis genus quoddam est hominem interdum non esse sanum, 195, 196.
    Sapiens nemo, nisi sit uere bonus, 114.
    Sapientis mens nunquam est de propria salute secura, 230.
    Sapientie initium, timor Domini, 284.
    Sapientia in exitu canitur, 283.
    Sapientiam sapientum disperdet Deus, 114.
    Sapientia Christiani timor est et amor Domini, 283.
    Sapphira morte mulctata, 113.
    Satisfactio pro peccatis ut facienda, 221.
    Saulis ex zelo orta est pestilentia, 165.
    Saxones crudelitate efferi, sed castitate mirandi, 160.
    Saxonum gens fera, 82.
    Scandalis in gehennam trahimur, 52.
    Schola hominibus et angelis mixta, 21.
    Scholastici, 2.
    Scripture sacre oraculum, Dei mens est, 41.
    Scripturam sacram heretici habent interpolatam et corruptam, 94.
    Scutum ad protectionem, gladius ad ultionem, 38.
    Scyllei canes, 110.
    Secunda mutant sapientes, 167.
    Seius, 161.
    Serui Dei, id est, monachi, 181.
    Seruorum corruptela, 147.
    Seruorum uitia, 63, 64.
    Seueritati Deus multa per disciplinam donat, 27.
    Sicilia et Sardinia horrea fiscalia, 131.
    Silentiarii, 64.
    Siricorum turbe, 82.
    Sisara dux a muliere prostratus, 150.
    Socrates Delphici demonis testimonio sapiens existimatus, 172.
    Socrates iniuste damnatus, 173. Lupanar fecit ex mundo, 173.
    Sodoma et Gomorrha urbes uicine flamma celesti consumpte, 18.
    Sollicitudo istius seculii Dei uerbum suffocat, 246, 247.
    Sopor Domini irruit super peccatores, 134.
    Spe omnia aguntur inter homines, 244.
    Spectacula spectatorum mentes polluunt, 115.
    Spectacula, diaboli sunt opera, 121.
    Spectaculorum impuritates, 117.
    Sterile quid dicatur esse, 236.
    Stoicorum opinio de Deo, 4.
    Stultus per risum operatur scelus, 129.
    Superbia, peculiare diuitum regnum, 215.
    Superstitiones sacrilege ludorum antiquorum, 129.
    Sus lota in uolutabro luti, 90.
    Symboli sacramenta, 121.
    Symboli euerso fundamento, ipsa iugulatur uita, 122.
    Symbolum fidei, 121.

T
    Templum Dei frequentandum, 122 seq. Quid in eo agendum, 55.
    Templa Dei, in quibus sunt sacrosancta Christi altaria, 178.
    Templa uocantur Ecclesie, 55. Illustranda sunt donariis, 139.
    Tempus omnia rapit, 299 et seq.
    Terra noua, 241.
    Terra peccatorum facta est in maledictum, 125.
    Testamenta duorum temporum, 43.
    Testimonium dicitur quo rerum approbatur ueritas, 29.
    Thamar sui fratris Amnonis furore corrupta, 36.
    Theatra, sedes immunditiarum, 129. Illinc adulteri reuertuntur, qui puri uenerant, 117.
    Theophili etymon, 204, 205.
    Thesaurizandum non est in terra, 209.
    Thesaurus tuus ubi fuerit, ibi erit et cor tuum, 208.
    Thesaurorum duo genera, 212.
    Thesauri pecuniarii plus iniquitatis habent quam ponderis, 211, 212.
    Timelicorum dicta Christianis cauenda, 123.
    Timentes Deum quid consequuntur, 29.
    Timotheus apostolus, 9, 199, 200.
    Timothei uocabulo honor diuinitatis exprimitur, 205.
    Timothei libri, 199, 200.
    Tobie laus, 232.
    Treuer urbs Gallorum excellentissima, opulentissima, summa, 123, 133, 135.
    Treueri, hydre similes, 133. uita et moribus dissoluti, 132, 133. et seq.
    Treueros uicinos suos uocat Saluianus, 125.
    Tribulationibus Christianos non decet moueri, 41.
    Tribali, 116.
    Tributa pauperes necant, 69, 101, 102.
    Tributis nouis minores maxime deprimuntur, 103.
    Turbatio et aduersitas nos facit moderatos, 130.
    Turpitudinum habitacula quondam in Romanorum urbibus, 124.
    Tyri princeps, corona decoris in deliciis paradisi, 158, 159.

U
    Unctio diuini Chrismatis, 42.
    Unguentum regium, ibid.
    Urbes magne quantum ceteris impuritate prestant, 174.
    Usuras a Deo recepturi sumus pro iis que erogauerimus egentibus, 250, 251.
    Uxores habentes ita sint ac si non habent, 233.
    Uxores communes legibus Platonis, 172.

u
    ue his qui dicunt dulce amarum, et amarum dulce, 175.
    ue impuritatibus et iniquitatibus nostris, 124.
    ue uobis qui ridetis, quoniam flebitis, 143.
    uectigalibus obruuntur pauperes, 105.
    uenus colebatur in theatris, 129.
    uerba nichil sunt sine rebus, 60.
    ueritatem non cognoscere melius est quam retrorsum a ueritate reflectere, 90.
    ueritas non obest malis, sed uitia, 92.
    ueritas modis omnibus tenenda, 175. Eius testimonium incorruptum, 41.
    ueste seculum relinquere, 282.
    uestem ubi quis mutauerit, mutat protinus dignitatem, 70, 182, 289.
    uetera transierunt, et facta sunt omnia noua, 224.
    uidua castitate deuota, 246.
    uidua uera instat orationibus, 234, 235.
    uiduarum afflictiones 162. Earum uiscera a potentibus deuorantur, 98.
    uiduitatis forma duplex, 234, 235.
    uinum apostatare facit a Deo, 134.
    uirgines et puelle sacre, 246.
    uirgines sacre ut uiuere debent, 236.
    uirtutis uires que et quante, 8.
    uirtutes quas Christus a nobis exigit, 144.
    uirtutum uerba nichil sunt sine uiribus, 202.
    uite longe presumptio, 148.
    uitia diuersarum gentium propria, 160, 161.
    uitium paucorum, labes est plurimorum, 166.
    uitia, ciuitatum excidiorum causa, 135.
    uitia nature per discipline studia emendari possunt, 170.
    uiuere perpetuo quidem omnes uellent, 209.
    uocabula nichil sunt sine rebus, 60.
    uolumen saxeum, 21.
    uoluptates concesse, 235, 236.
    uota cur facienda, 12. Reddenda sunt. Alioquin non fa cienda, 240.
    Wandali malis doctoribus instituti, 152. Ceteris hereticis deteriores, 96.
    Wandali uniuersa uastarunt, 131, 155. Eorum mira continentia, 168 et seq.







ORDO RERUM QUAE IN HOC TOMO CONTINENTUR.



SALuIANUS.
    Gallandii Prolegomenon. 9
    Notitia historica Schenemanni. 11
    DE GUBERNATIONE DEI LIBRI OCTO. 25
    Prefatio. Ibid.
    LIBER PRIMUS. 29
    LIBER II. 47
    LIBER III. 55
    LIBER Iu. 69
    LIBER u. 93
    LIBER uI. 107
    LIBER uII. 129
    LIBER uIII. 151
    EPISTOLAE. 157
    EPISTOLA PRIMA. Ibid.
    EPIST. II.---Ad Eucherium. 160
    EPIST. III.---Ad Agricium. Ibid.
    EPIST. Iu.---Ad socerum et socrum. Ibid.
    EPIST. u.---Ad Catturam. 165
    EPIST. uI.---Ad Limenium. 166
    EPIST. uII.---Ad Aprum et uerum. 167
    EPIST. uIII.---Ad Eucherium. 168
    EPIST. IX.---Ad Salonium. 169
    ADuERSUS AuARITIAM LIBRI QUATUOR. 173
    LIBER PRIMUS. Ibid.
    LIBER II. 189
    LIBER III. 205
    LIBER Iu. 227

ARNOBIUS IUNIOR.
    Prolegomena. 237
    CONFLICTUS DE DEO TRINO ET UNO. 239
    LIBER PRIMUS. Ibid.
    LIBER II. 271
    Admonitio Laurentii De La Barre de Arnobii commentariis in Psalmos. 321
    COMMENTARII IN PSALMOS. 327-569
    ADNOTATIONES IN QUAEDAM EuANGELIORUM LOCA. 569

ANONYMUS.
    Gallandii Prolegomenon de anonymo auctore Predestinati. 579
    Sirmondi Prefatio in Predestinatum. 583
    ueterum Testimonia de Predestinatorum heresi. 585
    PRAEDESTINATUS SEU PRAEDESTINATORUM HAERESIS. 587
    LIBER PRIMUS.---Epitome Ecdiceseos Hygini contra heresiarchas, et Categoricorum Epiphanii contra sectas, et Expositionum Philastri, etc. Ibid.
    LIBER II.---Nonagesima heresis, que asserit Dei predestinatione peccata committi. 621
    LIBER III.---Refutatio libri superioris sub S. Augustini nomine conficti. 627
    SIRMONDI HISTORIA PRAEDESTINATIANA. 673
    CAPUT PRIMUM.---Predestinatorum exordia. Ibid.
    CAP. II.---Predestinatorum heresi per Gallias emergente, Prosper et Hilarius S. Augustini opem implorant. 675
    CAP. III.---Predestinati a Celestino papa, Prospero et Hilario suggerentibus, repressi per epistolam ad episcopos Gallie. 676
    CAP. Iu.---Predestinatorum heresim primus impugnat auctor Predestinati, cuius nomen in codice Remensi nullum, in Augiensi falsum expressum est. 677
    CAP. u.---Predestinatorum heresis nomen et origo in Chronico Prosperi, non Tironis Aquitani, sed alterius eiusdem nominis et etatis. 678
    CAP. uI.---Gennadii Massiliensis de Predestinatorum heresi testimonium. 680
    CAP. uII.---De Arelatensi concilio, in quo Predestinatorum heresis 30 episcoporum decreto damnata est; et de Lugdunensi, a quo iterum proscripta. 681
    CAP. uIII.---De Fausto Reiensi eiusque libris de Gratia et libero Arbitrio; deque nota qua inuri a quibusdam solent, quid sentiendum. 685
    CAP. IX.---De synodo Arausicana II, in qua Predestinatorum quoque heresis damnata est. 687
    CAP. X.---Predestinatorum error de libero arbitrio tunc quoque in Italia confutatur ab Ennodio Ticinensi. 688
    CAP. XI.---Predestinatiana heresis in Gallia per Gothescalcum renouata, et a Rabano atque Hincmaro in duabus synodis iterum oppressa. 689
    CAP. XII.---Lugdunensem Ecclesiam, synodumque ualentinam, in causa Gothescalci Predestinatorum erroribus minime suffragari. 691

MAMERTUS CLAUDIANUS.
    Gallandii Prolegomenon. 693
    DE STATU ANIMAE LIBRI TRES. 697
    Prefatio. Ibid.
    LIBER PRIMUS. 699
    LIBER II. 735
    LIBER III. 761
    EPISTOLA Claudiani Sidonio. 779
    Epistola Sidonii Claudiano. 781
    EPISTOLA Claudiani Sapaudo rhetori. 783

CLAUDII CARMINA.
    Hymnus de Passione Domini. 785
    Carmen contra petas uanos. Ibid.
    Carmen in Iacobum, magistrum equitum. 788
    Carmen paschale. Ibid.
    Carmen Grecum . 789
    Carmen in laudem Christi. Ibid.
    Miracula Christi. 790

S. PATRICIUS.
    Gallandii Prolegomenon. 789
    Schenemanni notitia historico-litteraria 795
    S. PATRICII CONFESSIO. 801
    S. PATRICII EPISTOLA. 813
    S. PATRICII SYNODUS. 817
    CANONES S. Patricio ascripti. 823
    SYNODUS episcoporum Patricii, Auxilii et Issernini. Ibid.
    CANONES ALII S. Patricio ascripti 827
    PROuERBIA S. Patricio ascripta. Ibid.
    CHARTA S. PATRICII. Ibid.
    LIBER DE TRIBUS HABITACULIS. 831
    CAPUT PRIMUM.---De tribus habitaculis, regno Dei, mundo, inferno. Regni Dei bona, inferni mala. Ibid.
    CAP. II.---De penis infernalibus. 832
    CAP. III.---De his quos pene eternitas a mundi uoluptate non deterret. Inferni duplex pena. Anni 100 nulla eternitatis portio. Ibid.
    CAP. Iu.---A uia lata ad arctam migrare. Beatorum felicitas, scientia, sortis sue amor de ineffabili uisionis Dei suauitate. 833
    CAP. u.---Deo omnia presentia sunt, sine libertatis humane preiudicio. Dei locutio et laus. Existentia ante tempus. Malum uerum peius falso. Dei uisio quid beatis conferat, Dei eternitas; Dei scientia. 835
    CAP. uI.---Beatorum scientia. 837
    HYMNUS in laudem Patricii tum uiuentis. Ibid.

CAPREOLUS.
    Prolegomenon. 841
    EPISTOLAE. 843
    EPISTOLA PRIMA .---De una Christi Dei et hominis persona. Ibid.
    Epistola uitalis et Constantii ad Capreolum. 847
    EPIST. II.---Rescriptum ad uitalem et Constantium, de una Christi ueri Dei et hominis persona. 849

URANIUS.
    EPISTOLA ad Pacatum, de obitu S. Paulini. 859

EUSTATHIUS.
    METAPHRASIS latina Hexemeri. 867-965

POLEMAEUS SYLuIUS.
    Notitia ex Caue. 965
    LATERCULUS siue INDEX DIERUM FESTORUM . Ibid.

SALONIUS.
    EXPOSITIO MYSTICA in Parabolas Salomonis. 967
    SALONII, Cerethii et uerani Epistola ad S. Leonem papam . 1011

PHILIPPUS presbyter.
    Notitia ex Caue. Ibid.
    COMMENTARIUS IN IOB . Ibid.

LEO Bituricensis.
    Notitia ex Caue. 1013
    EPISTOLA ad episcopos intra tertiam prouinciam constitutos . Ibid.


FINIS TOMII QUINQUAGESIMI TERTII.


