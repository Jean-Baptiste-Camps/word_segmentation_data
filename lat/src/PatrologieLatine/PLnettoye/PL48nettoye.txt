
PATROLOGIAE TOMUS XLuIII.

MARII MERCATORIS

TOMUS UNICUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS XLuIII.


MARII MERCATORIS



TOMUS UNICUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


uolume title page


MARII MERCATORIS

S. AUGUSTINO AEQUALIS

OPERA OMNIA,

SIuE MONUMENTA AD PELAGIANAM NESTORIANAMQUE HAERESIM PERTINENTIA. EDITIO NOuISSIMA, IUXTA ERUDITISSIMAM GARNERII RECENSIONEM ADORNATA, CUIUS AMPLISSIMIS PRAESERTIM COMMENTARIIS DISSERTATIONIBUSQUE COMMENDATUR, SIC AUTEM AD EXQUISITAS BALUZII GALLANDIIQUE EDITIONES COLLATA ET EMENDATA, UT OMNIUM LOCUPLETISSIMA NECNON CASTIGATISSIMA FACILE HABERI MEREATUR.

TOMUS UNICUS.
PRIX: 7 FRANCS.

PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


ELENCHUS OPERUM QUAE IN HOC TOMO CONTINENTUR.


OPERUM M. MERCATORIS PARS PRIOR.
Scripta ad Pelagianam heresim pertinentia. 	Coll. 9-699



PARS POSTERIOR.
Scripta ad Nestorianam heresim pertinentia. 	699-1218





Main uolume text




[OPERA OMNIA MARII MERCATORIS.]





IN HANC NOuISSIMAM EDITIONEM ADMONITIO.

In ipso huius tomi limine lectorem aliquantisper sistendum duximus; quo nempe, de nostra in hac noua operum Mercatoris editione digerenda certior factus, lectionem expeditius simul et iucundius aggrediatur. Quod uero ad ipsius Auctoris ingenium uel epocham, scriptorumque cum genus tum genuitatem et numerum pertinet, quia de his notitie sequentes satis superque documentorum exhibeant, eo uiros studiosos reuocare conuenit, nec aliud nobis nisi de nostre editionis cum precedentibus relatione, et quasi habitu typographico, superest dicendum.

Equidem multe operum Mercatoris editiones, non autem pari eruditorum plausu, hactenus publici iuris facte sunt: inter quas principem locum obtinent Garneriana typis mandata anno 1673, Baluziana anno 1684 cusa, ac postremo Gallandiana, que anno 1772 prodiit. Que quidem editiones mutuo inter se nexu ita colligate sunt ut unaqueque a precedenti non solum originem suam, uerum etiam peculiare quo pollet utilitatis genus mutuetur. Etenim Baluzii lucubrationes, paucis tantum emendationibus notisque de suo inuectis, expressit Gallandius, decessoris sui litteraturam et non immerito suspiciens; siquidem, preterquam quod nullibi textum auctiorem reperire sit, ex uariis exemplaribus accuratissime collatis depromptum, sagacissimisque illustratum annotationibus, preterea huic editioni uel ipsum Baluzii nomen, optime de litterarum republica meriti, non parum auctoritatis contulit. Aliunde uero si quis rem acrius perpenderit, facile comperiet Baluzianam editionem maximam laudis fameque partem Garneriane debere, cuius recensio et quasi necessaria appendix habenda est, quod ipse profiteri uidetur Baluzius, sepe sepius lectorem ad illam reuocans. Ut ut sit, Garnerii uestigia in hac nostra editione secuturi, de doctissimi uiri annotationibus, non solum numero pene infinito, sed etiam singulari eruditione conspicuis, disserere omittimus, quippe cum nemo sit, ut nobis uidetur, qui hanc illi laudem inuideat. At uero quoniam ipsi a nonnullis crimini uertitur quod totam operum Mercatoris collectionem in duas partes ita diuiserit, ut monumenta ad Pelagianorum historiam in priore, in posteriore autem que ad Nestorianorum heresim pertinent comprehendantur, illum ab ista insimulatione uindicandi occasionem alacriter amplectimur, talem partitionem multum claritatis, nedum uel minimam confusionem, inducere existimantes, illamque in nostra editione eo libentius usurpaturi quod in hoc Patrologie loco peropportune sese nobis offerat, hereseon nouissime aduersus Ecclesiam luctatarum historiam, quasi retrospiciendo, de more resumpturis: presertim cum Pelagianorum Nestorianorumque contra catholicam fidem agones non parum lucis ex amplissimis eruditissimisque dissertationibus quibus utraque Garneriane editionis pars illustratur, percipiant.

Hinc facile coniicere licet, nos operum Mercatoris editionem omnibus numeris absolutam litteratis uiris prestituros, modo Garnerii textum, partitionem notasque, inserto tamen quidquid emendationum annotationumue tam Baluzii quam Gallandii opera accesserit, ad integrum expresserimus [* 1Kb] .

Huic igitur uie insistere destinantes, tres supradictas editiones perquam diligenter contulimus; quotiesque inter se differrent, uariantem lectionem siue infra paginam, si quando res aliqua explicatione indigeret, siue in ipso textu inter uncinos descripsimus, nomine auctoris a quo esset mutuata semper apposito. Nomen etiam auctoris ceteris notis ascriptum lector reperiet [** 1Kb] , nisi Garnerio debeantur, cui tribuendum erit quidquid occurrerit non alio nomine signatum.





R. P. GARNERII PRAEFATIO GENERALIS IN OMNIA OPERA MARII MERCATORIS.



PROeMIUM.

Sex omnino sunt, erudite lector, que te iuuat prenouisse, priusquam accedas ad tractanda opera que hoc uolumine continentur. Primum, de Auctore ipso, cuius nomen in hunc usque diem uidetur ignotum: alterum, de operibus, que nunc primum eduntur in lucem: tertium, de studio et labore nostro, partim in emendandis manuscriptis codicibus; partim in obseruationibus, sicubi opus fuit, adhibendis; partim in distribuendis idonea ratione operibus: quartum de iis que, cum hactenus ignota fuerint, quoad heresim Celestianam et Nestorianam, nunc primum ex hoc auctore cognoscuntur: quintum, quomodo uenerint in manus nostras Mercatoris opera: sextum denique, quid epistole a sancto Augustino ad Mercatorem date supersit.



CAPUT PRIMUM. De Mario Mercatore, quibus notus fuerit, qua etate uixerit, unde ortus, qualis et quante auctoritatis sit.

Prodeunt nunc primum in lucem opera Marii Mercatoris, auctoris quidem antiqui, et equalis Augustino; hactenus tamen ita ignoti, etiam eruditis, ut ne appellatus quidem sit de nomine, uel a Gennadio diligente ceteroquin eiusdem etatis ecclesiasticorum scriptorum censore, uel a Patribus aliis, siue equalibus, siue supparibus.

Erit forte qui hoc silentium miretur, immo qui iniquiorem in partem interpretari uelit, ideoque Mercatori fidem timidius prestet, quasi etatem suam mentiatur, et uelut umbra prodiens e sepulcro, illudere tentet animis nouitate attonitis: quomodo enim, inquiet, tamdiu, etiam in situ et tenebris bibliothecarum, latuisset auctor par nobilissimis? quomodo fugisset hominum nostri temporis curiosam diligentiam, indefessumque studium in perscrutandis ueterum monumentis?

uerum, ut tantisper differam de Gennadio dicere, deque alia dubitandi causa, de quibus erit sub finem opportunior disserendi locus; certe Mercatoris nomen non ita ignotum est, ac uideri possit: illius enim meminerunt Augustinus et Possidius, qui duo plurimorum instar esse possunt.

Augustinus. De illis autem, qui rapientur in nubibus, in quadam epistola, quam scripsi AD FILIUM MEUM MERCATOREM, que incipit: Procul dubio notissimum uobis, cum me consuluisset de quibusdam questionibus Pelagianorum, qui negant mortem esse peccato retributam, quatenus disputauerim in subditis lege, etc. .

Possidius, cum recenseret Augustini aduersus Pelagianos, siue opera, siue epistolas libris pares, decimo septimo loco scripsit: Item ad MERCATOREM epistola contra eosdem una . Que uerba irrito labore queras in editionibus uulgaribus indicis qui in fronte operum sancti Augustini appont solet: reperiuntur enim in sola prima quam separatim accurauit uulgauitque Louanii Ioannes Ulimmerius canonicus regularis.

Floruisse ab anno Christi circiter 418 ad 450 ex eo colligitur, quod accepit ab Augustino epistolam ann. 418; Commonitorium aduersus Celestianos obtulit Theodosio ann. 429; contradixit anathematismis Nestorii ann. 431 ineunte; librum Subnotationum contra Iulianum scripsit ann. 431 exeunte; mentionem denique fecit, tum epistole a Theodoreto scripte ad Domnum Antiochenum; tum concionis ab eodem habite in Ecclesia Antiochena, post obitum sancti Cyrilli ann. 444; tum heresis Eutychiane post hec tempora inualescentis, et ann. 451 damnate: que omnia idoneis argumentis confirmanda sunt.

Et primum quidem, quod acceperit litteras ab Augustino ann. 418 ea ratione conficitur. Harumce litterarum pars continetur in libro de octo Dulcitii questionibus, in quo mentio fit Enchiridii ad Laurentium: in Enchiridio laudatur Hieronymus tamquam uita functus. Cum ergo Hieronymus obierit ann. 420 pridie kal. Octob., fatendum est librum de octo Dulcitii questionibus non fuisse scriptum ante annum 420. At eo anno scriptum tradit Augustinus, quo dies dominicus Paschatis incidebat in mensem Martium; sic enim ait: Quantum mihi uidetur, non tardaui respondere interrogationibus tuis, per Pascha quippe hoc anno, quo dominicus dies fuit uI kal. Aprilis, a Carthagine mihi missas litteras tue dilectionis accepi. Post eos autem dies sanctos, confestim Carthaginem sum profectus, in qua ciuitate nichil me dictare permisit occupationum, que ibi non potest deesse, multitudo; sed posteaquam inde regressus sum, peractis apud nostros quindecim diebus, qui me post absentiam diuturnam curare alia compulerunt: nam post tres menses, ubi redire permissus sum, rescribere ista non distuli, et abs te missis questionibus, que a me per diuersa opuscula mea iam fuerant pertractate, ex eisdem opusculis reddere, uel solutionem, uel certe disceptationem meam.

 Cum ergo toto temporis spatio quod intercessit ab anno 419 ad 430, quo uita excessit Augustinus, Pascha non inciderit in mensem Martium, preterquam ann. 422, eo ipso anno liber ille dici debet scriptus: neque enim ratio patitur, ut reiiciatur ad annum 430, nisi differatur simul ad mensem proximum obitui Augustini. Tradit enim sanctus doctor se post tres saltem a Paschate menses respondisse Dulcitio, et proinde uel Iulio ineunte, uel exeunte Iunio. Utrumque autem procul abest a uero: nam libri ad Dulcitium mentio fit in Retractationum libro secundo ante annum 428 absoluto, et Hippo Regius obsidebatur iam inde a tribus mensibus, quando Augustinus diem obiit.

Iam uero si liber de octo questionibus eo quo diximus tempore scriptus sit, data est procul dubio ab Augustino ad Marium Mercatorem epistola aliquot ante annis, et, ut opinor, statim atque Zosimus tulit sententiam in Celestium ac Pelagium, atque ita pertinet ad annum saltem 418, quo uiuere desiit Zosimus uI kal. Ianuar.

Ea porro tempestate debuit Marius nonnullius esse nominis, ut qui de rebus maximis celeberrimum totius orbis episcopum, occupatissimumque interrogaret, nec responsum mereretur tantum, et illud quidem tam elaboratum, ut ab ipsomet Augustino, ueluti preiudicata de questionibus fidei sententia, laudetur; sed etiam rogaretur uicissim, ut si quid excogitaret de questione, doceret Ecclesie magistrum. Sunt enim hec Augustini uerba: Si quid hinc absolutum ac definitum disputatione rationabili atque perfecta uel audisti, uel legisti, uel etiam adhuc audire, aut legere, aut excogitare potueris, peto mihi mittere non graueris: ego enim, quod confitendum est caritati tue, plus amo discere quam docere.

Secundum uero, quod Commonitorium Mercator Theodosio anno 429 obtulerit, manifeste constat ex ipso titulo: Exemplum Commonitorii quod super nomine Celestii Greco sermone a Mercatore datum est, non solum Ecclesie Constantinopolitane, sed etiam plurimis religiosissimis uiris: oblatum quoque piissimo principi Theodosio semper augusto, idipsum ex Greco in Latinum translatum per eumdem Marium Mercatorem, Christi seruum, consulatu Florentii et Dionysii uu. CC., per quod Commonitorium cognito funestissimo errore, imperiali precepto, tam Iulianus defensor et sequax eius, cum ceteris sociis et participibus suis, quam postea Celestius de Constantinopolitana urbe detrusi, in synodo quoque Ephesiensi ducentorum septuaginta quinque episcoporum sententia postmodum in presenti damnati sunt. Habuit autem, ut fasti docent, annus 429 consules Florentium et Dionysium.

Tertium, id est, tempus quo conscriptus est liber Subnotationum in uerba Iuliani, ex eo facile colligitur, quod in prefatione Augustini mentio fiat ueluti uita functi, non fiat autem concilii Ephesini, cum tamen maxime oportuisset, si modo per ueritatem licuisset, siquidem in eo Iulianus cum suis damnatus est. Hoc igitur opus elaboratum est tempore concilii Ephesini, ut in notis fusius demonstrabitur: tunc enim Mercator a Bassula Ecclesie Cathaginensis diacono Augustini Iulianique mixtum opus accepit. Contigit autem mors Augustini ann. 430 u kal. Septemb. Datum concilio initium anno sequente X kal. Iulias.

Quartum eadem ratione probari potest, quo tempore scilicet contradictiones a Mercatore scripte sint aduersus impios Nestorii anathematismos. Nestorius enim, ut constat ex titulo duodecimi sermonis, uI id. Decembris, Theodosio XIII et ualentiniano III AA. CC. accepit cum litteris Cyrilli anathematismos duodecim catholicos, quibus suos totidem opposuit, ut docet titulus contradictionum, quas Mercator scripsit, procul dubio ante Nestorii depositionem; de qua siquidem nullus sermo fit, cum tamen fieri, si fas fuisset, exigeret sepius tempus et locus. Hoc igitur opus anno 431, ante concilium inchoatum, elaboratum est: annus enim qui consulatu Theodosii XIII et ualentiniani III consignatur, est Christi 430.

Quintum de tempore quo Mercator aduersus Theodoretum scripsit, liquido patet, non tantum ex refutatione Nestoriane heresis, ubi mentio quoque fit Eutychiane; sed etiam ex his uerbis tituli aduersus Theodoretum: Item ex gestis que contra Domnum Antiochenum episcopum conscripta sunt, in quibus accusatur idem Domnus, quod eo presente palam in Ecclesia ausus sit nefandissimus Theodoretus, post obitum sancte recordationis Cyrilli Alexandrini pontificis, insultans beate dormitioni eius, ista proferre, etc. Hec enim gesta conscripta sunt in latrocinali conciliabulo Ephesino secundo, in quo presidente Dioscoro, ann. 449 depositus est Domnus, damnatus Theodoretus, et absolutus Eutyches. Scripsit igitur aduersus Theodoretum uel eodem anno, uel sequente, cum scripsisse dicendus sit ante concilium Chalcedonense, quo Theodoretus post abiuratum Nestorium receptus est. Neque enim perinde egisset cum homine ab Ecclesia recepto, atque cum Theodoreto, concilii Ephesini aduersario.

Denique Mercatorem, uel non peruenisse ad annum 450 quo habita est Chalcedonensis synodus aduersus Eutychem; uel ex eo tempore nichil scripto mandasse, quod ad nos peruenerit, coniicere ex eo licet, quod si Theodoretum resciuisset receptum a tanta synodo, post idoneam fidei sue approbationem, aliter profecto catholicum episcopum homo ipse apprime catholicus appellasset, quam quomodo solet in opusculis que habentur. Hactenus de tempore quo Mercator floruit, nunc de gente.

Natus est procul dubio in Occidente inter Latinos: nam in prefatione ad sermones Nestorii testatur, se nonnulla huius heretici ad plebem blasphemiarum dicta ex Greco in Latinum, feruore fidei incitatum transtulisse, ut a fidelibus lingue sue fratribus cognoscerentur, et uitarentur. Fuit tamen Grece lingue non mediocriter peritus, quippe qui et Grece scripserit Commonitorium quod ab Ecclesia Constantinopolitana ipsoque Imperatore legeretur, et ex Greco transtulerit in Latinum omnia fere opera illa que nunc edimus in lucem.

 Quamuis autem ex ipsius scriptis definiri certo non possit, qua ex regione originem duxerit, nisi me tamen mea fallit coniectura, uel Campanus fuit, uel Apulus, uel ex ea parte Italie que uergit ad Siciliam: nam res Celestii Campani, Iulianique Apuli domesticas priuatasque ita nouit, quemadmodum uix alteri licet, quam qui fuerit eiusdem aut ciuitatis aut saltem prouincie; Celestium uero e Campania duxisse originem, demonstramus tum in notis ad librum Subnotationum, tum in dissertatione de auctoribus et precipuis defensoribus heresis, que a Pelagio nomen accepit; Iulianum uero in Apulia natum docet Augustinus, his ipsum compellans uerbis: Noli istum Penum monentem uel admonentem terrena inflatus propagine contemnere: non enim quia te Apulia genuit, ideo Penos uincendos existimas gente, quia non potes mente .

Quam porro priuate sunt iste res utriusque hominis, quas Mercator refert! Celestium ex nobili familia ortum uitio nature eunuchum, inter auditoriales scholasticos meruisse, audiuisse Rufinum Syrum Rome temporibus Anastasii, ex Urbe recessisse anno 408, etc. Iulianum uero habitum quidem pro Memorii filio ex Iuliana primaria femina; creditum tamen a nutrice suppositam fuisse tantis parentibus uernule prolem; totum fuisse in legendis Petronio et Martiali, obscenis auctoribus, et hinc contraxisse loquendi scribendique licentiam; duas post obitum parentum sorores sua in custodia habuisse, paribusque disciplinis instituisse; ab una, cui ruinam pudoris exprobraret regesto crimine coactum silere, etc.

Accedit alia quoque coniectura non leuis, quod in Sicilia uicinisque prouinciis de gratia Christi minus disputaretur, quam de peccato originali, mortisque debito per peccatum contracto. Hanc uero unam questionem tractauit Marius, nec aliam petiit ab Augustino doceri; immo ad ipsam omnes ipse alias reuocandas putauit: quod apparet manifeste, partim ex Subnotationum libro, collectisque fragmentis, siue ex Nestorii sermonibus aduersus Pelagianos, siue ex Theodori Mopsuesteni libro contra sanctum Augustinum; partim ex epistola Augustini ad Marium, cuius partem non mediocrem habemus.

Non fuit umquam, opinor, episcopus, immo neque presbyter, neque etiam forte diaconus; non erat certe tunc, uel episcopus uel presbyter, cum ad ipsum scriberet Augustinus, filiumque nominaret: quis enim nescit solitos fuisse ea tempestate episcopos, cum de aliis episcopis presbyterisque, immo et diaconis loquerentur, eos uel fratres appellare uel cepiscopos et compresbyteros, atque etiam condiaconos; quoties uero de laicis agerent filios dixisse? Consulendus in re tam manifesta solus Augustinus, de episcopis quidem, cum Aurelio, Celestino, etc.; de presbyteris uero, cum Hieronymo, Paulino, etc.; de laicis, cum Hilario, Prosperoque et aliis scribit: certe cum de Iuliano diacono ageret in epistola ad Memorium episcopum, et hunc fratrem cepiscopumque dicit, et illum filium atque condiaconum.

Non erat episcopus tempore concilii Ephesini, cuius Patribus suum obtulit Commonitorium aduersus Celestium et Iulianum; inter eos enim sine dubio consedisset, si episcopalem dignitatem gessisset; non consedisse uero constat ex nominibus episcoporum toties recensitis.

Non erat episcopus, immo neque presbyter, cum librum Subnotationum mitteret ad Pientium, quem uenerandum presbyterum appellat; appellaturus utique, secundum temporis morem, uel fratrem uel compresbyterum, si fuisset in eodem ordine constitutus.

Neutrum denique gradum tenebat, cum circiter annum 446 componeret refutationem Nestorianismi, clauderetque librum his uerbis: Necessario profecto credidimus utramque prauitatem  sua per plurimos ignoratione serpentem beatissimi Patris nostri Ioannis Tomitane urbis episcopi, prouincie Scythie, sermonibus prodere, etc. Episcopos enim, ut erant tempora, presertim uiuentes, hunc in modum appellabant illi soli qui uel in clero inferiore, uel etiam inter laicos censerentur.

His porro facile adducor ut credam laicum uixisse: sin minus semper, quod tamen reor, saltem quamdiu scripsit opera que ad nos peruenerunt. Fidem hanc mihi faciunt, que prius allata sunt; auget uero ista etiam animaduersio, quod ubique passim se ipse uocet seruum Christi: solebant uero laici, et a se ipsis dici, et ab aliis audire, serui Christi. Sic Prosper in Chronico generosum illum laicum, Pelagiane impietatis hostem, Constantium, seruum Christi uocat: sic uitalis Constantiusque laici nominantur in epistola ad Capreolum: sic alii plurimi, ut lectores eruditi norunt.

Atque hinc emendes id quod notariorum culpa positum est in Possidii indiculo, ad Mercatorem episcopum contra eosdem una. Legendum enim, ad Mercatorem epistola contra eosdem una. Neque uero fuit difficilis hallucinatio inter uoces cognatas, presertim si, ut fieri solet, contracte fuerint Epist., Episc.

Quod si quis dicat, factum forte Mercatorem episcopum post ea tempora que meminimus, aduertat tantisper, Possidium, primo ad annum 450 uitam non produxisse; deinde solitum illos, quibus Augustinus scribit, non aliis titulis afficere quam quos tempore scriptionis gererent, etsi longe maioribus postea fuerint insigniti. Sic eo ipso loco, de quo agitur, duas ad Sixtum presbyterum epistolas recenset, cum tamen Sixtus postea, etiam uiuento Possidio, ad summum pontificatum ascenderit. Cum ergo Marius tunc cum accepit ab Augustino epistolam, non fuerit episcopus, a Possidio certe non potuit episcopus dici, sed a librariis peccatum est.

Suspicor autem, neque mihi uidetur temeraria suspicio, militasse Rome Mercatorem inter auditoriales scholasticos, in eumque mentem intendisse Iulianum, cum quereretur, in  suam inuidiam concitari, plebeios milites, scholasticos auditores, adolescentes ex monachis dissolutos, et de qualicumque clericorum turba homines: plebeios enim interpretor Constantium uicanum; milites, ualerium comitem; auditoriales scholasticos, Mercatorem; adolescentes, etc., Iacobum, Timasium, ad quos est liber de Natura et Gratia ; clericos, Paulinum diaconum Celestii accusatorem: omnes enim isti fidei studio incensi Pelagianos insectati sunt. Quidquod Mercator, siue in Commonitorio, siue in Subnotationibus, et Contradictionibus, immo et in Prefationibus Grecorum operum, que Latina fecit, rationem scribendi totam de foro adhibet. Adde quod Celestii auditorialis scholastici arcana queque nouit, quod indicat societatis aliquid, et officii forte communionem.

Neque uero, si laicus perpetuum uixerit, idcirco uideri debet minoris auctoritatis, saltem in ea parte catholice fidei quam defendendam suscepit. Animaduerti enim aliquando, nec sine magna admiratione, Deum, qui amat humilium manu resistere superbis, tribus heresibus Pelagiane, Nestoriane et Massiliensi, que pre ceteris superbie a Patribus accusantur, opposuisse primum laicos homines, ut, quod ait Apostolus, per contemptibilia mundi confunderet fortia, et tumidam quasi Pharaonum potentiam confunderet ab infirmis. Certe Pelagianis primus obstitit Constantius, ex uicano  Rome habitans. Primus Nestorii dolum detexit, cleroque ostendit, affixa ad ecclesie ualuas obtestatione, Eusebius tunc temporis uel , ut loquitur Theophanes; uel rhetor, ut tradit Nicephorus; uel iudex forensis, ut scribit Leontius. Restitere primi Massiliensibus presbyteris laici duo, Hilarius et Prosper, monueruntque Augustinum epistolis quas consequens etas ita suspexit, ut supremis magni gratie doctoris laboribus coniunxerit quasi suppares. Quidnam uero cause sit, cur non eadem Dei prouidentia Mercatorem excitatum sentiamus, qui inchoatum a laico negotium laicus ipse absoluendum curaret? Certe Commonitorio suo Pelagianos Constantinopoli Ephesoque expulit, et Nestorium, partim epistola in uulgus edita, et contradictione anathematismorum impiorum, partim Grecis instrumentis Latine exhibitis Occidenti exsecrandum proposuit.

Atque hinc uidere licet quanti sint momenti opera que nunc edimus: nam que tria solent conciliare fidem auctoribus, ea mirifice commendant Mercatorem: scripsit de Iuliano Celestioque et Nestorio, que partim uidit, partim etiam gessit. Scripta edidit eo tempore quo poterat ab omnibus damnari mendacii, si quid alienum a uero retulisset. Que scripsit, ediditque, ita sunt aliorum ueterum scriptis consona, ut quantum Marius auctoritatis a ueteribus accipit, tantum uicissim luminis, immo longe plus, ueterum obscuris alioqui scriptis refundat.

Facit etiam ad commendationem Mercatoris plurimum, quod de questione difficillima ab eo se doceri postulet ipsemet Augustinus, ut antea dictum est. Quod attinet, inquit, ad questionem resurrectionis, propter illos qui creduntur non esse morituri, sed ex hac mortalitate ad immortalitatem sine morte media transituri, inquisitio diligentior adhibenda est; et si quid hinc absolutum ac definitum excogitare potueris, peto mihi mittere non graueris: ego enim plus amo discere quam docere, etc.



CAPUT II. De operibus Marii Mercatoris.

Etsi opera que habemus Marium Mercatorem probent fortissimum fuisse catholice fidei uindicem, aduersus heresim Celestianam et Nestorianam, in iis tamen uidetur potius collegisse certa uelut instrumenta cause quibus perageretur iudicium quam elucubrasse tractatus, unde mens lectorum dogma fidei doceretur; que causa fuit, meo quidem iudicio, cur scriptis suis nomen potius Commonitorii, Subnotationumque et Contradictionum, quam librorum imponeret: uerum, etsi longe plura sint que ex Grecis Latina fecit, quam que proprio labore composuit, iis tamen que uertit, prefationes adiungere solitus est, utiliores sepe ad historiam ecclesiasticam prolixis aliorum tractatibus.

Hec omnia excerpta sunt ex duobus antiquis codicibus, altero uaticano, altero Bellouacensi, qui ambo sua sibi etate fidem conciliant: ille ex Hidelbergensi bibliotheca in uaticanam deportatus est; iste asseruatur apud uenerabile capitulum insignis Ecclesie Bellouacensis: uterque optime note, sed Bellouacensis emendatior: uterque etatem prefert octingentorum circiter annorum, ut ex characterum forma colligitur. Palatinum uiderat uir eruditissimus Lucas Holsteinius, ex eoque decerpserat nonnulla que in ipsius chartis apud eminentissimum cardinalem Franciscum Barberinum reperta sunt, et opera R. P. Possini huc transmissa. Bellouacensem nobis utendum commodauit uenerabile capitulum Bellouacensis Ecclesie, benignitate numquam satis laudata.

Porro Mercatoris opera, que in utroque codice continentur, ita perturbate, temereque sparsa sunt, aliisque permixta, ut doctissimus Holsteinius crediderit omnia que habentur in uaticano, et ipsam quoque ueterem concilii Ephesini uersionem tribui debere eidem auctori: que opinio, etsi laborat aliqua parte, cum symbolum Theodori Mopsuesteni aliter a Mario, aliter ab interprete uetere uersum sit, non caret tamen omni specie ueri, siue propter auctoritatem tanti uiri, siue alias etiam ob causas, quas suo loco proferemus.

Hec autem omnia tametsi distributuri simus ordine duas in partes, uisa sunt tamen representanda eo quo sunt modo, immo et cum suis titulis, ac uerbis, quibus singula uel incipiunt,  uel finiuntur in codice Bellouacensi, qui uaticano longe prestat, ut quid a nobis prestitum sit, facilius lector intelligat.

Habet ille codex duas partes: altera complectitur quintam synodum, altera prefert hunc titulum recentiore manu appositum: SYNODUS EPHESIANA, UBI NESTORII HAERESIS CUM SUO AUCTORE DAMNATUR, ista deinceps sequuntur.

    I. Incipit epistola Anastasii Romane urbis episcopi ad Ioannem Hierosolymitanum episcopum super nomine Rufini. Princip.: Probate quidem affectionis est, etc. Fin.: uiderit ubi possit absolui.
    II. Incipit propter fidem eiusdem Rufini. Princip.: Propter uenerationem, etc. Fin.: A Deo quotidie fieri, anathema sint.
    III. Commonitorium lectori aduersus heresim Pelagii et Celestii, uel etiam scripta Iuliani a Mario Mercatore seruo Christi. Princip.: Questio contra catholicam fidem, etc. Fin.: Conuincimus et deflemus.
    Iu. Liber Subnotationum. Princip.: Nunc uerba Iuliani, etc. Fin.: Nascitur ridiculus mus.
    u. Marius Mercator Christi seruus, lectori conseruo suo salutem. Princip.: Grecus sermo est Theodori, etc. Fin.: Deus unus in Trinitate semper et in secula.
    uI. Item alia epistola. Marius Mercator Christi seruus, lectori conseruo salutem. Princip.: Samosateni Pauli et Nestorii est ista non minus impia quam uana doctrina, etc. Fin.: Damnatus est.
    uII. Item alia. M. Mercator seruus Christi lectori conseruo suo parem in Domino salutem. Princip.: Nestorii quondam episcopi, etc. Fin.: Grata est pulchritudo.
    uIII. Nunc primus impietatis in Ecclesia ad populum sermo, in quo de Incarnatione Dominica male lapsus infeliciter corruit. Princip.: Doctrina pietatis est, etc. Fin.: In secula seculorum, Amen.
    IX. Item tractatus alius. Princ.: Contumelias quidem in me hereticorum arbitror, etc. Fin.: Ita in Christo omnes uiuificabuntur, cui gloria in secula seculorum.
    X. Item tractatus alius Nestorii. Princip.: Plausus amatores Christi populos his conferre, etc. Fin.: Gloriam iudicare.
    XI. Item eiusdem sermo in Ecclesia habitus, in qua litteras Celestini Romani episcopi, et Cyrilli Alexandrini, denuntiationis accepit uIII id. Decembris, consulatu Theodosii XIII et ualentiniani II Augustorum, post sextum diem, quam easdem litteras sumpsit. Princ.: Dulcem nobis precedens doctor, etc. Fin.: Deus pacis erit uobiscum.
    XII. Item eiusdem die altera, id est, Dominica. Princ.: Aliis in terris alia utilitas, etc. Fin.: Cui est gloria in secula seculorum.
    XIII. Eiusdem Nestorii epistola ad Cyrillum Alexandrinum episcopum rescribentis, similiter ex Greco in Latinum translata. Princ.: Iniurias quidem admirabilium, etc. Fin.: Ipsi gloria in secula seculorum.
    XIu. Nunc exemplum epistole Cyrilli Alexandrini ad eumdem Nestorium, ex Greco in Latinum, cui impiissime contradicens idem Nestorius respondendum esse putauit, sicut superius continetur. Princ.: Garriunt quidam, sicut audio, etc. Fin.: Inter sacerdotes Dei.
    Xu. Item eiusdem ad eumdem Nestorium epistola e Greco in Latinum. Princ.: uenerabiles uiri, etc. Fin.: Qui nobiscum sunt salutem.
    XuI. Item eiusdem episcopi Cyrilli ad clericos suos apud Constantinopolim constitutos, ex Greco sermone. Princ.: Legi litteras missas a uobis, etc. Fin.: Mori maxime uolum est.
    XuII. Item Nestorii de diuersis eius libris uel tractatibus excerpta ab episcopo Cyrillo capitula, ex Greco a nobis in Latinum uersa. Princ.: De codice confecto, etc. Fin.: Ab his asseritur seruus.
    XuIII. Item eiusdem Nestorii contra heresim Pelagii, seu Celestii. Princ.: Contra quorum prauam, etc. Primus sermo habitus, et de Greco in Latinum a nobis translatus ad uerbum de uerbo. Princ.: Multis et frequenter angorum imbribus, etc. Fin.: Et reliqua ad presentem rem non pertinentia.
    XIX. Item eiusdem in Adam in Ecclesia publice habitus. Princ.: Sol quidem supra terras, etc. Fin.: Eam inde restaurans.
    XX. Item eiusdem in id quod scriptum est: Hec omnia tibi dabo, si procidens adoraueris me; cuius initium istud est: In alium sermonem, etc. Fin.: Atque prostrauit.
    XXI. Item eiusdem tractatus ad populum in Adam. Princ.: Et auditorum me expetentium doctrinam, etc. Fin.: In Christo, cui est gloria in secula.
    XXII. Nunc exemplum epistole eiusdem Nestorii ad Celestium rescribentis de Greco in Latinum translate. Princ.: Honorabili et religiosissimo, etc. Fin.: Religiosissime frater.
    XXIII. Item exemplum Commonitorii, quod super nomine Celestii Greco sermone datum est, non solum Ecclesie Constantinopolitane, sed etiam plurimis religiosissimis uiris: oblatum quoque piissimo principi Theodosio semper augusto idipsum ex Greco in Latinum translatum, per eumdem Marium Mercatorem Christi seruum, in consulatu Dionysii et Florentii uu. CC., per quod Commonitorium cognito funestissimo errore, imperiali precepto, tam Iulianus defensor et sequax eius, cum ceteris sociis et participibus suis, quam postea Celestius de Constantinopolitana urbe detrusi, in synodo quoque Ephesiensi ducentorum septuaginta quinque episcoporum in presenti damnati sunt. Princ.: Celestius quidam eunuchus, etc. Fin.: Suscepti sunt.
     XXIu. Item Nestorii blasphemiarum capitula, quibus litteris ad se missis a sanctis Celestino Romane urbis episcopo, et Cyrillo Alexandrino contradicit, et disputationibus breuissimis respondendo XII capitula fidei, que ad se missa fuerant, refellere nititur. Princ.: Nunc episcopi Cyrilli, etc. Fin.: Prorsus esse nichil potest.
    XXu. Synodus Ephesina. Princ.: Post consulatum DD. NN. Flauii Theodosii, etc. Fin.: Auctor existeret.
    XXuI. Excerpta ex libro ipsius Nestorii. Princ.: Quaternione XuI, etc. Fin.: Populo predicasse.
    XXuII. Nomina episcoporum qui subscripsere. Princ.: Cyrillus, etc. Fin.: Expliciunt episcoporum nomina, qui interfuerunt synodo contra Nestorium numero CXCIII.
    XXuIII. Cyrilli episcopi Alexandrini Apologeticus aduersus Orientales. Princ.: Qui suam mentem Deo sancte deuouerunt, etc. Fin.: In secula seculorum.
    XXIX. Cyrilli episcopi Alexandrie responsio ad ea que Theodoretus contra anathematismos dixit. Princ.: Cyrillus reuerendissimo et dilectissimo fratri et consacerdoti Euoptio, etc. Fin.: Et adiiciet ad percipiendum.
    XXX. Eiusdem Theodoreti ex prefatione librorum quinque, quos aduersum beatum Cyrillum Alexandrine ciuitatis antistitem, sanctumque concilium Ephesinum, a quo Nestorius damnatus est, diabolo instigante conscripsit. Princ.: Priusquam conuentus Ephesum, etc. Fin.: Natura eius appellationem assumens.
    XXXI. Domino meo uere Deo amantissimo, et uenerando S. Patri Nestorio Theodoretus in Domino salutem. Princ.: Quod urbana me conuersatio et obsequium, etc. Fin.: Plurimum salutamus.
    XXXII. Aliam in fauorem Nestorianorum Constantinopolim destinauit, in qua dicit. Princ.: Quod duas quidem naturas, etc. Fin.: Delata sunt, etc.
    XXXIII. Epistola Theodoreti ad Andream Samosatenum. Princ.: Magnificus uir Aristolaus, etc. Fin.: Confortante.
    XXXIu. Himerio episcopo Nicomedie inter alia. Princ.: Intentionem nostram certam facimus, etc.: Fin.: Tuis herendo uestigiis.
    XXXu. Ioanni Antiocheno, postquam resciuit ipsum damnasse dogma Nestorii, post alia. Princ.: Non tuam lateat sanctitatem, quod postea, etc. Fin.: Apostolica continet.
    XXXuI. Item ex gestis, que contra Dominum Antiochenum episcopum conscripta sunt, in quibus accusatur idem Domnus, quod eo presente palam in Ecclesia ausus sit idem nefandissimus Theodoretus, post obitum sancte recordationis Cyrilli Alexandrie pontificis, insultans beate dormitioni eius, ita proferre. Princ.: Nemo iam neminem, etc. Fin.: Predicant Deum.
    XXXuII. Theodori Mopsuesteni episcopi de secundo codice libri quarti, folio decimo, contra sanctum Augustinum defendentem originale peccatum, et Adam per transgressionem mortalem factum catholice disserentem. Princ.: Tantis exstantibus, etc. Fin.: Experientiam sustinere.
    XXXuIII. Eiusdem Theodori ex alio quopiam libro aduersus Dominum Iesum Christum, et eius incarnationem. Princ.: Nec enim inquit, etc. Fin.: Fuerat factus.
    XXXIX. Fragmentum sermonis ab Eutherio habiti. Princ.: Considerata inquit inconsiderate, etc. Fin.: Posset eripere.
    XL. Refutatio Nestorianismi et epilogus. Princ.: Hec interim cursim in modum, etc. Fin.: Sermonibus prodere.
    XLI. Ad Celestinum papam Nestorius episcopus Constantinopolitanus. Princ.: Didici honestissimum, etc. Fin.: Diuinitatis Domini Iesu Christi.
    XLII. Epistola synodica S. Cyrilli Alexandrini episcopi, directa Nestorio quondam Constantinopolitane urbis episcopo, duodecim continens anathematismorum capitula. Princ.: Religioso et Deo amabili consacerdoti Nestorio, etc. Fin.: uiuificator ut Deus, anathema sit.
    XLIII. Cyrilli episcopi Alexandrie scholia de incarnatione Unigeniti. Princ.: Quid est Christus, etc. Fin.: Cum Spiritu sancto in secula seculorum.





CAPUT III. Quid contulerimus ad editionem operum Marii Mercatoris.

Cum opera Mercatoris tam diuersa sint, tamque temere huc et illuc in codicibus dispersa, uisum est primo ea reduci debere ad ordinem; nec posse commodius quam si distribuerentur in partes duas, quarum prior comprehenderet omnia que pertinent ad heresim Celestianam, posterior, que ad Nestorianam.

uisum quoque est singulis operibus adiungendas notas, sed historicas potius, aut philologicas, quam dogmaticas, que locos alioqui obscuros illustrarent, queque ex auctoribus acciperentur iam per se notis; nec tamen aliis fere quam qui eadem cum Mario etate uixerint, uel etiam suas in utroque negotio, Nestoriane dico, et Celestiane heresis, partes egerint.

uisum etiam alia nonnulla, cuiusmodi sunt Nestorii, Theodorique Mopsuesteni, et aliorum collectanea, etiamsi apud Marium non reperiantur, reliquis a Mario studiose collectis addere, partim ut ex his alia confirmentur, partim quia licet notarum pondus habere possint, tamen non potuerunt interseri, sine magno methodi breuitatisque dispendio.



§ I. Que continentur in priore parte.


    Prefatio generalis, et fragmentum epistole a sancto Augustino ad Marium Mercatorem scripte cum notis.
    Commonitorium super nomine Celestii, etc.
    Note ad Commonitorium subiuncte singulis capitibus, cum duabus dissertatiunculis, altera de uindiciis Zosimi pape in causa Celestii et Pelagii, altera de tractoriis summorum Pontificum.
    Commonitorium lectori aduersus heresim Pelagii et Celestii, uel etiam scripta Iuliani, a Mario Mercatore seruo Christi.
    Note ad Commonitorium, seu prefationem libri Subnotationum.
    Liber Subnotationum in dicta quedam Iuliani ad Pientium presbyterum.
    Note singulis subiuncte.
    Commonitorium, seu prologus in symbolum Theodori Mopsuesteni: ipsum uero symbolum cum refutatione Marii Mercatoris in posteriorem partem differtur, quia pertinet ad causam Nestorianam.
    Note ad Commonitorium, seu prologum.
    Excerpta ex quinque libris Theodori, aduersus sanctum Augustinum, interprete M. Mercatore.
    Photii codex CLXXuII de quinque libris Theodori.
    Note ad excerpta et codicem Photii.
    Prefatio Marii Mercatoris in Nestorii Constantinopolitani episcopi tractatus, contra heresim Pelagii seu Celestii.
    Note ad prefationem.
    Sermo I Nestorii, contra Pelagii et Celestii errorem, interprete M. Mercatore.
    Note ad precedentem sermonem, ubi dissertatiuncula de tempore solemnis baptismi.
    Sermo II, ad populum in Adam aduersus Pelagianos, interprete M. Mercatore.
    Note ad sermonem II.
    Sermo III, in Ecclesia habitus contra eosdem, interprete M. Mercatore.
    Note ad sermonem III.
    Sermo Iu, in id quod scriptum est: Hec omnia tibi dabo, si cadens adoraueris me, interp. M. Mercatore.
    Note ad sermonem Iu.
    Sermo Iu idem, integer Grecolatinus, hactenus uel Chrysostomo, uel Asterio attributus, cum noua uersione.
    Epistole due Nestorii ad sanctum Celestinum in gratiam Pelagianorum, incerto interprete.
    Note ad utramque epistolam.
    Epistola eiusdem Nestorii ad Celestium Pelagianum, interprete M. Mercatore.
    Note ad istam epistolam.

APPENDIX PRIMA.
    Epistola Anastasii pape ad Ioannem Hierosolymitanum super nomine Rufini.
    Note historice ad epistolam Anastasii.
    Fides Rufini, interprete M. Mercatore.
    Note ad fidem Rufini.

APPENDIX SECUNDA.
    Dissertatio prima de primis auctoribus et precipuis defensoribus heresis que a Pelagio nomen accepit, ad hec uerba Commonitorii in Subnotationes: Questio contra catholicam fidem, etc.
    Dissertatio secunda de synodis in causa Pelagiana habitis uiginti quatuor, quarum postrema Ephesina, ad illa uerba Commonitorii: Sacerdotalibus statutis.
    Dissertatio tertia de sanctionibus imperatorum in causa Pelagiana, ad illa uerba eiusdem Commonitorii: Imperialibus preceptis.
    Dissertatio quarta de subscriptionibus pontificali et imperiali auctoritate exactis, ad hec uerba: Patrum subscriptionibus roborata.
    Dissertatio quinta de libellis fidei editis ab auctoribus et primis defensoribus heresis Pelagiane, ad hec uerba Mercatoris ad Iulianum: Audi nunc et tu, etc.
    Dissertatio sexta de libris a defensoribus fidei scriptis, aduersus eamdem heresim, uiuente sancto Augustino, ubi Apologia Orosii uindicatur, et auctor librorum hypognosticn detegitur, etc., ad hec uerba: Sanctus Augustinus diuersis temporibus diuersos condidit libros, etc.
    Dissertatio septima de heresi Celestiana, quomodo ex una sententia in immensam quasi multitudinem excreuerit, ad illa uerba Mercatoris: Ad unam impiissimam sententiam, etc.





§ II. Que in posteriore parte sunt.

    Prefatio historica, que complectitur totam Nestorii causam, et gesta ab ipsius ordinatione ad mortem.
     Prefatio Marii Mercatoris in uarios Nestorii sermones de incarnatione Domini nostri Iesu Christi.
    Note ad prefationem.
    Sermo I impii Nestorii, de incarnatione uerbi, seu de uirgineo partu, interprete M. Mercatore. Habetur tantum Latine.
    Note ad sermonem I.
    Sermo II, Grecolatinus, de dogmate, seu , interprete Mario Mercatore.
    Sermo III, Grecolatinus, uelut in Arianos et Macedonianos, eodem interprete.
    Note ad sermonem III.
    Epistola Marii Mercatoris, de discrimine inter heresim Nestorii, et dogmata Pauli Samosateni, Ebionis, Photini et Marcelli.
    Note ad epistolam M. Mercatoris.
    Homilia Procli G. L. aduersus Nestorium de uirgine , interprete, ut uidetur, Mercatore.
    Note ad homiliam Procli.
    Sermo Iu Nestorii, qui primus extemporalis aduersus Proclum, interprete M. Mercatore. Habetur Latine tantum.
    Note ad sermonem extemporalem.
    Sermo u, Grecolatinus, Nestorii de Deo nato et uirgine , qui secundus aduersus Proclum, interprete M. Mercatore.
    Sermo uI, Grecolatinus, eiusdem de dictis Epistole Apostoli ad Hebreos, qui tertius aduersus Proclum, interprete M. Mercatore.
    Sermo uII, ex parte G. L., aduersus eos qui propter coniunctionem uel diuinitatem uerbi mortificant, uel humanitatem deificant, interprete M. Mercatore.
    Note ad sermonem uII.
    Epistola I sancti Cyrilli ad Nestorium, G. L., interprete M. Mercatore.
    Note ad epistolam I sancti Cyrilli, cum responsione Nestorii.
    Epistola II sancti Cyrilli ad Nestorium, G. L., interprete M. Mercatore
    Note ad epistolam II sancti Cyrilli.
    Epistola sancti Cyrilli ad suos apocrisiarios Constantinopoli agentes, G. L., interprete M. Mercatore.
    Note ad hanc epistolam, que longe diuersa est ab ea, que in editis libris corrupte legitur
    Commonitorium epistole insertum, G. L.
    Epistola II Nestorii ad sanctum Cyrillum, G. L., interprete M. Mercatore.
    Note ad epistolam II Nestorii.
    Sermones quatuor Nestorii, uIII, IX, X, XI, G. L., interprete M. Mercatore.
    Epistola III sancti Cyrilli ad Nestorium, G. L., interprete M. Mercatore.
    Note in epistolam III sancti Cyrilli, etc.
    Epistola Nestorii ad sanctum Celestinum summum pontificem, Latine tantum, interprete M. Mercatore.
    Note ad epistolam, cum dissertatiuncula de quibusdam pertinentibus ad concilium Ephesinum.
    Sermo XII Nestorii, habitus in Ecclesia, in qua litteras Celestini Romani episcopi, et Cyrilli Alexandrini denuntiationis accepit uII id. Decemb., etc., interprete M. Mercatore.
    Note ad sermonem XII.
    Sermo XIII Nestorii, die consequente habitus, de scientia pietatis, interprete M. Mercatore.
    Excerpta ex diuersis Nestorii libris uel tractatibus ab episcopo Cyrillo capitula, interprete M. Mercatore.
    Excerpta ex libro Nestorii, lecta in concilio Ephesino, G. L.
    Excerpta alia hinc et inde collecta, que diuersa sunt ab iis, quorum aliunde notitia habetur.

LIBER SECUNDUS.
    Nestorii blasphemiarum capitula duodecim, quibus litteris ad se missis a SS. Celestino Romane urbis episcopo, et Cyrillo Alexandrino contradicit, et disputationibus breuissimis respondendo, duodecim capitula fidei, que ad se missa fuerant, refellere nititur, cum refutatione a M. Mercatore.
    Note ad opus totum Mercatoris.
    Expositio anathematismorum, que responsio S. Cyrilli ad obiectiones nomine Orientalium factas ab Andrea Samosateno, interprete M. Mercatore.
    Note ad hanc expositionem.
    Expositio secunda eorumdem anathematismorum, que responsio sancti Cyrilli ad reprehensiones Theodoreti, interprete M. Mercatore.
    Note ad responsionem secundam.
    Scholia sancti Cyrilli de incarnatione Unigeniti integra, cum imperfecta tantum hactenus edita sint, interprete M. Mercatore.
    Note ad scholiorum capita quedam.

LIBER TERTIUS.

    Excerpta ex libris Theodori Mopsuesteni de Incarnatione uerbi, M. Mercatore interprete.
    Note ad Excerpta.
    Collectanea ex diuersis eiusdem Theodori operibus, que habentur in quinta synodo, apud Facundum Hermianensem, et Leontium Scholasticum, aliosque auctores, utilia ad heresim Nestorianam intelligendam.
    Excerpta ex libris quinque, quos aduersus sanctum Cyrillum, sanctumque concilium Ephesinum Theodoretus conscripsit, interprete M. Mercatore.
    Note ad Excerpta, singulis, sicubi opus fuit, subiuncta.
    Epistola Theodoreti ad Nestorium, interprete M. Mercatore.
    Note ad epistolam precedentem.
    Epistola eiusdem in fauorem Nestorianorum Constantinopolim destinata, eodem interprete.
    Note ad epistolam precedentem.
    Epistola eiusdem ad Andream Samosatenum episcopum, interprete Mercatore.
    Note ad epistolam precedentem.
    Fragmenta duarum epistolarum Theodoreti ad Himerium episcopum Nicodemie, interprete Mercatore.
    Note ad epistolas precedentes.
    Fragmentum sermonis a Theodoreto habiti coram Domno Antiocheno, post obitum sancti Cyrilli, interprete M. Mercatore.
    Fragmentum sermonis ab Eutherio habiti aduersus sanctum Cyrillum, interprete M. Mercatore.
    Refutatio Nestorianismi, etc. Epilogus Marii Mercatoris.

LIBER QUARTUS.
    Dissertatio prima, de Nestorii heresi, aliisque erroribus, quorum nomine suspectus esse potest, deque libris pro heresi ab ipso scriptis.
    Dissertatio secunda, de synodis in causa Nestorii coactis, a tempore motarum turbarum ad pacem usque Ecclesiarum.
    Dissertatio tertia, de libris, quos fidei defensores ediderunt, eodem tempore, aduersus Nestorianam heresim.





CAPUT Iu. Specimen eorum que primum innotescunt ex operibus Marii Mercatoris.

De fidei dogmatibus pauca tradidit Mercator, plura de historia heresis Celestiane et Nestoriane, que a nullis hactenus scriptoribus, aut explicata sunt satis, aut ullatenus memorie mandata. Ea commode diuidi possunt duas in partes, singulas singulis heresibus respondentes, quamquam omnia nunc exhibenda non sunt: qui enim possent, nisi liber conficeretur non mediocris? Sed dandum specimen, ut gustus lectori moueatur.



§ I. Specimen eorum que pertinent ad heresim Pelagianam.

Preter ea, que alii scripta reliquerunt de Pelagio, Celestioque discipulo, et eorum sectatore Iuliano, uel de condemnatione eorumdem hereticorum, que primum facta est Carthagine ab Aurelio, arguente Paulino diacono Celestium; tum Diospoli in Palestina, accusantibus Pelagium episcopis Erote et Lazaro; deinde in conciliis duobus prouinciarum, Carthaginensis et Numidie; postmodum Rome ab Innocentio et Zosimo; tandem in plenario Africe concilio; denique Constantinopoli ab Attico, et Rome a Celestino, et Ephesi a Patribus, qui Nestorium damnarunt.

Preter hec, inquam, hactenus uel aperte tradita, uel saltem indicata ab Augustino et aliis scriptoribus, Mercator ista nunc primum docet.

Heresim Pelagianam, aut Celestianam potius, quam unam insequitur, apud Syros et precipue in Cilicia a Theodoro episcopo oppidi Mopsuesteni ortum duxisse: hinc Romam sub Anastasio inuectam primum a Rufino quodam Syro, unde refellitur popularis opinio de Rufino Aquileiensi; traditamque Pelagio Celestii magistro, et a Celestio disseminatam, Iuliano, aliisque episcopis annitentibus, inualuisse in Italia, artibus epistolisque et libris a Iuliano editis adiutam.

Non tantum a Iuliano, sed etiam a Theodoro Mopsuesteno, aduersus sanctum Augustinum peccati originalis uindicem, scriptum fuisse, et cetera longe plurima, que satius est referre sigillatim, prout pertinent ad personas, que suas egere partes in hoc negotio.

Theodorus igitur episcopus Mopsuestie, primus in Cilicia questionem mouit aduersus fidem catholicam, defenditque, progenitores humani generis Adam et Euam, mortales a Deo creatos, nec quemquam posteriorum sui preuaricatione transgressi lesisse, sed sibi tantum nocuisse, se mandati reos apud Deum fecisse, alterum penitus nullum; id primus Mercator docet.

Theodorum in Cilicia conuenit Iulianus, antequam postremum opus componeret aduersus sanctum Augustinum, suisque in libris tamquam magistrum mirifice laudauit; et id quoque primus Mercator tradit.

Scripsit uero tunc Theodorus quinque libros contra sanctum Augustinum defendentem  peccatum originale, quorum insignia fragmenta exhibet Mercator: unde certo liquet, hos ipsos esse quinque libros Theodori Antiocheni aduersus eos qui asserunt homines natura peccare, et non uoluntate, quos a se lectos tradit Photius. Erat istud ante Mercatorem plane inauditum, mirum tamen quantum ad historiam conducit, et ad emendandum Photium, uulgaresque opiniones conuellendas.

Statim post recessum Iuliani a Theodoro, coacto episcoporum Cilicie secunde concilio, Theodorus ipse Iulianum, quamuis non sincere, damnauit; neque istud concilium hactenus notum fuerat.

Rufinus quidam Syrus, scribit Mercator, sub Anastasio heresim aduersus peccatum originale primus Romam inuexit; et ut erat homo uafer, declinare uoluit inuidiam tam nefarii erroris, Pelagiumque edocuit paulo audaciorem, et ad scribendum impulit: hinc due opiniones uulgares conuelluntur, altera de Rufino Aquileiensi Celestii super ea re magistro; altera de Pelagio auctore heresis, cuius fuit disseminator dumtaxat, aut etiam timidus occultusque traditor: quantum inde lucis historie Pelagiane affulget?

Pelagius, a Rufino Syro edoctus. mox scripsit commentarios in apostolum Paulum  , eosque edidit diu ante uastationem Urbis a Wisigothis. Fragmenta ex his a Mario exhibentur, et illud in primis, quo continentur obiectiones negantium traducem peccati. Hinc Mercatoris ope, et auctor commentariorum certus habetur, et ex tempore, quo scripti sunt, historica plurima concluduntur.

Cum illusisset Pelagius Patribus Diospolitanis, a posteriore symodo, cui Theodotus Antiochie episcopus prefuit, insistentibus iisdem accusatoribus Erote et Lazaro, damnatus Hierosolymis eiectus est: qua de re missa est cum actis a Theodoto et Praylio Hierosolymitano, qui prius Pelagio fauerat, epistola ad Urbis episcopum. Nemo preter Mercatorem concilii huiusce meminit; et quanti tamen interest illud nosse ad res Pelagianas intelligendas?

In eodem concilio, quemadmodum et in Diospolitano, obiecta sunt quedam ex libellis ad uiduam, cuius nomen indicat Mercator, exhibetque librorum fragmenta longe maiora, quam reperiantur, uel apud Hieronymum, uel apud Augustinum. Unde lucem accipiunt que super ea re traduntur in libro de Gestis Palestinis.

Celestius nobilis natu quidem, et illius temporis auditorialis scholasticus, sed nature uitio eunuchus matris utero editus, adhesit iam inde a temporibus Anastasii Pelagio, a quo doctus heresim a Rufino acceptam, multos incredibili loquacitate suas in partes traxit. Id preter Mercatorem nemo tradidit, unde tamen plures coniecture populares, de gente Celestii, ortu heresis Pelagiane, etc., euertuntur.

A Paulino sancti Ambrosii diacono accusatus Carthagine, et ab Aurelio excommunicatus, cum fugisset in Asiam, Ephesi presbyter factus. Traditur a Mercatore, unde magna lux historie.

Postea, non tantum ab Attico Constantinopoli damnatus est, datis ad maiores sedes epistolis; sed etiam a Zosimo papa, cuius tractorie omnes episcopi subscribere iussi sunt: qua de gemina condemnatione multa, uel ignota docentur, uel obscura patefiunt.

Tandem, annitente Mercatore, qui Commonitorium obtulit imperatori Theodosio, ann. 429, expulsus iterum Constantinopoli, ad Nestorium scripsit, et ab eo consolatorias litteras recepit, quas Mercator exhibet.

De Iuliano, preter domesticas quasdam res hactenus inauditas, et scitu tamen non inutiles, ut quod Memorii filius ex Iuliana honestissima matrona: quod creditus, a nutrice pro legitima prole suppositus, cum seruilis esset partus: quod nimius in terendis Petronii Arbitri et ualerii Martialis libris: quodque duas habuit sorores, quas post obitum parentum sue tutele creditas non satis prohibuit, saltem alteram, a ruina pudoris. Maioris hec momenti primus docet Mercator. Ordinatus est a sancto Innocentio pontifice episcopus oppidi Eclanensis, prope Ampsanctinam paludem . Quamdiu uixit sanctus ordinator, permansit in sincera fidei confessione, saltem in speciem, Pelagiumque cum Celestio damnauit; sed statim a morte ipsius mentem aperuit, palamque eorumdem hereticorum damnationi, tamquam uitio facte, subscribere detrectauit, scripsitque Zosimo pape damnatori litteras, quibus conatus est ambiguis uerbis sedi apostolice illudere, quinque propositionum damnatarum sensum maligne detorquens. Fragmenta litterarum sunt apud Mercatorem, apud alium neminem.

Scripsit quoque plures libros, e quibus postremos octo aduersus secundum Augustini librum de Nup. et Concup. composuit in Cilicia apud Theodorum Mopsuestenum, et edidit post mare peragratum, longo cum exauctoratis aliis episcopis itinere; id primum innotescit Mercatoris relatu.

Nestorius, etsi in amicitiam Iulianum Celestiumque cum exauctoratis exauctoratis episcopis recepisset, eisque spem absolutionis fecisset; in Ecclesia tamen, ipso cum sociis audiente Iuliano, quatuor habuit sermones aduersus ipsos, et pro morte Adami peccato retributa. Eos sermones hactenus incognitos exhibet Marius Mercator fere integros, simulque epistolam Nestorii ad Celestium rescribentis post acceptas SS. Celestini et Cyrilli denuntiatorias litteras, suoque exemplo amicum expulsum Constantinopoli consolantis.

Prolixissimam fuisse, uberrimamque epistolam, quam Zosimus de damnatione Pelagii et  Celestii ad omnes misit orbis episcopos, in qua nimirum continebantur omnia capita accusationis, omnisque causa tam Pelagii quam Celestii, tradit primus Mercator; tradit etiam missam esse ad Orientales Ecclesias, Aegypti diecesim, Constantinopolim, et Thessalonicam, atque Hierosolymam, adde et Carthaginem, ut ei ab omnibus episcopis subscriberetur, proposita detrectantibus depositionis pena; quod mirifice historiam illustrat.

Nam hinc tria intelliguntur, que alioquin difficultatem creant. Primum, que dicerentur in orbe Romano maiores Ecclesie; alterum, que scriberentur ad omnes orbis episcopos, transmissa fuisse maiorum Ecclesiarum antistitibus, ut communicarentur minorum presulibus; postremum, epistolam Honorii imperatoris ad Aurelium Carthaginensem, non fuisse mandatum, ut ipse Aurelius totius orbis episcopos subscribere curaret, sed tantum ut Africanos.

Coacta sunt concilia duo in causa Pelagianorum, hactenus inaudita: unum Antiochie sub Theodoto, cui Praylius Hierosolymitanus interfuit; alterum in Cilicia, in quo fuit Theodorus Mopsuestenus. Utrumque nunc primum ex Mario Mercatore innotescit, et illud quidem ann. 417 habitum est, illud ann. circiter 424.



§ II. Specimen eorum que pertinent ad heresim Nestorianam.

Inter eos, qui partes egerunt in causa Nestoriana, meminit Marius Mercator Nestorii, Theodori Mopsuesteni, Theodoreti et Eutherii stantium contra fidem catholicam; pro fide uero catholica, Cyrilli, Patrumque Ephesinorum, de quibus multa docet, que in hunc usque diem, uel incerta fuerunt, uel penitus incognita.

Ignoti erant Nestorii sermones, quos Latinitate a se donatos exhibet Mercator, quibusque totum sui erroris uirus heresiarcha inclusit.

Ignote quoque fuerant due epistole Nestorii, una ad Celestium hereticum, de qua dictum superius; altera ad sanctum Celestinum papam, data paulo ante acceptas denuntiationis litteras. Ea uero longe diuersa est a prioribus aliis duabus, quas Nestorius ad eumdem scripsit, partim de causa Pelagianorum, partim de sua.

Ignotum erat pariter, quibus ex Nestorii libris excerpta fuissent, que uel Petrus notariorum primicerius obtulit damnanda Patribus Ephesinis, uel sanctus Cyrillus in libris quinque contradictionum, seu in refellit. Libros singulos sermonesque nominat editque Mercator.

Erat et istud ignotum, quis foret tractatus ille pestifer Nestorii, quem Cassianus libris septem de Incarnatione, et presertim septimo, allatis insignibus fragmentis, refutat. Docet Mercator hunc esse primum sermonem, qui de uirgineo partu inscribitur, quique omnium turbarum prima causa exstitit.

Nec minus ignorabatur, quis ille Nestorii liber de Incarnatione, cuius meminit Gennadius; que homilia de Incarnatione, de qua mentionem fecerunt Theophanes, Cedrenus et Nicephorus; que horrende nuge, quas memorat auctor epistole ad Sporatium tribute Theodoreto. Ex Mercatore constat hunc ipsum esse primum sermonem, cuius initium ducitur ab his uerbis: Doctrina pietatis, etc.

Dubitauerunt hactenus eruditi, qua occasione Proclus celebrem illam panegyricam orationem habuisset in Ecclesia, presidente Nestorio, ut habent auctores illius temporis. Manifeste colligitur ex Mercatore, habitam ad refellendum primum sermonem Nestorii, et ab eodem refutatam extemporali oratione aliisque postea sermonibus, que integra exhibentur a Mario.

Dubium erat, si tamen non ignotum penitus, cuius sermonis a Nestorio habiti meminerit sanctus Cyrillus in litteris ad clericos Constantinopoli existentes, cuiusque initium fuisse scribit: Contumelias in me hereticorum, etc., clarissime apparet ex Mercatore esse septimum Nestorii sermonem, quo nullus, aut pestilentior est, aut prolixior. Apparet quoque, has litteras non ad clericos Constantinopolitanos mutuis odiis dissidentes, ut habet uulgata editio, sed ad suos Constantinopoli res Alexandrine Ecclesie procurantes, fuisse datas.

uix ac ne uix quidem intelligere ullus poterat, quid Theopemptus unus ex episcopis, qui litteras denuntiatorias Nestorio Constantinopoli die dominico dederunt, ad Patres Ephesinos retulerit, cum dixit, ipsum post acceptas litteras publice pro concione eadem, que ante, et his multo deteriora dogmata proposuisse; id uero facit apertum Mercator, relatis posterioribus duobus sermonibus, quos blasphemiis refertos habuit furens Nestorius, partim die sabbati, que 13 Decembris, partim die dominica sequente, ann. 430.

Non erat obscurum quidem anathematismos suos Nestorium opposuisse catholicis a Cyrillo scriptis; sed latebat quo tempore eos composuisset: cumque Latine tantum habeantur, nesciebatur quo interprete ad nos peruenissent. Utrumque Mercator docet; eos enim non tantum ipse interpretatus est, sed etiam prolixa et erudita contradictione refellit, atque hec de Nestorio pauca ex pluribus que notis continentur.

Quoad Theodorum Mopsuestenum, preter excerpta ex quinque libris aduersus sanctum Augustinum, de quibus antea dictum est, multa quoque ex libris quindecim de Incarnatione diuersa ab iis que in quinta synodo et apud Facundum Hermianensem ac Leontium scholasticum habentur, nunc primum eduntur ex collectione Mercatoris. Cuius etiam testimonio defenditur, aduersus Facundi Hermianensis calumniam, quinta synodus, que Theodoro Mopsuesteno symbolum impium attribuit: hoc enim symbolum, non tantum e Greco in Latinum transtulit, sed etiam erudita confutatione euertit Mercator.

 Que autem fuerit Theodoreti fides ante concilium Chalcedonense contentiose disputatum est a doctis, multique cum Agobardo maluerunt benignius credere, pro ueritate ipsum contra ueritatem pugnasse, uerbisque potius quam sententia, aut Nestorio consensisse, aut dissensisse a Cyrillo. At Mercator prolatis in testimonium instrumentis, que prius erant ignota, hominem Nestoriane heresis conuincit, non retente tantum in animo, sed etiam palam professe usque ad annum 447; excerpsit enim plurima ex libris quinque, quos aduersus sanctum Cyrillum conciliumque Ephesinum composuit; immo et epistolas concionumque fragmenta retulit, que Theodoreti patronos manifeste confutent. Hec in hunc usque diem ignota penitus suppeditat Mercator, ex quo nunc primum in lucem eduntur.

Nunc etiam primum Mercatoris ope, Eutherii Nestoriane partis non ignobilis sectatoris sermo legitur, mutilus ille quidem, et cum prefatione, que quasi capite minuta est; non contemnendus tamen, cum ex eo aperte cognoscatur auctor operis illius, quod uiginti septem libris distinctum Theodoreto tribuitur a Photio, cuiusque uiginti et unus libri reperiuntur in secundo tomo operum sancti Athanasii. Nam ut sex priores libri sint Theodoreti, certe alii pertinent ad Eutherium: omnes enim eumdem habere auctorem demonstrat series librorum, nexusque aliorum ex aliis; ea uero notitia, quam fecit Mercator, nichil fere utilius est ad historiam illorum temporum.

Iam uero Patrum Ephesi congregatorum numerus, qui antea uarius a uariis auctoribus, leui potius coniectura, quam probabili ratione, afferebatur, definite dicitur non uno in loco a Mercatore fuisse CCLXXIu.

Cyrilli epistola, que in uulgatis editionibus concilii Ephesini scripta dicitur ad clericos Constantinopolitanos mutuis inter se dissidiis pugnantes, apud Mercatorem habet hunc titulum: Cyrilli Alexandrini episcopi ad suos clericos constitutos Constantinopoli. Ea uero prout a Mercatore interprete affertur, mirum quantum a uulgatis, tum Grecis, tum Latinis editionibus diuersa est, et ea continet, que fidem ipsa sibi per se faciant, et Greca corruptionis conuincant, et historie arcana multa mysteria patefaciant.

Atque hec sunt pauca omnino de plurimis que sine ratiocinio et sola fere inspectione accipere primum licet a Mercatore; que uero concluduntur certis argumentis, etsi nec pauca etiam existunt, nec parum utilia, immo necessaria, ad illustrandam historiam, non debuerunt tamen in hunc locum referri, sed in obseruationes, ne prolixius prefaremur, quam leges permittunt.

De obseruationibus uero, monitum te uelim, lector, priusquam prefari desino, eas me historicas fere tantum, aut philologicas, quod iam dixi, de industria fecisse: propterea quod fidei dogmata, de quibus agitur in operibus Mercatoris, et per se pauca sunt, et mihi uidentur, uel nullam, uel exiguam difficultatem pati, post tot presertim Ecclesie definitiones doctorumque uirorum expositiones. Obseruationes autem uoluimus esse huiusmodi, ut que sunt apud Mercatorem, ea sic scriptoribus receptis auctoritatem concilient, ut simul ab ipsis uicissim fidem mutuentur; contulimus enim Marianum hoc, quantumcumque est, opus cum omnibus eiusdem aut uicine etatis auctoribus, et ita quidem laboriose, ut nullus in causa Nestoriana Celestianaque uersatus sit, qui non plus semel diligenter curioseque perlectus sit.



CAPUT u. Quomodo uenerint in manus nostras Marii Mercatoris opera.

Non erit, opinor, ingratum studioso lectori, si priusquam impono finem huic prefationi, paucis aperiam quo pacto opera Mercatoris ad me peruenerint, et edendorum curam suscipere mihi contigerit.

Miserat ad P. Philippum Labbeum P. Petrus Possinus, iussu eminentissimi S. R. E. cardinalis Francisci Barberini Commonitorium Mercatoris, ignoti quidem tunc auctoris, sed digni tamen uisi cuius opus insereretur secundo tomo Conciliorum, ad ann. Christi 412. Hunc thesaurum, ubi primum accepit indefessus conciliorum collector, communicauit amice mecum, quem nouerat non mediocri studio teneri conquirendi omnia que ad historiam heresis Pelagiane spectarent.

Dumque simul gratulabundi perlegimus, aureolum, ut ipse appellabat, antiquitatis monumentum, factum est casu ut codicem manuscriptum insignis Ecclesie Bellouacensis aperiremus, simulque occurreret oculis nomen Marii Mercatoris, uariaque continuo opuscula, immo et ipsum Commonitorium Roma missum euoluentibus se offerret, quo gaudio uix satis explicem.

Bonam fortunam cum litteris didicisset Possinus, consuluit ipse diligentius asseruatum in uaticana bibliotheca codicem, qui fuerat olim comitis Palatini ad Rhenum, ex eoque descripta misit, que in Bellouacensi contineri significatum fuerat.

Tanta tamque indubitata duorum codicum ope fretus apparabat Labbeus operum Mercatoris editionem, sed maiori ex parte mutilam ac sine notis; neque enim poterat, obrutus immenso labore Conciliorum generalium, aut inquirere que latebant confuse et permiste, aut attentius obseruare singula que illustrari postulabant.

Mors inopina consilium uiri preuertit, fuitque in causa cur opus mihi uelut legatum ex testamento offerretur. Suscepi uero oblatum eo libentius quod, licet impari ingenio et doctrina essem longe inferiore, maiore tamen otio abundabam, quam uir septemdecim seculorum negotiis impeditus, quodque poteram expeditius uersari cum in perquirendis que  perturbatus ordo codicum celabat, tum in obseruationibus ad obscuriora quedam loca meditatius faciendis.

Quamquam retinuit me aliquamdiu properantem obuersans menti inter tractandos codices amici species, cuius desiderium nec potuerat antea explere luctus, nec satis etiamnum tempus solatur.

Recurrit enim identidem animo, quasi monitore Mario, quanta foret defuncti uirtus al exemplum, quanta in conuictu morum suauitas, quantum ingenium quantaque memoria et doctrine amplitudo, quam indefessus labor in studiis, quam acer fidei zelus in hereticis persequendis, quam mitis patientia in perferendis inuidorum calumniis, quam ingenua libertas in perhibendo ueritati testimonio.

Hec amissa faciebant per se dolorem non mediocrem desideriumque grauissimum; utrumque tamen auxisset cumulus, quod tantorum bonorum usuram nobis inuidit mors nondum annis matura, nisi supplentibus annorum numerum uirtutibus, non tam mors uisa nobis fuisset quam uite meritorum plenissime corona.

Etenim Labbeus religiosas uirtutes amplexatus fuerat, uix non puer; iugumque Christi portauerat, fere ante adolescentiam: inde tanta uite totius innocentia, tantaque morum integritas et in Deum pietas, quantam nec celare potuit modestia, quantumcumque uirtutibus aliis officeret; nec satis humana laus in terris, sed sola Dei munificentia celo muneret.

uirtuti adiumento fuit ad puritatem inexplebilis quedam sciendi cupiditas, animusque in omnes doctrine partes perpetuum intentus. Quando enim otiatus est? Quam honestarum disciplinarum partem reliquit intactam, in qua, cum uersari uellet, non excelluit? Nullam contempsit, quantumuis humilem, quia cunctas glorie Dei promouende idoneas sciebat: immo aliquando descendit ex altissimo rerum diuinarum apice ad ipsam quoque grammaticam, memor Christi uetantis arceri paruulos a sua disciplina.

Huic studio respondebat labor, quem mirari potuimus omnes, nemo imitari: crederes hominem eo uegetari quo alii debilitantur, et animum remittere unde alii contendunt. Prodigio certe simile uisum est museum scrutantibus post mortem, plura eum scripsisse sua manu quam alii legere soleant; totque annotationes fecisse in omnes fere auctores, ut non immerito uocari posset bibliotheca bibliothecarum.

Neque uero propterea fuit de numero eorum quibus charte sunt pro cerebro, et tota in scripto doctrina; memoria ualuit capacissima ad amplitudinem, tenacissima ad perennitatem, expeditissima ad utilitatem, et felicissima ad miraculum. Testes appello, quotquot eo sunt usi familiariter. Quis interrogauit umquam de rebus historicis, cui non continuo representauerit expedite tempus, personas et singula adiuncta? Quis de humanioribus litteris, cui non recensuerit, quasi ex libro, auctorum nomina, pugnantes opiniones, et quibus argumentis singule, uel se tueantur, uel alias refutent? Quis de theologia consuluit, siue scholastica, siue polemica, siue morali, cui non responderit fere ad inuidiam doctorum?

Caue tamen, quisquis hec legis, ne tibi subrepat opinio, non iniuriosa minus quam falsa, Labbeum inter eos numerandum quibus, ut fert uulgare prouerbium, felix memoria est pro ingenio.

Omnes ingenii dotes tam liberaliter acceperat a natura, siue que ad effingendas ordinandasque rerum formas, siue que ad penetrandum subtiliter in intima scientiarum, siue que ad peseos delicias aut ad historie nodos dissoluendos ualent, ut sepe crediderim cum aliis attentius considerantibus ei ingenium fuisse pro memoria, adeo in rebus ipsis exponendis feliciter, in oratione memoriter recitanda infeliciter uersabatur.

Natus est Auarici Biturigum ex primarie nobilitatis parentibus ann. Christi 1607, die 10 Iulii; uixit in societate Iesu annos quadraginta quatuor, constante cum pietatis tum doctrine fama. Sexagesimum etatis annum attingebat, cum absumptus est febre continua dierum quinquaginta octo. Obiit die 16 Martii anni 1667. Mors uite respondit, pia et tranquilla, cuius etiam uideri potuit prescius, cum seuiente morbo ad Christum e cruce pendentem beatamque uirginem hos uersus funderet, qui, tamquam cygni precinentis suo funeri suprema uox, uisi sunt apponendi loco epitaphii.


Ad Christum oratio.

   Torreret mihi dum febris medullas,
Et noctes habui laboriosas,
Et dies habui laboriosos,
Ieiunos, uigiles, graues, iniquos,
Ingratos mihi, ceteris molestos.
   Hos, Christe, obtulimus Patri, tibique,
Tibi quem trabe pendulum probrosa,
Pernox, perdius, usque et usque cerno,
Mulcentemque meos tuis dolores,
Mulcentemque tuos meis dolores.
Et quodcumque tuli, quod et ferendum
Morbi noxia uis adhuc minatur,
Dicabamque tuo dicoque amori,
Languens uictima; nec rogare cesso,
Ut cum lux mihi uenerit suprema,
Mortali ultima, sola christiano,
 uerorum una dies negotiorum,
uanorum una quies negotiorum,
Plebi, regibus, omnibus pauenda:
Dies, que fuit una cura quondam,
Arseni, tibi, ceteris uolebas
Quam preesse tuis ubique curis.
Hec cum uenerit, et profunda longum
Claudet nox oculos, piisque patrum
Elatum manibus iacens cadauer
Terre uermibus inferetur esca,
Clangore horribilis tube ad seueri
Urnam iudicis inde deuocandum;
Lumen sis anime perenne nostre:
Hanc ad te iubeas statim euolare,
Amplex usque tuos, tuisque tecum
Una cum Patre, Spirituque Sancto
Supra sidera considere reguis.


Ad uirginem oratio.

   Nec tu non mihi sepius uocata,
Ardores febris inter estuose,
Christi uirgo Parens, Parensque nostra.
Nam matrem memini mihi fuisse,
Matrem usque a teneris ad usque canos,
Ducentemque manu gradus per omnes
Aetatis tibi Filioque sacre;
Fouentemque tuo sinu per omnes,
 Et uite salebras seuerioris,
Et curas studii molestioris,
Quas tu lacte tuo uelut rigabas.
Unum nunc precor, ut benigna semper
uiuenti mihi, uirgo, que fuisti,
Sis mater quoque mortis in periclo.
Extremum lege spiritum iacentis;
Hic te ad sidera spiritus sequatur,
In terris fuit usque qui secutus
Mariam ducem et auspicem Mariam.



CAPUT uI. [a 5Kb] Pars epistole a sancto Augustino ad Mercatorem scripte.

Prolixam epistolam grauemque ab Augustino ad Mercatorem scriptam fuisse constat, cum ex eo quod eam Possidius inter opera numerat, tum quod Augustinus ipse ex ea questionis difficilis solutionem mutuatus sit.

Totam inuidit nobis longinquitas annorum, aut alia que latet causa; que uero pars superest, habetur  in libro de Octo Questionibus Dulcitii, ubi sanctus Augustinus interroganti Dulcitio ita respondit, ut ad septem questiones ex prioribus opusculis redderet, uel solutionem, quemadmodum ipse loquitur, uel certe disceptationem suam.

Primam soluit partim ex libro de Fide et Operibus, partim ex Enchiridio; secundam ex libro de Cura pro mortuis, atque Enchiridio; ad tertiam ita scripsit.

1. »Tertia tua questio est, utrum statim in aduentu Domini credendum sit futurum esse iudicium, an spatio interposito temporis. In cuius diebus aduentus quoniam legimus, inquis, quod qui supererunt, rapientur in nubibus obuiam Christo in era, et sic semper cum Domino futuri sunt, nosse desidero, utrum mox iudicium comitetur aduentum? et ii qui rapientur in nubes, an soluantur in mortem, nisi forte ad uicem mortis ipsam immutationem debeamus accipere.

2. »Huic interrogationi tue, qua queris utrum in aduentu Domini mox credendum sit futurum esse iudicium; puto quod sufficiat fides symboli, qua confitemur Christum a Patris dextera esse uenturum, ad  uiuos et mortuos iudicandos; cum ergo ipsa sit ei causa ueniendi, quid aliud acturus est mox ut uenerit, nisi propter quod ueniet?

3. »De illis autem qui rapientur in nubibus, in quadam epistola, quam scripsi [a 1Kb] ad filium meum, nomine MERCATOREM, que incipit: [b 1Kb] Procul dubio notissimum uobis, etc., cum me consuluisset de quibusdam questionibus Pelagianorum, qui negant [c 1Kb] mortem esse peccato retributam; quatenus disputauerim, in subditis lege. [d 6Kb] Illi autem, inquam, de quibus dixit Apostolus, cum loqueretur de resurrectione mortuorum: Et nos uiuentes qui reliqui sumus, simul cum illis rapiemur in nubibus obuiam Christo in era, et ita semper cum Domino erimus , afferunt quidem aliquid questionis, sed propter seipsos, non propter  istos; nam etsi non sunt etiam ipsi morituri, [a 1Kb] quid istos adiuuet, omnino non uideo; cum talia de his dici possint, qualia de illis dicta sunt duobus, Enoch scilicet et Elia.

4. »Sed reuera, quantum ad uerba beati Apostoli pertinet, uidetur asserere quosdam in fine seculi, adueniente Domino, cum futura est resurrectio mortuorum, non mortuos, sed uiuos repertos, in illam immortalitatem que sanctis etiam ceteris datur repente mutandos et simul cum illis rapiendos, sicut dicit, in nubibus. Nec aliquid aliud mihi uisum est, quotiens de his uerbis uolui cogitare; sed uellem hinc potius audire doctiores, ne illis etiam qui putant aliquos morte non precedente uiuificatos ad uitam transituros perpetuam, dicere inueniatur Apostolus: Stulte, quod seminas, non uiuificatur, nisi prius moriatur.

5. »Nam et illud quod in plerisque codicibus legitur: Omnes resurgemus; unde fieri poterit, nisi omnes moriamur? Resurrectio quippe nisi mors precesserit, nulla est; et quod nonnulli codices habent: Omnes dormiemus, multo facilius et apertius id cogit intelligi: et si quid aliud tale in sanctis libris inuenitur, ad id uidetur impellere, ut nullos hominum existimemus immortalitatem, nisi mors precesserit, adepturos. Proinde ubi dixit Apostolus: Et nos uiuentes qui reliqui sumus, in aduentu Domini non preueniemus eos qui ante dormierunt; ipse enim Dominus in iussu et in uoce archangeli, et in tuba Dei descendet de celo, et mortui in Christo resurgent primi; deinde nos uiuentes, qui reliqui sumus, simul cum illis rapiemur in nubibus obuiam Christo in era, et ita semper cum Domino erimus ; uellem de his uerbis, ut dixi, audire doctiores: etsi mihi potuerint hec ita exponi, ut in eis possit intelligi omnes homines qui uiuunt uel post nos uicturi sunt, esse morituros, [b 1Kb] corrigere quod hinc aliquando aliter sensi; neque enim debemus esse indociles doctores, et certe melius homo corrigitur prauus quam frangitur durus; cum iis que descripsimus ita nostra uel aliorum exerceatur uel erudiatur infirmitas, [c 1Kb] ut tamen in eis nulla uelut canonica constituatur auctoritas.

6. »Si autem in his uerbis Apostoli nullus alius sensus poterit reperiri, et hoc eum intelligi uoluisse claruerit, quod uidentur ipsa uerba clamare, id est, quod futuri sint in fine seculi et secundo aduentu Domini qui non exspolientur corpore, sed superinduantur immortalitate, ut absorbeatur mortale a uita: huic sententie procul dubio conueniet, quod in regula fidei confitemur, uenturum Dominum iudicatarum uiuos et mortuos; ut non hic intelligamus uiuos iustos, mortuos autem iniustos, quamuis iudicandi sint et iusti et iniusti; sed uiuos, quos nondum exiisse, mortuos autem, quos iam exiisse de corporibus aduentus eius inueniet.

7. »Que si ita esse constiterit, illa uerba excutienda erunt quomodo sic accipiamus: Tu quod seminas, non uiuificatur, nisi prius moriatur , et illud: Omnes resurgemus, siue, Omnes dormiemus ; ut non aduersentur huic sententie qua quidam creduntur etiam cum suis corporibus in eternum non gustata morte uicturi.

8. »Sed utrumlibet horum ueracior et perspicacior intellectus inueniat, quid ad causam pertinebit istorum, siue omnes debita morte plectantur, siue aliquibus ab hac exceptis conditione parcatur? cum tamen constet non solum mortem anime, uerum etiam corporis, secuturam non fuisse, si peccatum non precessisset, et gratie mirabiliore uirtute iustos a morte ad eternam beatitudinem reuiuiscere, quam in mortis experientiam non uenire.

9. »Hec propter illos, de quibus mihi scripsisti, satis dicta sint: quamuis eos iam non existimem dicere, etiamsi non peccasset Adam, fuisse tamen corpore moriturum.

10. »Ceterum quod attinet ad questionem resurrectionis, propter illos qui creduntur non esse morituri, sed ex hac mortalitate ad immortalitatem sine morte media transituri, inquisitio diligenter adhibenda est; et [d 2Kb] si quid hinc absolutum ac definitum disputatione rationabili atque perfecta, uel audisti, uel legisti, uel  etiam ipse adhuc audire, aut legere, aut excogitare potueris, peto mihi mittere non graueris: ego enim, quod confitendum est caritati tue, plus amo discere quam docere; nam hoc admonemur, etiam dicente apostolo Iacobo: Sit autem omnis homo uelox ad audiendum, tardus autem ad loquendum .

11. »Ut ergo discamus, inuitare nos debet suauitas ueritatis; ut autem doceamus, cogere necessitas caritatis; ubi potius orandum est, ut transeat ista necessitas, qua hominem docet aliquid homo, et simus omnes docibiles Dei ; quamuis et hoc simus, cum ea que ad ueram pietatem pertinent, discimus, etiam quando illa docere uidetur homo, quia neque qui plantat est aliquid, neque qui rigat, sed qui incrementum dat Deus . Cum itaque, si Deus incrementa non daret, non essent apostoli plantatores et rigatores, quanto magis ego, uel tu, uel quilibet huius temporis homines, quando nobis uidemur esse doctores!« [10Kb]





BALUZII PRAEFATIO.

 Ante hanc etatem nostram nullus inuentus est qui mentionem faceret operum Marii Mercatoris, tamenetsi constet his usos esse quosdam ueteres scriptores. Primus eorum notitiam habuit uir doctissimus Lucas Holstenius bibliothece uaticane prefectus; inter cuius schedas reperta sunt, post mortem eius, quedam eorum excerpta, et in his, commonitorium super nomine Celestii et aliorum illius opinionis hereticorum, quod a R. P. Possino presbytero societatis Iesu, qui tum Rome erat, missum est ad R. P. Philippum Labbeum tum incumbentem amplissime Conciliorum editioni. Eodem tempore Labbeus commodato habuerat uetustissimum codicem actorum concilii u ex bibliotheca insignis Ecclesie Bellouacensis, in quo preterea deprehendit eiusdem  Mercatoris opera, ipsumque etiam commonitorium. Hoc indicio facto, ad Possinum misit elenchum operum Mercatoris que in codice Bellouacensi reperta fuerant, simul orans uti inuestigaret an eadem aut alia exstarent in eo codice ex quo sua descripserat Holstenius. Possinus uero cum in bibliothecam uaticanam se propterea contulisset, illic inter codices  qui fuerant comitis Palatini reperit uetus exemplar operum Marii Mercatoris, ex eoque descripta misit que in Bellouacensi contineri significatum fuerat. Constituerat autem Labbeus, ut erat uasto animo et laboris appetens, illa dare in uulgus; sed interim morte preoccupatus, alii reliquit hanc curam. Fuit is R. P. Ioannes Garnerius ex eadem societate, qui per multos annos theologiam summa cum laude docuerat in collegio Parisiensi, adeoque multa et magna subsidia habebat ad parandam et ornandam editionem eorum operum in quibus habentur quamplurima aduersus here es Pelagii et Nestorii. Itaque is ea publici iuris fecit hic Parisiis anno 1673 diuisa in duas partes; in quorum prima posuit que ad causam Pelagii pertinent, in secundam uero reiecit  controuersiam de incarnatione Domini nostri Iesu Christi, quam Nestorius exagitabat. Addidit annotationes et dissertationes amplissimas ac plurima eruditione refertas, que magnam lucem afferunt scriptis Marii Mercatoris.

Eodem anno R. P. Domnus Gabriel Gerberonius monachus Benedictinus, assumpto nomine Rigberii,  aliquam partem eorumdem operum, quorum exemplum habuerat ex bibliotheca uaticana, edi curauit Bruxellis, nimirum commonitorium aduersus heresim Pelagii et Celestii uel etiam scripta Iuliani et cetera que sequuntur usque ad sermonem tertium Nestorii aduersus Dei genitricem Mariam. Desinit enim hec editio in sermone secundo, cuius initium est istud; Contumelias quidem. Sequuntur autem eiusdem uiri clarissimi annotationes doctissime ad easdem Marii Mercatoris lucubrationes.

Qua autem occasione ego ad idem argumentum tractandum accesserim, quid in operibus Marii recensendis prestitum a me sit, paucis expediam. Cum anno 1677 serio cogitarem de edendo tomo primo noue collectionis Conciliorum, qui anno preterito  emissus est, mentionemque ueteris exemplaris Bellouacensis concilii u fieri animaduertissem a Labbeo, incensus sum desiderio illius habendi: quod assecutum me fuisse beneficio uiri doctissimi Godefridi Hermant eiusdem Ecclesie canonici lubens profiteor. Cum autem illud euoluerem, coniuncta cum eo reperi opera Marii Mercatoris, eaque statim contuli cum editionibus uirorum clarissimorum. Agnoui porro ex collatione ueteris exemplaris ordinem mutatum fuisse a Garnerio propter eas causas quas supra commemoraui, tum multa ab eo mutata dum medicinam adhibere tentaret locis corruptis, denique nonnulla omissa que mihi uidebantur esse magni momenti. Agnoui preterea codicem Bellouacensem esse ualde mendosum ac mutilum, adeoque  alio exemplari opus esse ut deprauata possent emendari et omissa restitui. Quamodrem uI kal. Decembris anni 1677 scripsi ad eminentissimum cardinalem eumdemque uirum doctissimum ac studiorum nostrorum amantissimum Hieronymum Casanatam, eumque rogaui ut in mei gratiam faceret exscribi codicem uaticanum in quo Marii Mercatoris opera exstant et ad me mitti iuberet. Ille uero ita ad me rescripsit idibus Martiis anni sequentis: Plura mihi occurrunt scribenda ut postulationibus tuis satisfaciam. Codex ille Marii Mercatoris Palatino-uaticanus collatus cum Bruxellensi ac Parisiensi, inuentus est longe ab utrisque diuersus, Primus siquidem uoluminis illius exigua pars est. In altero uero, licet mole maiori, multa desunt, et ea que continentur, ordine prorsus  uario leguntur. Quare manus operi illico admota fuit, ut integra codicis uaticani exscriptione uotis tuis satisfacerem. Quoniam uero ea omnia que habentur in editione Bruxellensi prorsus conueniunt re et ordine cum manuscripto uaticano, nullatenus duxi in iis transcribendis tempus insumere ac labore penitus inutili tua desideria protrahere; sed satius existimaui opus adoriri ubi desiit Rigberius, ut ex quaternione quem tibi transmitto comperies, his plura breui daturus. Barbaris ac truncis uocibus scatet hic codex. Et quamuis facile potuissem ex ingenio illas uel supplere uel emendare, ex industria tamen omisi, conscius optare te genuinum ac fidelissimum illius codicis, qualiscumque sit, exemplar.

 Damus igitur tibi nunc, lector, opera Marii Mercatoris qualia leguntur in antiquis exemplaribus Ecclesie Bellouacensis et bibliothece uaticane, et ea quidem fide ac diligentia ut errores etiam retinuerimus ueterum librariorum. Existimauit uir clarissimus Ioannes Garnerius codicem Bellouacensem uaticano longe prestare. At ego compertum habeo uaticanum esse Bellouacensi multo meliorem, non solum quia est interdum emendatior, sed etiam quia nonnulla habet que manifesto constat omissa esse ab eo qui Bellouacensem descripsit, ut sunt, exempli causa, tituli quorumdam fragmentorum excerptorum ex Theodoreto episcopo Cyrensi, Theodoro Mopsuesteno, Diodoro Tarsensi et Eutherio Tyanensi. Nam cum tituli illi deessent in codice Bellouacensi,  ex eo factum est ut Garnerius inciderit in ambages inextricabiles, et sic, ut cum Plinio loquar, torsit ingenia contemplantium. Optandum autem esset ut alia uetera eiusdem scriptoris exemplaria emendatiora reperirentur, quorum ope ea emendari possent que supra diximus esse corrupta. Interim autem dum Deus opt. max. istud beneficium prestet mortalibus, his qualibuscumque utere.

Reliquum est ut nonnulla dicamus de auctore ipso, quis cuiusue fuerit, et ad que studia semet applicuerit. uir ille clarissimus de quo paulo ante memoraui, qui primus opera Marii Mercatoris emisit in lucem, existimauit eum Campanum fuisse aut Apulum, uel ex ea parte Italie que uergit ad Siciliam, quia Celestii et Iuliani, quorum primum contendit  fuisse Campanum, alium Apulum, res domesticas priuatasque ita nouit quemadmodum uix alteri licet quam qui fuerit eiusdem aut ciuitatis aut saltem prouincie. uerum argumentum istud non importat necessariam euidentiam. Nam et Hieronymus, quamuis ipse Stridoniensis esset siue Dalmata, Pauli patria Thebani et Hilarionis Palestini uitam sic descripsit tamquam sui essent, et uigilantii hominis Galli ortum et natalia sic nouit ac si eiusdem cum illo ciuitatis et prouincie fuisset. Exemplis talibus plena sunt omnia. Itaque, quoniam mihi quoque fas est diuinare, arbitror hunc nostrum Mercatorem fuisse Afrum, tum quia eumdem esse illum reor cum eo qui fuit discipulus sancti Augustini, cuius hic noster se studiosissimum et admiratorem esse palam  profitetur, tum ob modum scribendi quam simillimum stylo scriptorum Africanorum illius etatis, denique quia Facundus episcopus Hermianensis eius uerbis interdum usus est in compositione librorum suorum pro defensione trium capitulorum.

Floruisse illum ab anno circiter 418 usque ad annum 430 hinc recte collegit uir doctissimus quod accepit ab Augustino epistolam anno 418, et quod heresis Eutychiane al cubi meminerit, que anno 451 damnata est, quod pluribus conficit idem uir clarissimus. Fallitur tamen, ut arbitror, in eo quod existimat uel non peruenisse eum ad annum 450 uel ex eo tempore nichil scripto mandasse quod ad nos peruenerit. Nam cum ex his que referuntur pag. 355  constet illum scripsisse post inuentum nomen Eutychianorum, id est, aliquanto post habitam synodum Chalcedonensem, que damnauit impium dogma Eutychetis, manifestum est illum scripsisse aliquanto post annum 451, quo synodus illa habita est.

Atenim Mercator grauiter insectatur Theodoretum episcopum Cyrensem, non facturus haud dubie si resciuisset eum receptum a tanta synodo post idoneam fidei sue professionem. Ex quo colligi potest illum non peruenisse usque ad tempora synodi Chalcedonensis aut certe nichil ex eo tempore scriptis mandasse quod ad nos peruenerit. Sic enim argumentatur uir doctissimus. Ego uero hinc certissime colligo superstitem fuisse concilio Chalcedonensi quod, ut antea dixi, mentionem facit Eutychianorum,  Eutychianorum inquam, quorum nomen auditum non est in Ecclesia Dei ante tempora synodi Chalcedonensis. Illud ergo ex insectatione Theodoreti tantum colligi posse mihi uidetur, aut Mercatorem ista, quod facile crediderim, aduersus  illum scripsisse antequam Chalcedonensis synodus haberetur, aut si postea scripsit, tarde ad eum peruenisse gesta synodi, adeoque compertam ei non fuisse illam Theodoreti susceptionem.

Quamuis autem nemo ueterum citauerit opera Marii Mercatoris, ea tamen cognita fuisse antiquitus hinc liquido patet quod scholia Cyrilli Alexandrini de Incarnatione Unigeniti non aliunde habemus quam ex interpretatione Mercatoris, et quod testimonia patrum relata in concilio Ephesino aduersus Nestorium reperiuntur etiam ex eadem interpretatione in codice 1868 bibliothece Colbertine. Preterea eius uerbis usi sepe sunt Facundus episcopus Hermianensis et Pelagius II in epistola tertia ad episcopos Istrie, et quidem eo prorsus modo quo  lucubrationes eius exstant in antiquis codicibus. Quod argumento est illas corruptas iam tum fuisse, neque mirum ulli esse debere quod eas hodie habemus deprauatissimas.





NOTITIA HISTORICO-LITTERARIA IN M. MERCATOREM.




§ I. uita.

Quecumque de patria, loco, conditione et accuratiore etatis definitione uiri, cuius nomen uix exeunte seculo superiore reuiuiscere cepit, disputari solent, coniecturis innituntur, haud quidem improbabilibus,  nec tamen ab omni controuersia liberis. Garnerius enim e Campania, uel Apulia, uel ex ea parte Italie que ad Siciliam uergit, oriundum eum credidit: non alia de causa, quam quod Celestii et Iuliani, quorum primum Campanum, alium Apulum, fuisse contendit, res domesticas priuatasque ita nouerit, quemadmodum uix alteri liceat, quam qui fuerit eiusdem aut ciuitatis aut saltem prouincie. Gerberonius contra, qui eodem tempore insignem scriptorum eius partem tractauit, tum ex stylo eius duriori, tum quod acta Ecclesie Africane apprime nouerit, eorumque exemplaria apud se tenuerit, tum etiam, quod S. Augustini studiosissimus fuerit, et strenuus Gratie Christi et illius economie defensor, Africanum esse iudicauit atque eamdem sibi arridere sententiam  significauit Baluzius, intringens Garnerii argumentum Hieronymi maxime exemplo, qui, licet ipse Stridonensis aut Dalmata fuisset, Pauli patria, Thebani et Hilarionis Palestini uitam sic descripserit tamquam sui essent, et uigilantii hominis Galli ortum et natalia sic nouerit, ac si eiusdem cum illo ciuitatis et prouincie fuisset. Ipse autem nouum sue cause argumentum reperire sibi uisus est in eo, quod Facundus Hermianensis episcopus eius uerbis interdum usus sit in compositione librorum suorum pro defensione trium capitulorum. Illud uterque Garnerius et Gerberonius uiderunt, eum nec sacerdotem nec episcopum, sed laicum hominem fuisse, quippe  qui nullam alicuius dignitatis notam in suis operibus gerat, immo Pientii cuiusdam presbyteri mandatis parere se protestetur, nulla consacerdotis uel fratris, sed dumtaxat uenerandi presbyteri salutatione pre missa. Floruisse Mercatorem ab anno circiter 418,  cum Garnerio statuit Baluzius, siquidem ad illum annum referenda esse uideatur epistola quam ab Augustino accepit; at contra eumdem censet, illum non ante annum 450 uiuere aut scribere desiisse. Nam cum Eutychianorum mentionem faciat, quorum nomen in Ecclesia ante tempora synodi Chalcedonensis auditum non sit, manifestum esse cogit, scripsisse eum aliquanto post 451, quo synodus illa habita est. Nec obstare existimat argumentum, quod Garnerius ab insectatione Theodoreti episcopi Cyrensis petit, inferens, non facturum illud fuisse Mercatorem, si resciuisset eum receptum a tanta synodo post idoneam fidei sue professionem, indeque colligens, eum non peruenisse usque ad tempora synodi Chalcedonensis, aut certe nichil ex eo tempore scriptis  mandasse, quod ad nos peruenerit. Que contra arguit Baluzius, ex insectatione Theodoreti modo illud confici posse, aut Mercatorem ista aduersus illum scripsisse, antequam Chalcedonensis synodus haberetur, aut si postea scripserit, tarde ad eum peruenisse gesta synodi, adeoque non compertam ei fuisse illam Theodoreti susceptionem.

Occepisse uidetur uelitationes suas contra Pelagianos Rome tempore Zosimi pape, cum diuersis animorum motibus istorum sententie disceptabantur. Roma etiam libros suos de eadem heresi compositos in Africam misisse, ibidemque Augustini litteras recepisse putandus est. Dehinc, nescio sui ipsius  animi instinctu, an Augustini consilio, Constantinopolim petiit, prohibiturus ne Iuliani et asseclarum eius, qui Roma depulsi huc se conuerterant, errores radices ibi agerent. Quod assecutus, tradito a. 429 Theodosio Iuniori et clero Constantinopolitano, Commonitorio, mox eodem feruore implicauit se liti a Cyrillo contra Nestorium mote, cohigendis similiter, ac in priore causa fecerat, grauioribus tum hereticorum tum orthodoxorum per uaria scripta pugnantibus dictis cum suis ipsius contra Nestorium clamoribus, a quibus uix ante finem uite destitisse uidetur.



§ II. Scripta.

Que hodie supersunt Marii Mercatoris scripta,  omnia ad refutandam heresin Celestianam et Nestorianam tendunt. Sunt autem pleraque non tam proprio labore composita, quam ex Grecis Latina facta, collecta et excerpta ex scriptis tum aduersariorum, tum eorum, qui eos oppugnassent, ueluti instrumenta quedam cause, quibus lectores, que recte fidei essent, edocerentur et ad iudicium de praue sentientium impietate ferendum informarentur. Dabimus elenchum eorum iuxta editionem Baluzii, qui codicis uaticani seriem sequitur.

I. Commonitorium aduersus heresim Pelagii et Celestii, uel etiam scripta Iuliani. Pleno titulo inscribitur: Commonitorium lectori . . . . . . a Mario Mercatore seruo Christi. Continet excerpta ex scriptis Iuliani subiunctis ubique suis ipsius responsionibus seu  Subnotationibus. Scr. iudice Garnerio a. 431. Idem uero Garnerius titulum huic operi fecit, Liber Subnotationum ad Pientium presbyterum, quem duabus partibus constare existimat, altera, que prefationis loco sit, nomine Commonitorii, altera, qua ipsum opus comprehendatur, titulo Subnotationum ad uerba Iuliani: hec porro dispertitus est Garnerius in nouem capita, octo nempe iuxta excerpta que ex Iuliani libris examinanda Mercator sibi proposuerit: totidem enim numerat, secus ac Baluzius, qui septem tantum excerpta distincte ponit, et sexto complectitur, que apud Garnerium caput 6 et 7 efficiunt; nono autem, quod incipit a uerbis, Habes ut credo, pagina 30 ed. Baluz. Retractationem questionis de morte per peccatum in mundum ingressa contineri scribit. Insuper  uerba Augustini ad singula uerba Iuliani que Mercator non apposuerat in notis, ubique produxit.

II. Refutatio Symboli Theodori Mopsuesteni, seu Expositio praue fidei Theodori cum prefatione Mercatoris. Apud Garnerium legitur tomo II, pagg. 250 53; prefatio autem dupliciter, tomo I pag. 95, et tomo II l. l.

III. Comparatio dogmatum Pauli Samosateni et Nestorii.

Iu. Sermones u Nestorii aduersus Dei genitricem Mariam.

u. Nestorii epistola ad Cyrillum Alexandrinum.

uI. Cyrilli Alexandrini epistola ad Nestorium.

uII. Eiusdem epistola secunda ad Nestorium.

 uIII. Eiusdem epistola ad clericos suos.

IX. Excerpta ex codicibus Nestorii.

X. Nestorii Sermones Iu aduersus heresim Pelagianam.

XI. Eiusdem epistola ad Celestium.

XII. Mercatoris Commonitorium super nomine Celestii. Integer titulus: Exemplum commonitorii, quod super nomine Celestii Greco sermone a Mercatore datum est, non solum Ecclesie Constantinopolitane, sed etiam plurimis religiosissimis uiris; oblatum quoque piissimo principi Theodosio semper augusto; id ipsum ex Greco in Latinum translatum per eumdem Marium Mercatorem Christi seruum, in consulatu Florentii et Dionysii uu. CC.; per quod Commonitorium cognito funestissimo errore, imperiali precepto, tam Iulianus  defensor, et sequax eius, cum ceteris sociis et participibus suis, quam postea idem Celestius, de Constantinopolitana urbe detrusi in synodo quoque Ephesiensi ducentorum septuaginta quinque episcoporum sententia postmodum in presenti damnati sunt. Annus per consules hic designatus est 429, quo primum oblatum fuit Theodosio, serius autem, post celebratam a. 431 synodum Ephesinam, in Latinum conuersum censent Garnerius et Norisius.

XIII. Nestorii blasphemiarum capitula, quibus litteris ad se missis a sanctis Celestino Rome urbis episcopo, et Cyrillo Alexandrino contradicit, et disputationibus breuissimis respondendo, duodecim capitula fidei, que ad se missa fuerant refellit, Latine conuersa et sub nomine Catholici a Mercatore refutata. Garnerius  huic libro assignat initium anni 431.

XIu. Synodus Ephesiana aduersus Nestorium i. e. Excerpta ex actis Synodi huius, que contra Nestorium maxime facere uiderentur. Garnerius ea plane omisit, sed compensauit quodammodo accurata rerum Nestorii per annos octo, ab ordinatione scilicet usque ad deportationem eius, enarratione, ductaque ex eadem cum actionum omnium concilii Ephesini, tum singularum eius partium descriptione; in qua multa sunt, que perturbate in editionibus etiam optimis posita esse statuit et aliter collocari iubet, multo uero plura, que desint, non minus ad hoc concilium pertinentia, atque etiam magis necessaria, asteriscis notat.

 Xu. Cyrilli Alexandrini Apologeticus aduersus Orientales.

XuI. Eiusdem Apologeticus aduersus Theodoretum.

XuII. Fragmenta Theodoreti, Theodori, Diodori et Ibe.

XuIII. Eutherii Tyanensis fragmentum.

XIX. Nestorii epistola ad papam Celestinum.

XX. Epistola synodica Cyrilli ad Nestorium.

XXI. Eiusdem scholia de Incarnatione Unigeniti. Postremis hisce actorum contra Nestorianam heresim collectionibus tribuit Garnerius a. 446.

Interciderunt, quemadmodum ex Augustino  discimus, Marii Mercatoris libri contra Pelagianos.  Quod si tamen Dupinium audiamus, etiamnunc supersunt in libris Hypognostin Augustini  .



§ III. Editiones.

Ante Clementis X tempora, Marii Mercatoris nomen plane incognitum fuit. Nam etsi quedam ex illius scriptis centum fere et quod excurrit ab ipsius excessu annis lecta fuisse Facundi Hermianensis episcopi et Pelagii II exemplis constet, nemo tamen ueterum Opera Mercatoris citauit, et inter sequiores ne nomen quidem ipsius auditum est. Luce Holstenii quippe hoc meritum fuit, ut, qui tot insignia rei ecclesiastice monumenta ex uaticanis claustris eduxisset, etiam hunc auctorem obliuione sepultum et acta illius Pelagianarum et Nestorianarum litium historie tam proficua ex codice Palatino-uaticano tantum  non omnia erueret. De edendo autem non cogitasse uidetur Holstenius, nec forte omnia que in isto codice continerentur ad eumdem auctorem seu interpretem pertinere credidit; attamen letabundus, que inde excerpsisset amicis suis ostendit et cum iis fortasse communicauit. Ita sane Henricus Norisius in Historia Pelagiana narrat, Commonitorium Mercatoris super nomine Celestii Theodosio oblatum ab Holstenio ostensum fuisse se presente Christiano Lupo. Ex quo nescio quantum temporis effluxerit usque dum eidem Norisio opus laudatum molienti accidit, ut a cardinali Bona ad legendos Marii Mercatoris libellos prorsus ipsi incognitos excitaretur. Bona etiam affirmabat, se eosdem exscribi et in Galliam mitti curasse, ubi Gerberonio obtigerant  .  Sed factum id non antea uidetur, quam in Gallia eadem omnia a Philippo Labbeo et Ioanne Garnerio in codice quodam Bellouacensi detecta fuissent. Scilicet cardinalis Barberinius Commonitorium super nomine Celestii cum aliis quibusdam ex codice isto excerptis in schedis Holstenii  defuncti repertis per Petrum Possinum Societatis Iesu presbyterum miserat Philippo Labbeo amplissimam conciliorum generalium Collectionem modo inchoanti. Is eodem ferme tempore commodato habuerat uetustissimum codicem Actorum u concilii ex bibliotheca Ecclesie capituli Bellouacensis, in quo preterea deprehendit eiusdem Mercatoris Opera ipsumque adeo Commonitorium. Quibus cognitis ad Possinum misit elenchum Operum Mercatoris; mandans, ut inuestigaret,  an eadem aut alia ex tarent in eo codice, unde sua hauserat Holstenius. Quod cum ille prompte exsecutus esset, eaque omnia, que contineri in Bellouacensi libro significatum erat, in Romano etiam exemplari deprehendisset: tum demum nomen Mercatoris Rome magis percrebuisse, lectasque esse et commendatas lucubrationes eius reor. Ac Norisius sane non solum Commonitorium istud integrum ex ipso codice laudato in commentarios suos retulit;  sed et alia pleraque Mercatoris, que et Pelagianas res referuntur, in usum suum conuertit, ipsaque uerba ad paginam codicis citata passim inseruit. Labbeus autem cum ex uaticano codice descripta Roma sibi transmissa essent, horum Operum editioni sese accinxit, at morte inopinata preoccupatus Ioanni Garnerio amico quidem coniunctissimo eiusdemque societatis membro et theologie in collegio Parisiensi doctori istam curam reliquit. Itaque is, qui pridem singulari studio heresis Pelagiane historiam scrutatus erat idemque fortune amici in reperiundo litterario hocce thesauro fuerat particeps, duorum codicum et doctrine haud penitende subsidiis instructus Mercatori operam nauauit, cumque intellexisset, Labbeum, utpote ingenti conciliorum labore obrutum,  opera ista, quemadmodum in codicibus se haberent et sine notis daturum fuisse, ipse pro otio suo et amore erga hanc historie ecclesiastice partem, non solum singula, que illustrari postularent, attentius obseruare cepit, sed, quod potissimum ipsi uidebatur, cauere uoluit, ne mutila maiori ex parte illa prodirent. Id uero euenturum existimauit, si eodem tenore atque ordine, quem in codicibus seruarent, singula exscriberentur. Nam quod utriusque et Pelagiane et Nestoriane heresis acta inter se permista uideret, nec uel annorum, quibus condita essent, uinculo coordinata, librariorum id culpe tribuendum, ab iisque illa male distracta atque adeo discerpta esse sibi persuasit. Separauit igitur utraque et in duos tomos diuisa, annotationibus et dissertationibus  amplissimis magnaque eruditione refertis distincta itemque quibusdam in locis, ubi ipsi opus esse uideretur, aliter coagmentata publici iuris fecit Parisiis a. 1673, in-folio. Eodem anno Bruxellis duodenis ediderat Domnus Gabriel Gerberonius monachus Benedictinus e Congreg. S. Mauri, adscito nomine Rigberii, aliquam partem Operum Mercatoris ex codice uaticano exscriptam notisque lectissimis instructam. Sed quoniam Garnerii editio ob crebras textus per ipsius annotata interpellationes usui minus commoda, nec per ea, que sibi in eo constituendo permiserat, satis fida iudicaretur, Gerberonii autem, utut preclara, partem tantum eamque exiguam complecteretur: noue et integre editioni manum admouit uir immortalis memorie Stephanus Baluzius,  eadem uia qua Labbeus olim et Garnerius, nempe conciliorum tractatione ad eam deductus eorumdemque codicum et doctrine longe accuratioris et magis diffuse presidiis ornatus. Prodiit illa Parisiis 1684, octonis, eodem ordine omnia, ac in uaticano codice reperiuntur, summaque fide, ut que uitia adeo scripture seruauit, exhibens et notulis criticis instructa; omniumque hominum doctorum plausu fuit excepta. Eam nuper in Bibliotheca PP. ueneta recudendam  curauit Andreas Gallandius simulque laudabili studio et perfecto iudicio omnia lectionis uitia, que ex parte de consilio Baluzii relicta erant, abstergere studuit.



SAECULO XuII.

1671. Lutetie Parisior., impensis Soc. Typogr. libror. ecclesiasticorum iussu regis constitute; in-fol. Marii Mercatoris serui Christi Commonitorium super nomine Celestii, Pelagii et Iuliani, eorumque heresi; scriptum sub consulatu Florentii et Dionysii uu. CII.; in SS. Conciliis ad Regiam edit. exactis studio Phil. Labbei et Gabr. Cossartii Soc. Iesu presbyt. tomo II. pagg. 1512-1517.

Titulo supra laudato Phil. Labbeus hocce subiunxit monitum: »Ex codice Palatino uaticane bibliothece  descripsit Lucas Holstenius, post cuius obitum iussu eminentissimi card. Franc. Barberini, misit Roma R. P. Petrus Possinus S. I.: nos uero uariis S. Augustini aliorumque ueterum testimoniis uestitum et illustratum tamquam accuratissimum heresis Pelagiane, ex quo plurima ad historiam spectantia quiuis haurire poterit, breuiarium sequentibus conciliis epistolisque Romanorum pontificum premisimus.« Incipit Celestius quidam, etc. Scholia ad marginem sunt apposita; subiungiturque simul Obseruatio Ph. Labbei de opusculi huius prestantia.

1673. Bruxellis, typis Lamb. Marchant, sub signo Boni Pastoris; in-12. Acta Marii Mercatoris. S. Augustini Ecclesie Doctoris discipuli. Cum notis Rigberii theologi Franco-Germani.

 Prodeunt nunc primum ex uaticano codice: 1o Commonitorium lectori aduersum Heresim Pelagii et Celestii, uel etiam scripta Iuliani, incipiens Questio contra catholicam fidem.---2o Theodori Mopsuesteni Sermo S. Symbolum e Greca in Latinam linguam conuersum a Mario Mercatore, et confutatum, premisso prologo.---3o Epistola Marii Mercatoris, qua Pauli Samosateni atque Nestorii peruersa dogmata refellit.---4o Alia epistola, qua Nestorii blasphemias impetit, premissa.---5o Sermoni I eiusdem a Mercatore conuerso.---6o Sermo II Nestorii ab eodem conuersus. Prefatio Gerberonii breuitate sua insignis est. Ecce totam: »Iam diu fama increbuerat Marii cuiusdam Mercatoris, qui S. Doctoris Augustini fuit  discipulus, opera quedam exstare hactenus inedita. Hec ubinam haberentur dum curiosius inquirerem, ab amicis renuntiatum est mihi, unum exemplar ab uno Patre Societatis Iesu collegii Claromontani asseruari, et alterum esse penes quemdam monachum S. Germani Parisiensis. Ab istis utpote suorum mss. tenacissimis quidquam obtinendi omni spe deiecta; tandem clarissimi uiri H. N. ope unum huiusmodi scriptorum transsumptum ex uaticana bibliotheca sum consecutus, que euulganda censui, notis tum historicis tum dogmaticis illustrata.« Note, que maiorem libri partem occupant, accuratissima doctrina sunt referte et aptissime ad hec acta illustranda. Disputat in iis de auctore, ex coniectura scilicet, sed admodum probabiliter.

 1673. Parisiis apud Sebastianum Marbre-Cramoisy, regis typographum uia Iacobea, sub Ciconiis; in-fol. Marii Mercatoris S. Augustino equalis Opera quecumque exstant. Prodeunt nunc primum studio IOANNIS GARNERII Societatis Iesu presbyteri, qui Notas etiam ac Dissertationes addidit.

De codicibus, ex quibus noua hec collectio adornata est, uaticano et Bellouacensi, postea dicemus. Enumeratio autem singulorum, que in ea continentur, Mercatoris opusculorum fieri non potest, nisi prius de Garnerii opera monuerimus. Is enim licere sibi putauit ordinem, quem in codicibus tuentur singula, immutare, seu, ut ipse presetulit, dispersa et temere disiecta ad uerum ordinem reducere, commodeque a se factum esse arbitratus est, quod in  duas partes distribueret, quorum prior comprehenderet omnia que ad heresim Celestianam pertinent, posterior, que ad Nestorianam. Adiunxit porro singulis operibus notas historicas, aut philologicas, locos obscuros maxime ex auctoribus Mario equalibus et in utroque negotio, Celestiane atque Nestoriane heresis, uersatis illustrantes. Denique addidit etiam reliquis a Mario collectis nonnulla, que apud ipsum non reperiuntur, ueluti Nestorii, Theodorique Mopsuesteni aliorumque collectanea, partim, ut ex iis alia confirmarentur, partim, ut notarum instar, quibus tamen sine breuitatis et nexus dispendio interseri non poterant, illustrationi inseruirent. His ergo premissis indicem contentorum omnium, tum operum Mercatoris, tum notarum, aliarumque Garnerii  accessionum proponere non cunctabimur.

In PRIORE PARTE continentur: 1o Prefatio generalis et fragmentum epistole a S. Augustino ad Marium Mercatorem scripte cum notis.---2o Commonitorium super nomine Celestii.---3o Note ad Commonitorium subiuncte singulis capitulis, cum duabus dissertatiunculis, altera de uindiciis Zosimi pape in causa Celestii et Pelagii, altera de tractoriis summorum pontificum.---4o Commonitorium lectori aduersus heresim Pelagii et Celestii uel etiam scripta Iuliani.---5o Note ad Commonitorium, seu prefationem libri Subnotationum.---6o Liber Subnotationum in dicta quedam Iuliani ad Pientium presbyterum.---7o Note singulis subiuncte.---8o Commonitorium, seu  Prologus in symbolum Theodori Mopsuesteni: ipsum uero symbolum cum refutatione M. Mercatoris in posteriorem partem est relatum.---9o Note ad Commonitorium, seu prologum.---10o Excerpta ex quinque libris Theodori, aduersus S. Augustinum, interprete Mercatore.---11o Photii codex CLXXuII, de quinque libris Theodori.---12o Note ad excerpta et codicem Photii.---13o Prefatio Mercatoris in Nestorii tractatus, contra heresim Pelagii et Celestii.---14o Note ad prefationem.---15o-22o Sermones Iu Nestorii aduersus Pelagianos, quorum postremus in uerba: Hec omnia tibi dabo, si cadens adoraueris me, interprete Mercatore, et Note singulis subiuncte, inter quas primo loco dissertatiuncula de tempore solemnis baptismi.---23o Sermo Iu, idem integer  Grecolatinus, hactenus uel Chrysostomo uel Asterio tributus  cum noua uersione.---24o Epistole due Nestorii ad Sanctum Celestinum in gratiam Pelagianorum, incerto interprete.---25o Note ad utramque epistolam.---26o Epistole eiusdem Nestorii ad Celestium Pelagianum, interprete M. Mercatore.---27o Note ad istam epistolam  .---In appendice prima: 28o Epistola Anastasii ad Ioannem Hierosolymitanum super nomine Rufini.---29o Note historice ad epistolam Anastasii.---30o Fides Rufini interprete M. Mercatore.---31o Note ad fidem Rufini.---In secunda appendice: 32o Dissertationes septem: prima, de primis auctoribus et precipuis defensoribus heresis, que a Pelagio nomen accepit ad hec uerba  Commoni orii in Subnotationes: Questio contra Catholicam fidem, etc.; secunda, de synodis in causa Pelagiana habitis uiginti quatuor, quarum postrema Ephesina ad illa uerba Commonitorii: Sacerdotalibus statutis; tertia, de sanctionibus imperatorum in causa Pelagiana, ad illa uerba eiusdem Commonitorii: Imperialibus preceptis; quarta, de subscriptionibus pontificali et imperiali auctoritate exactis, ad hec uerba: Patrum subscriptionibus roborata; quinta, de libellis fidei editis ab auctoribus et primis defensoribus heresis Pelagiane, ad hec uerba Mercatoris ad Iulianum: Audi nunc et tu, etc.; sexta, de libris a defensoribus fidei scriptis, aduersus eamdem heresim, uiuente sancto Augustino, ubi apologia Orosii uindicatur et auctor librorum Hipognostic detegitur, etc.,  ad hec uerba: Sanctus Augustinus diuersis temporibus diuersos condidit libros, etc.; septima, de heresi Celestiana, quomodo ex una sententia in immensam quasi multitudinem excreuerit, ad illa uerba Mercatoris: ad unam impiissimam sententiam, etc.

POSTERIOR PARS diuiditur in libros quatuor, quorum contenta hec sunt: ab initio est Prefatio historica, que totam Nestorii causam, et gesta ab ipsius ordinatione ad mortem complectitur.

Liber primus continet: Nestorii sermones XIII, interprete Mercatore, cum uno Procli, Epistolas III cum quatuor sancti Cyrilli, Mercatoris Epistolam unam de Nestorii heresi, et excerpta a sancto Cyrillo in Operibus Nestorii, etc. Sequuntur autem hoc ordine: 1o Prefatio Mercatoris in uarios Nestorii  sermones de incarnatione Domini nostri Iesu Christi.---2o Note ad prefationem.---3o Sermo I impii Nestorii de Incarnatione uerbi, seu de uirgineo partu, qui Latine tantum habetur.---4o Note ad eumdem.---5o et 6o Sermo II, de dogmate, seu , et III, uelut in Arianos et Macedonianos, Grecolatini.---7o Note ad Sermonem III.---8o Epistola M. Mercatoris de discrimine inter heresim Nestorii et dogmata  Pauli Samosateni, Ebionis, Photini et Marcelli.---9o Note ad hancce epistolam.---10o Homilia Procli Grecolatina, aduersus Nestorium, interprete, ut uidetur, Mario Mercatore.---11o Note ad eamdem.---12o Sermo Iu Nestorii, qui primus extemporalis aduersus Proclum.---13o Note ad eumdem.---14o Sermo u, Grecolat., de Deo nato et uirgine , secundus aduersus Proclum.---15o Sermo uI, aduersus Proclum III, de dictis Epistole Apostoli ad Hebreos.---16o Sermo uII, ex parte Grecolat. aduersus eos, qui propter coniunctionem, uel diuinitatem uerbi mortificant, uel humanitatem deificant.---17o Note ad Sermonem uII.---18o Epistola I S. Cyrilli ad Nestorium Grecolat., interprete Mercatore.---19o Note ad eamdem, cum responsione Nestorii.---20o Epistola II S. Cyrilli ad Nestorium. Grecolat. interpr.  Mario.---21o Note ad eamdem.---22o Epistola S. Cyrilli ad suos apocrisiarios Constantinopoli agentes, Grecolat. interpr. Mario.---23o Note ad hanc epistolam, que longe diuersa est ab ea que in editis libris corrupte legitur.---24o Commonitorium epistole insertum Grecolat.---25o Epistola II Nestorii ad S. Cyrillum, Grecolat. interpr. Mario.---26o Note in eamdem.---27o Sermones quatuor Nestorii, uIII, IX, X, XI, Grecolat.---28o Epistola III synodica S. Cyrilli ad Nestorium, continens XII anathematismos, Grecolat. interpr. Mario.---29o Note ad epistolam III S. Cyrilli.---30o Epistola Nestorii ad S. Celestinum summum pontificem Latine tantum, interpr. Mario.---31o Note ad epistolam cum dissertatiuncula  de quibusdam pertinentibus ad concilium Ephesinum.---32o Sermo XII Nestorii habitus in Ecclesia, in qua litteras Celestini Romani ep. et Cyrilli Alex. denuntiatorias accepit uII id. Decemb.---33o Note ad eamdem.---34o Sermo XIII, die consequente habitus, de scientia pietatis.---35o Excerpta ex diuersis Nestorii libris uel tractatibus ab episcopo Cyrillo capitula, interpr. Mercatore.---36o Excerpta ex libro Nestorii, lecta in concilio Ephesino. Grecolat.---37. Excerpta alia hinc et hinc collecta, que diuersa sunt ab iis, quorum aliunde notitia habetur.

Contenta libri secundi sunt: 1o Nestorii blasphemiarum capitula duodecim, quibus litteris ad se missis a SS. Celestino Romane urbis episcopo, et Cyrillo Alex. contradicit, et disputationibus breuissimis  respondendo, duodecim capitula fidei, que ad se missa fuerant, refellere nititur, cum refutatione a M. Mercatore.---2o Note ad opus totum Mercatoris.---3o Expositio anathematismorum, que responsio S. Cyrilli ad obiectiones nomine Orientalium factas ab Andrea Samosateno, interpr. M. Mercatore.---4o Note ad eamdem.---5o Expositio II anathematismorum, que responsio S. Cyrilli ad reprehensiones  Theodoreti, interpr. M. Mercatore.---6o Note ad responsionem II.---7o Scholia S. Cyrilli de incarnatione Unigeniti integra, que antea imperfecta edebantur, interpr. Mario Mercatore.---8o Note ad scholiorum capita quedam.

In libro tertio continentur: 1o Excerpta ex libris Theodori Mopsuesteni de Incarnatione uerbi, M. Mercatore interpr.---2o Note ad Excerpta.---3o Collectanea ex diuersis eiusdem Theodori eperibus, que habentur in quinta synodo, apud Facundum Hermianensem et Leontium Scholasticum, aliosque auctores, utilia ad heresim Nestorianam intelligendam.---4o Excerpta ex libris quinque, quos aduersus sanctum Cyrillum, sanctumque concilium Ephesinum Theodoretus conscripsit, interpr. M. Mercatore.---5o Note  ad Excerpta singulis, sicubi opus fuit, adiecta.---6o Epistola Theodoreti ad Nestorium, interpr. M. Mercatore.---7o Note ad eamdem.---8o Epistola eiusdem in fauorem Nestorianorum Constantinopolim destinata, eodem interprete.---9o Note in eamdem.---10o Epistola eiusdem ad Andream Samosatenum episcopum, interpr. Mercatore.---11o Fragmenta duarum epistolarum Theodoreti ad Himerium ep. Nicomedie, interpr. Mario.---12o Note ad epistolas precedentes.---13o Fragmentum sermonis a Theodoreto habiti coram Domno Antiocheno post obitum S. Cyrilli, interpr. Mario.---14o Fragmentum sermonis ab Eutherio habiti aduersus S. Cyrillum, interpr. Mercatore.---15o Refutatio Nestorianismi, Grecolat. et epilogus Marii.

 Libro quarto denique insunt, Dissertationes due, prima, de Nestorii heresi aliisque erroribus, quorum nomine suspectus esse potest, deque libris pro heresi ab ipso scriptis; secunda, de synodis in causa Nestorii coactis a tempore motarum turbarum ad pacem usque Ecclesiarum. Additurus erat tertiam, de libris, quos fidei defensores ediderunt, eodem tempore, aduersus Nestorianam heresim, que reuera in elencho contentorum est promissa. Attamen ne molem huius uoluminis, quod iam satis uidebatur excreuisse, prolixitate sua in maius augeret, cumque et ipsa monumentis aliquot, que aliunde exspectabat, debebat locupletari, in presenti omittendam, et quoniam argumentum haberet cognatum ei, quod inter censendos Theodoreti libros tractari oporteret, ad auctuarium Theodoreti   potius differendam censuit. Ex hac contentorum tabula nemo non intelligere potest, quanto studio, quantaque doctrina utrumque actorum Mercatoris  argumentum a Garnerio sit excultum; quo meruit sane, quod pluris semper apud eruditos homines he eius lucubrationes sint estimate, quamquam, quod ipsam Mercatoris lectionem attinet, ut et aliorum quorumdam, que ipse interseruit, opusculorum; nec non, quod singula ista opuscula ex suo unius arbitrio dilacerauit magis, quam disposuit, tantum abfuit, ut aliorum assensum consequeretur; ut potius a doctissimo quoque in hoc genere uiro grauem uituperationem subierit  . Nec iniuria conqueri putes, qui animum in heresium illarum auctores defensoresue nimis offensum ei exprobrarunt quo nomine imprimis uidenda sunt, que ad Theodoretum ab iniquis eius incusationibus uindicandum uir S. R. Ioannes Ludouicus Schulze, academie Halensis  ornamentum, in dissertatione de uita et Scriptis Theodoreti premissa tomo I ed. noue Operum illius protulit, in qua tota fere hec opere Garnerii pars, que Nestorii atque Theodoreti causam concernit, uelut ad obrussam exigitur. Ceterum in prefatione generali Garnerius cap. 1, de M. Mercatore, eius etate, ortu, loco, ingenio et auctoritate; cap. 2, de operibus eius; cap. 3, de eo quod ipse contulerit ad editionem operum eius exponit; cap. 4 exhibet specimen eorum, que primum ex operibus Marii Mercatoris innotuerint. Cap. 5 indicat quomodo primum in manus suas Mercatoris opera peruenerint. Nuncupauit opus Bellouacensis Ecclesie decano, canonicis et capitulo, epistola data Lut. Paris. sexto idus Ianuarii, qui triumphus S. Luciani Bellouacorum  apostoli a. 1673.

1673. Patauii; in-fol. Marii Mercatoris Commonitorium contra Pelagianos ; in Henrici Norisii Historia Pelagiana, que primum h. a. et loco prodiit, Libro II cap. 6. In exemplari, quod in titulo dicitur iuxta exemplar Patauinum recusum pagg. 125-28. Adde Opera Norisii edita a Balleriniis a. 1729, tomo I. Ab Holstenio pariter accepisse se affirmat Marii hocce opusculum e uaticano codice descriptum.

1677. Lugduni, apud Anissonios; in-fol. Acta Marii Mercatoris, etc., cum notis Rigberii; in Biblioth. Max. PP. tom. XXuII, pagg. 129 173.

1684. Parisiis, apud Franc. Muguet, regis et illustriss. archiepisc. Paris. typogr.; in-8o. Marii Mercatoris  opera. STEPHANUS BALUZIUS Tutelensis ad fidem ueterum codicum mss. emendauit et illustrauit.

Que huic primarie editioni, et quo ordine Marii opuscula  insint, supra declaratum est. De occasione autem, qua ad tractandum illud argumentum Baluzius accesserit, ita scribit: »Cum anno 1677 serio cogitarem de edendo tomo primo noue Collectionis Conciliorum, qui anno preterito emissus est, mentionemque ueteris exemplaris Bellouacensis concilii u fieri animaduertissem a Labbeo, incensus sum desiderio illius habendi, quod assecutum me fuisse beneficio uiri doctissimi Godefridi Hermant, eiusdem Ecclesie canonici, lubens profiteor. Cum autem illud euoluerem, coniuncta cum eo reperi opera Marii Mercatoris, eaque statim contuli cum editionibus uirorum clarissimorum. Agnoui porro ex collatione ueteris exemplaris ordinem mutatum fuisse a Garnerio, tum multa ab eo mutata, dum medicinam adhibere tentaret locis corruptis,  denique nonnulla omissa, que mihi uidebantur esse magni momenti. Agnoui preterea codicem Bellouacensem esse ualde mendosum et mutilum, adeoque alio exemplari opus esse, ut deprauata possent emendari et omissa restitui. Quam ob rem uI kal. Decembris anno 1677 scripsi ad Eminentissimum cardinalem . . . Hieron. Casanatem, eumque rogaui, ut in mei gratiam faceret exscribi codicem uaticanum, in quo Marii Mercatoris opera exstarent, et ad me mitti iuberet.« Satisfecit ille postulationibus uiri de hisce studiis meritissimi, rescripsitque idibus Martiis anni sequentis litteris humanissimis, ex quibus postea, a nobis quedam ad codicis illius indolem spectantia depromentur. Quas postquam integras apposuit Baluzius, ita pergit:  »Damus igitur tibi nunc, lector, opera Marii Mercatoris qualia leguntur in antiquis exemplaribus Ecclesie Bellouacensis et bibliothece uaticane, et ea quidem fide ac diligentia, ut errores etiam retinuerimus ueterum librariorum. Existimauit uir clarissimus Ioannes Garnerius, codicem Bellouacensem uaticano longe prestare. At ego compertum habeo uaticanum esse Bellouacensi multo meliorem, non solum, quia est interdum emendatior, sed etiam, quia nonnulla habet, que manifesto constat omissa esse ab eo, qui Bellouacensem descripsit, ut sunt e. c. tituli quorumdam fragmentorum excerptorum ex Theodoreto episcopo Cyrensi, Theodoro Mopsuesteno, Diodoro Tarsensi, et Eutherio Tyanensi. Nam cum tituli illi deessent in codice Bellouacensi, ex eo  factum est, ut Garnerius inciderit in ambages inextricabiles, et sic, ut cum Plinio loquar, torsit ingenia contemplantium. Optandum autem esset, ut alia uetera eiusdem scriptoris exemplaria emendatiora reperirentur, quorum ope ea emendari possent, que supra diximus esse corrupta.« Hec ille de ratione opere sue. Deinde se conuertit ad questionem de auctore eiusque patria et studiis, quam breuiter quidem, sed ita tamen perstrinxit, ut nonnulla a Garnerio non satis caute posita rectius constitueret. Note ad finem uoluminis sunt remote, ascriptis ad marginem paginarum, quas respiciunt, numeris. Non copiose sunt, sed magni ponderis, prope omnes critice, que centenis in locis Garnerium emendant.  Ultimo loco accedit index rerum. Inscripta est editio eidem Hieronymo cardinali Casanate, cui magna parte deberi eam cognouimus.

1690. Parisiis; in fol. Marii Mercatoris Commonitorium contra Pelagianos; in ed. Bened. Opp. S. Augustini tomo X, p. II, in append.

1700. Antuerpie; in fol. Marii Mercatoris Commonitorium contra Pelagianos; in S. Augustini Opp. ed. Bened. curante Io. Clerico. Tomo X, p. II, in append. col. 46-48.



SAECULO XuIII.

1772. uenetiis, ex typogr. Io. Bapt. Albritii; in-fol. Marii Mercatoris Opera. Ex editione u. C. STEPHANI BALUZII, nunc denuo recensita, pluribus in locis restituta et illustrata; in Bibliotheca PP. scriptorumque  eccles. Andree Gallandii. Tomo uIII, pagg. 615-737. Baluzii note ad calcem sunt adiecte, dum suis scilicet, haud parca manu aspersis, inferiorem pagine oram dicasset. Textum fere singule emendare student, et feliciter plerumque hic conatus comparatione imprimis Grecorum Cyrilli et Theodoreti cessit. Neque neglexit, que sparsim ad emendationem illustrationemue Mercatoris a uiris doctis in aliis operibus, ueluti a Norisio in Historia Pelagiana, Cotelerio ad Monumenta Greca, Constantio ad epistolas Pontiff. Romanorum, Merenda ad Opera Damasi aliisque collata fuerant. Pagine editionis Baluziane, ad quas note referuntur, in margine sunt apposite, infra textum autem loca Biblica diligenter, ut in reliquis huius Bibliothece partibus,  sunt notata. In Prolegomenis, capite 19, pag. XXXIII, inserta est dissertatio de Mario Mercatore egregio cum iudicio et diligentia confecta.


CODICES.

Ex duobus omnino codicibus mss. omnis Marii Mercatoris memoria et actorum eius, quotquot nunc tenemus, reliquie erute sunt: adeo manifesto errori debetur, quod est apud Gallandium accuratissimum alioquin uirum, Baluzium trium mss. librorum ope hunc auctorem emendasse. Prior ordine, quo adhiberi cepti sunt, uaticanus, alter Bellouacensis fuit, equalis uterque ferme etatis octingentorum circiter annorum, ut ex characterum forma colligi scribit Garnerius, et optime note uterque, quamquam uir  modo laudatus Bellouacensem uaticano longe prestantiorem iudicauerit, contradicente Baluzio, qui uaticanum Bellouacensi palmam precipere contendit, et exemplis quibusdam probat.

I. uaticanus olim Heidelbergensis bibliothece fuit. Illi debetur primum Commonitorium illud Mercatoris, quod uulgauit Labbeus; mox denuo excussus est iuxta indicem operum, que in Bellouacensi codice ab eodem Labbeo reperta erant, atque hec quidem collatio Garnerio presto fuit. Simul integra eius pars tenore continuo descripta et ad Gerberonium missa ab eo edita est bona fide. Tertium in Baluzii gratiam conferri et exscribi eum curauit cardinalis Casanata, qua quidem occasione hec super  eo litteris mandauit ad Baluzium datis: Codex ille Marii Mercatoris Palatino-uaticanus collatus cum Bruxellensi ac Parisiensi  inuentus est longe ab utrisque diuersus. Primus siquidem uoluminis illius exigua pars est. In altero uero  licet mole maiori, multa desunt, et ea que continentur, ordine prorsus uario leguntur. Quare manus operi illico admota fuit, ut integra codicis uaticani exscriptione uotis tuis satisfacerem. Quoniam uero ea omnia, que habentur in editione Bruxellensi, prorsus conueniunt re et ordine cum manuscripto uaticano, nullatenus duxi in iis transcribendis tempus insumere ac labore penitus inutili tua desideria protrahere; sed satius existimaui opus adoriri, ubi desiit Rigberius. Barbaris ac truncis uocibus scatet hic codex Et quamuis facile potuissem ex ingenio illas uel supplere uel emendare, ex industria  tamen omisi, conscius optare te genuinum ac fidelissimum illius codicis, qualiscumque sit, exemplar.

II. Bellouacensis, pertinens ad capitulum Ecclesie Bellouacensis. Hic liber excitauit olim Labbeum, cui ad iuuandam Conciliorum Collectionem commodatus fuerat, ut cum uaticano accuratius conferri ab amicis suis Romanis postularet. Garnerius, qui primas ei defert, capite 2 prefationis generalis in omnia M. Mercatoris opera, Synopsin operum eiusdem et reliquorum connexi argumenti opusculorum, prout in eo iacent exhibuit. Generatim monet, duas ipsi esse partes, quarum altera synodum quintam complectatur, altera preferat hunc titulum recentiore manu appositum: Synodus Ephesiana, ubi Nestorii heresis cum suo auctore damnatur. Postremo eumdem oculis suis usurpauit Baluzius.



MARII MERCATORIS OPERUM QUAE EXSTANT PARS PRIOR, CONTINENS EA QUAE PERTINENT AD HAERESIM PELAGIANAM, SEU POTIUS CeLESTIANAM.





MARII MERCATORIS COMMONITORIUM DE CeLESTIO IMPERATORI OBLATUM, Cuius titulus est in antiquis exemplaribus:


Exemplum [a 1Kb] Commonitorii quod [b 1Kb] super nomine Celestii Greco sermone a Mercatore datum  est, non solum [a 2Kb] Ecclesie Constantinopolitane, sed etiam plurimis [b 1Kb] religiosissimis uiris; oblatum quoque [c 1Kb] piissimo principi Theodosio semper augusto; idipsum ex Greco in Latinum translatum per eumdem Marium Mercatorem Christi seruum, [d 2Kb] in consulatu Florentii et Dionysii uu. CC. per quod Commonitorium cognito funestissimo errore, [e 2Kb] imperiali precepto, tam Iulianus defensor et [f 1Kb] sequax eius, [g 2Kb] cum ceteris sociis et participibus suis, quam postea idem Celestius, de Constantinopolitana urbe detrusi, [h 1Kb] in synodo quoque Ephesiensi [a 2Kb] ducentorum septuaginta quinque episcoporum sententia postmodum [b 1Kb] in presenti damnati sunt.





PRAEFATIO HISTORICA IN COMMONITORIUM M. MERCATORIS SUPER NOMINE CeLESTII.


Episcopi ex Occidente eiecti, propter pertinacem heresis Pelagiane defensionem, cum desperassent se posse obtinere a sede apostolica quod summopere cup ebant, nimirum ut uel causa tota retractaretur, uel suis ipsi sedibus sine legitima subscriptione restituerentur: animum Constantinopolim conuerterunt, si qua ratione episcopum urbis regie in suas partes allicerent, aut saltem imperatoris patientiam precibus fatigatum in commiserationem sui commutarent.

Tentauerant iampridem Atticum Constantinopolitanum episcopum artibus Celestii, Sisinniumque Attici successorem, per idoneos homines: sed utrumque irrito conatu, cum ille, ut erat catholice fidei magister , non impar tante sedi, obstinatos hereticos ne consistere quidem passus sit in urbe; iste predecessoris exemplum secutus a luporum insidiis suum ouile defenderit; ambo beati Ioannis uere successores, quam inuenerant fidem solam predicari uoluerint.

uerum cum Nestorium Sissinio suffectum uiderent, eumque intelligerent multum gratia ualere apud imperatorem, multum apud aulicos posse; quippe qui a Theodosio euocatus Antiochia fuerat, tamquam par unus implende Chrysostomi sedi, et aulicos partim donis, partim opinione sanctitatis, atque dicendi facultate sibi deuinxerat; magnam spem conceperunt, se eius ope habituros aditum in palatium, suasque imperatori delaturos querelas, quasi temporibus orthodoxis pro fide orthodoxa per calumniam et ex subreptione periculum sustinuissent .

Spem duo maxime faciebant: alterum, quod communem haberent cum Nestorio magistrum Theodorum Mopsuestenum; alterum, quod heresis societate iungerentur. Nam a Theodoro Nestorius didicerat impietatem, cuius proferende occasionem querebat, et Pelagiani cum ipso pariter beatam uirginem negabant esse .

Et uero Nestorius Iulianum cum suis participibus episcopis Celestiumque ipsum in amicitiam recepit; neque apostolice sedis iudicium, quo damnati fuerant, neque Honorii reueritus edictum, quo erant proscripti; immo spem absolutionis ausus est promittere, pignorique fidei id primum dare, quod caueret ne Pelagiani comprehenderentur Theodosii lege aduersus omnes hereses . Deinde per aulicos efficeret ut ad principis audientiam admitterentur, suisque palatium querelis implerent; permitteret quoque ut in ecclesia sua mysteriis sacris interessent. Denique datis ad Celestinum summum pontificem litteris, subtiliter, uel ut uerius dicam  subdote consanguinee sibi improbitati improbo suffragaretur affectu .

Atque hinc factum est ut illi iam non ab omnibus, ut prius, hereticorum loco haberentur; sed ab aliis importuna  commiseratione tactis, sola indignatione pontificum Romanorum, non cause iniquitate laborare; ab aliis nullum mereri dicerentur patrocinium, utpote propter obstinatam heresim ex Occidente proiecti; reliquis interim, ob ignorantiam rei geste, eos nec absoluentibus omnino, nec etiam damnantibus .

Cum cerneret Mercator in partes super ea re scissam non tantum Ecclesiam Constantinopolitanam, sed etiam aulam principis, uirosque intelligeret religione prestantes pendere dubios, quam in partem concederent, qui tamen magnum facturi essent preiudicium aduersus bonam, sin minus in ipsam irent; ut periculum imminens auerteret, causamque fidei artibus hereticorum nutare non sineret, Commonitorium scripsit Grece primum, deinde Latine, super nomine, ut ait, Celestii, quo totam rei seriem explicaret, omnibusque patefaceret, turbulentos istos homines uere esse hereticos, suoque merito ex Occidente pulsos.

Id ut prestaret efficacius protulit precipua litis totius instrumenta, adhibitisque testimoniis publicis et actis ecclesiasticis, exhibuit, ueluti per synopsim, habita ubique terrarum concilia, iudiciorum ordinem ac modum, factas a summis pontificibus condemnationes, edicta principum, quibus Ecclesie iudicia roborata sunt, et communem totius Ecclesie in hereticis damnandis consensum, ac indulgentiam sedis apostolice in recipiendis iis qui redirent ab errore, aliaque id genus plurima, unde omnibus ueritas constaret, atque ipsi quoque Pelagiani ad meliorem mentem uocarentur.

Huiusce operis quinque sunt partes: prima complectitur causam Celestii, quomodo acta est Carthagine, Constantinopoli, et Rome; in secunda Pelagii mens errorque detegitur, ex indubitatis ipsius libris; continetur in tertia utriusque heretici condemnatio, siue que a duobus summis pontificibus Zosimo et Innocentio, siue que a Patribus Diospolitane synodi facta est; quarta ostendit utriusque heretici eamdem omnino fuisse sententiam, atque ita alterius condemnationem ad alterum pertinere; in quinta denique conuenitur Iulianus; partim ut exponeret si quid haberet querele uel questionis, partim ut resipiscentium exemplo ad Ecclesiam rediret.

Mirum uero quam multa in hoc uno libello proferantur adiumenta cause catholice: sed dolendum ex iis tam pauca peruenisse ad etatem nostram. Meminit Mercator, immo pre manibus, cum offerret Commonitorium, habuit exemplaria libelli a Paulino dati Aurelio aduersus Celestium; actorum concilii Carthaginensis sub eodem Aurelio; litterarum Attici ad maiorum sedium Ecclesias de condemnatione Celestii; actorum concilii Romani sub Zosimo; et eiusdem litterarum ad uniuersos orbis episcopos; commentariorum Pelagii in epistolas apostoli Pauli; librorum Pelagii ad uiduam; litterarum et libellorum Erotis atque Lazari aduersus Pelagium; synodicarum concilii Carthaginensis et Mileuitani ad sanctum Innocentium, rescriptorum Innocentii ad utrumque concilium; actorum Diospolitane synodi sub Eulogio, immo et Antiochene sub Theodoto; litterarum Praylii iam non commendantis Pelagium, sed damnantis. uerum ex iis pauca nunc habentur; nonnullorum supersunt quidem fragmenta; sed admodum parua; ipsi quoque Commentarii in Epistolas Pauli a Cassiodoro interpolati sunt, ceterorum nichil remanet, preter memoriam et desiderium.

Quis fuerit euentus, quemque effectum habuerit tam curiosa sollicitudo uiri apostolico zelo succensi pro fide catholica, docet ipse Mercator in titulo Commonitorii his uerbis: Per quod Commonitorium cognito funestissimo errore, imperiali precepto tam Iulianus defensor et sequax eius, cum ceteris sociis et participibus suis, quam postea idem Celestius, de Constantinopolitana urbe detrusi, in synodo quoque Ephesiensi ducentorum septuaginta quinque episcoporum sententia postmodum in presenti damnati sunt.

Sed quoniam in hoc opere non solum attingitur tota fere Pelagiana uiginti trium annorum historia, sed etiam narrantur multa, uel hactenus inaudita, uel solis eruditissimis nota, uisum est opere pretium duo prestare in notis: alterum. ad rationem temporam omnia historica exigere; alterum, testimoniis ueterum auctoritatem Mercatoris augere; sed utrumque breuius quam forte postulet argumenti qualitas, quoniam hec ipsa, omniaque id genus reliqua, copiosius aliquando, si Deus uoluerit, in historia Pelagiana, quam pre manibus habemus, exsecuturi sumus.



CAPUT PRIMUM. De causa Celestii, quomodo acta est Carthagine, Constantinopoli et Rome.


1. [c 1Kb] Celestius quidam, [d 1Kb] eunuchus matris utero  editus, discipulus et auditor Pelagii, [e 3Kb] ante uiginti plus minus annos egressus [f 1Kb] ex urbe Romana Carthaginem Africe totius metropolim uenit, ibique de infra scriptis capitulis apud Aurelium episcopum memorate urbis per libellum a quodam [g 2Kb] Paulino  [a 2Kb] Diacono sancte memorie Ambrosii Mediolanensis episcopi est accusatus, sicut gestorum confectio se habet, quibus idem libellus insertus est , tamquam hoc [b 3Kb] non solum ipse doceret, sed et per prouincias conspirantes sibi diuersos, qui hec per populos disseminarent, misisset, id est:

Adam mortalem factum, qui siue peccaret, siue non peccaret, moriturus fuisset.

Quoniam peccatum Ade ipsum solum lesit, et non genus humanum.

Quoniam paruuli, qui nascuntur in eo statu sunt in quo fuit Adam ante preuaricationem.

 Quoniam neque per mortem, uel preuaricationem Ade, omne genus hominum moritur; neque per resurrectionem Christi omne hominum genus resurgit [Bal. resurgat].

Quoniam lex sic mittit ad regnum celorum, quomodo et Euangelium.

Quoniam et ante aduentum Domini fuerunt homines impeccabiles, id est, sine peccato.

2. De quibus omnibus capitulis, ut constat ex suprascriptis [c 2Kb] exemplaribus synodalium gestorum, [d 1Kb] Patres et episcopi regionis illius restiterunt Celestio, et iusserunt ut eadem condemnaret, quia essent heretici sensus. [e 1Kb] Sed Celestius nullo modo  acquiescens, quin immo resistens actis eisdem [Bal. add. quibus frequenter auditus est], ecclesiastica [a 2Kb] communione priuatus est. [b 4Kb] A qua sententia ad  Romani episcopi examen credidit appellandum; [c 3Kb] qua mox idem ipse appellatione neglecta, [d 4Kb] Ephesum Asie urbem contendit, ibique ausus  est per obreptionem locum [a 1Kb] presbyterii petere.

3. [b 5Kb] Inde post aliquantos annos, sub sancte memorie Attico episcopo, urbem Constantinopolitanam  petiit, ubi in similibus detectus magno studio sancti illius uiri ex predicta alma urbe detrusus est, litteris super eius nomine, et in Asiam, et Thessalonicam, [c 2Kb]  et Carthaginem ad episcopos missis, quarum exemplaria habentes proferre sumus parati.

4. Predictus tamen Celestius etiam hinc eiectus, ad urbem Romanam sub sancte memorie Zosimo episcopo tota festinatione perrexit; ubi actis  interrogatus, cum ab illo cognitore aliquatenus terreretur, crebris responsionibus et prosecutionibus suis spem [a 1Kb] preseminauit,  condemnare se illa capitula de quibus apud Carthaginem fuerat accusatus promittens. Id enim et [b 2Kb] instantius iubebatur [Bal. add. ab eoque uehementius ut id faceret exspectabatur,] atque ob hoc ipsum [c 1Kb] nonnulla illius sancti sacerdotis humanitate dignus est habitus; et sic [d 4Kb] epistolam quamdam benignitatis plenam ad Afros episcopos meruit; [e 2Kb] qua ille abusus  est, uel adhuc abutitur ad multorum ignorantium deceptionem.

5. Episcopis [a 1Kb] uero ex Africa rescribentibus, omnemque causam que apud eos facta fuerat exponentibus, [b 2Kb] missis etiam gestis exinde que fuerant tunc cum illo uel de illo confecta, [c 5Kb] uocatus ad audientiam  pleniorem, ut que promiserat festinaret implere, id est, ut damnatis predictis capitulis, sententia Afrorum pontificum, qua fuerat communione priuatus, absolueretur, non solum non adfuit, sed etiam [d 1Kb] ex memorata Romana urbe profugit, atque ob hoc a beate memorie predicto Zosimo episcopo [e 18Kb] scriptis  amplissimis uel longissimis perdamnatus est, in quibus et ipsa capitula de quibus accusatus fuerat  continentur, et omnis causa, tam de Celestio suprascripto quam de Pelagio magistro eius prauiore,  [a 1Kb] uidetur esse narrata; quorum scriptorum et nos hic habemus exemplaria, [b 1Kb] et ad Orientales  Ecclesias, Aegypti diecesim, et Constantinopolim, et Thessalonicam, et Hierosolymam, similia  eademque scripta ad episcopos transmissa esse suggerimus.



CAPUT II. De Pelagii doctrina, cuiusmodi cognoscitur ex ipsius scriptis.

1. Ut autem et Pelagius cum ipso [Bal. isto] pariter damnaretur, istud in causa est. Ausus est memoratus ante [a 1Kb] uastationem urbis Rome in apostolum Paulum [b 5Kb] commentarios condere, c 1Kb] et his edere, de  quorum amicitia presumebat; [d 1Kb] explanare autem se putauit singula Apostoli uerba uel sensus. In Epistola igitur que est ad Romanos, cum ad illa loca uenisset ubi uas electionis ita loquitur: Propterea sicut per unum hominem in hunc mundum peccatum intrauit, et per peccatum mors, et ita in omnes homines mors pertransiit ; hactenus credidit exponendum. [e 3Kb] Quem librum eius habemus, et proferimus ad conuincendum inimicum eius errorem.

 2. Ita ergo Idem ait: »Per unum hominem peccatum intrauit in mundum, et per peccatum mors: Exemplo, inquit, seu imagine usus est, quia sicut cum non esset peccatum, per Adam subintrauit; sic et cum non remansisset iustitia apud aliquem, uita per Christum reparata est.«

3. »Et in omnes homines mors pertransiit: Cum sic, inquit, qui peccant similiter et moriuntur, neque enim aut in Abraham, aut in Isaac, aut in Iacob mors pertransiit, de quibus Dominus ait: Huic [Bal. hi] omnes uiuunt . Hic autem, inquit, propterea dicit omnes mortuos, quoniam multitudine peccatorum non excipiuntur pauci iusti, sicut et ibi inquit: Non est qui faciat bonitatem, non est usque ad unum . Et iterum illud inquit: Omnis  homo mendax , aut certe in illos omnes pertransiit [Bal. inquit], qui humano ritu, non celesti, sunt conuersati.«

4. Et post pauca: »Sed regnauit mors ab Adam usque ad Moysem, etiam in eos qui non [a 1Kb] preuaricauerunt in similitudinem preuaricationis Ade : Siue cum non esset, inquit, qui inter iustum et iniustum discerneret, putabat mors se omnium dominari, siue in eos qui mandatum tamquam Adam preuaricati sunt, hoc est, de filiis Ne, quibus preceptum est ut animam in sanguine non manducarent, et de filiis Abraham, quibus circumcisio mandata est; sed [Bal. add. et] in eos qui, preter mandatum, legem contempserant naturalem.«

5. »Qui est forma futuri : Quoniam, inquit,  sicut Adam preter coitum a Deo formatus est, sic et Christus a [Bal. ex] uirgine, fabricante Spiritu sancto, processit; siue, sicut quidam dicunt, forma a  contrario, hoc est [Bal. add. ut], sicut ille caput peccati, sic etiam [Bal. omit. etiam] iste caput iustitie est.«

6. »Sed non sicut delictum, ita et donum : Ne in forma, inquit, equalitas putaretur.«

7. »Si enim in unius preuaricatione multi mortui sunt, multo magis donum et gratia Dei per unum hominem Christum in multos abundauit . [b 1Kb] Plus ualuit, inquit Apostolus, gratia in uiuificando, quam peccatum in occidendo: quia Adam non se solum, sed et suos posteros interfecit; Christus uero et eos qui tunc erant in corpore, et eos qui postea futuri erant, liberauit.«

8. Hic sollicitus catholicus lector notet quid dicat, »Adam, non sibi soli, sed et posteris suis nocuisse.«  Tene superiorem definitionem eius: posteros enim hic dicit non omnes ubique et omnino totos [Bellou. non omnes omnino et ubique totos] homines lesos illius peccato, sed illos tantum qui per imitationem similiter suis peccatis et propriis factis sunt rei preuaricationis, sicut Adam; [c 1Kb] qui sine dubio ii ipsi pronepotes eius, et posteri esse inueniuntur.

9. » [d 1Kb] Hi autem, inquit, qui contra traducem peccati sentiunt, [e 1Kb] acriter eos qui defendunt traducem, impugnare conantur: Si peccatum, inquiunt, Ade etiam non peccantibus nocuit, ergo et Christi iustitia non credentibus prodest; quoniam similiter, immo plus dicit Apostolus, per unum liberari quam per unum ante perierat. Deinde dicunt: Si baptismus mundat antiquum illud ueternosumque peccatum, qui de duobus baptizatis  nati fuerint, debent hoc carere peccato; non enim poterunt ad posteros transmittere, quod ipsi minime habuerint [Bal. habuerunt]. [f 1Kb] In hoc addunt: Quoniam si anima non est ex traduce, [g 2Kb] sicut nec est, sed sola  caro habet traducem peccati, sola et penam meretur: iniustum est enim ut hodie nata anima non ex massa Ade tam antiquum peccatum portet alienum: quin et rationabile est ut Deus, qui propria peccata dimittit, [a 1Kb] non imputet alienum.«

10. Et iterum [b 3Kb] in alio sermone suo idem Pelagius: [c 1Kb] »Si peccator, inquit, genuit peccatorem, ut paruulo eius [d 1Kb] peccatum originale in baptismi acceptione  soluatur: iustus ergo iustum gignere debuit. [e 1Kb] Si parentes, inquit, post conuersionem propria peccata non ledunt, multo magis filiis eorum per eos nocere non poterunt [Bal. potuerunt]. [f 1Kb] Si priorem hominem contigit causam mortis fuisse [Bal. fecisse], ergo per Christi aduentum mori iam non oportebat. [g 4Kb] Si per peccatum Ade mors orta esset, numquam post remissionem peccatorum, quam nobis liberator  donauit, moreremur. Plus ergo ualuit peccatum Ade omnes omnino homines occidendo, quam Christi gratia in saluando, que non omnibus, sed tantum credentibus profuit: neque enim omnes qui nascuntur ex Adam, ii etiam renascuntur in Christo.« Et reliqua.



CAPUT III. De condemnatione Pelagii et Celestii, et Pelagii presertim, tum a Romanis pontificibus Innocentio et Zosimo, tum a Patribus Diospolitanis et Theodoto Antiochie episcopo.


1. [a 5Kb] Que omnia suprascripta capitula, ut iam superius dictum est, continet illa beate memorie episcopi Zosimi epistola, que [b 10Kb] TRACTORIA dicitur,  qua Celestius Pelagiusque damnati sunt; que et Constantinopolim, et [a 1Kb] per totum orbem missa subscriptionibus sanctorum Patrum [b 1Kb] est roborata; [c 3Kb] cui  Iulianus, [d 1Kb] et reliqui complices [e 1Kb] subscribere detrectantes, consentaneosque se nolentes iisdem Patribus facere, non solum [f 5Kb] imperialibus legibus, sed  et [a 3Kb] sacerdotalibus statutis depositi atque exauctorati, et [Baluz. ex] omni Italia deturbati sunt: ex quibus plurimi [b 2Kb] resipientes et a predicto errore correcti regressi sunt supplices ad sedem apostolicam, et suscepti suas Ecclesias receperunt.

 2. Predicti sane Celestius et Pelagius, [c 1Kb] non tunc primo a sancte memorie Zosimo uidentur esse damnati, sed ab eius decessore sancte recordationis Innocentio, a quo et [d 1Kb] Iulianus fuerat ordinatus, quique post illorum damnationem, [e 16Kb] usque ad predicti  Innocentii [Baluz. add. episcopi] excessum e uita, in eius communione permanens, et perseuerans in sincera sententia, et communicans damnatori predictorum, ipse quoque sine dubio Pelagium Celestiumque damnauit, [a 2Kb] et quid nunc desiderat, aut de quo queritur, [b 1Kb] ignoramus.

 3. Ut autem a sancte recordationis Innocentio damnarentur, talis exstitit causa. [c 1Kb] Post Romane urbis uastationem, in Palestina degebat Pelagius. Inuenti sunt a quibusdam [d 1Kb] studiosis episcopis [e 2Kb] libri eius, in quibus multa et uaria aduersus fidem catholicam conscripta esse uidentur. Hi cum litteris in  Africam Patribus et episcopis missi sunt, ubi [a 1Kb] tribus conciliis congregatis memorati lecti sunt libri. Exinde relationibus Romam missis, ipsis quoque libris pariter destinatis, apostolica sententia rescribentis ad predicta concilia emanauit, que eosdem ipsos, Celestium Pelagiumque, ecclesiastica communione priuauit, quorum scriptorum exemplaria habemus in manibus.

 4. Adhuc etiam Hierosolymis constitutus Pelagius [b 2Kb] accusatus fuit apud synodum, et primo quidem tergiuersando, [c 1Kb] ambiguis quibusdam se professionibus tegens, et prosequens dubia, uel respondens, illam tunc uidetur episcoporum audientiam delusisse.

5. Sed postmodum euidenter deprehensus, [d 3Kb] insistentibus accusatoribus, a [e 70Kb] posteriore synodo, cui  sancte memorie [a 1Kb] Theodotus Antiochie presedit episcopus, atque detectus, a sanctis quoque et uenerabilibus Hierosolymorum locis est deturbatus. Quod eiusdem [Baluz. Eiusdemque] sancti Theodoti ad [b 2Kb] reuerendissimum urbis Rome episcopum, et sancte recordationis [c 2Kb] Praylii Hierosolymitani episcopi missa scripta testantur, quorum exemplaria ad documentum habemus in manibus.



CAPUT Iu. De communi utriusque heretici sententia et condemnatione.

1. In ipsa autem accusatione capitulorum, que  eidem tunc Pelagio obiecta sunt, etiam hoc continebatur, cum aliis exsecrandis, [d 3Kb] que discipulus eius Celestius sentiebat: id est, »Infantes, etiamsi non baptizentur, habere uitam eternam.«

2. Illud quoque, quod superius positum est capitulum, sentiri a Celestio, et esse consentaneum magistri sui doctrine memorauimus, id est, »Legem sic mittere ad regnum celorum, sicut Euangelium;« Pelagius quibusdam scriptis suis aperte confirmat atque pronuntiat.

3. Denique libellus est eius, quem habemus in manibus, ad quamdam [e 18Kb] Liuaniam uiduam, sermonem  continens exhortatorium, in quo ita habetur: »Simplicitatem, inquit, sequi Christi famulam decet: non hanc que stultitia magis est quam simplicitas, sed illam de qua scripsit [Baluz. Scriptura dicit]: [a 43Kb] Benedicta anima omnis simplex ; dicente alibi Scriptura: Maledictus omnis homo qui non permanet in omnibus que scripta sunt in libro legis, ut faciat ea . Hinc, inquit, ostenditur non esse simplicitatem ueram que Dei mandata insensata securitate contemnit, sed eam que legis precepta sapienti timore custodit; dicente enim, maledictum esse eum qui non permanet in his que scripta sunt, a contrario benedictum esse non uult qui non omnia precepta seruauerit. Et si  omnis simplex benedictus est, ergo simplex ille est qui omnia precepta [b 1Kb] legis impleuerit.«

4. Asserere hunc illud, quod toties iam superius dictum est, »Ad regnum celorum libros Moysis, sicut Euangelium mittere,« nullus catholicorum, qui hoc capitulum legerit, dubitat, nec intelligendo difficultatem aliquam poterit sustinere. Et quia indiscrete legem in eodem impiissimo capitulo nominauit, quod si Mosaicam, cuius testimonium maledicti posuit, [c 1Kb] aperte nos in Iudaismum attrahere tentat; quod si, ad tegendum se per fallaciam, legis nomine Euangelium se dixerit nominasse, [d 1Kb] in eo quidem quod legem Euangelium appellat, non errat. [e 1Kb] Sed in eo est impius, in quo sub [f 2Kb] simili et equali  nos, qui sub Euangelio sumus, maledicto constituere non pertimescit, exequans legi circumcisionis et omni Iudaismo euangelicam gratiam: unde etiam discipulus eius Celestinus aperte ausus est pronuntiare: »Legem sic mittere ad regna celorum, sicut Euangelium.«

5. Manifestum est enim, secundum Pelagium, quia si sub eodem uel simili adhuc sumus uinculo, etiam sub Euangelii tempore; a 1Kb] et si quid tamquam homines errauerimus, aut unum de preceptis Euangelii non impleuerimus, [b 1Kb] esse nos maledictos. Quod si ita, quod absit, tamen ut ille uult sit dictum, exequatum est legi ueteri Euangelium; et ubi erit dictum Pauli Apostoli: Christus nos redemit de maledicto legis factus pro nobis maledictum, quia scriptum  est : Maledictus omnis homo, qui non permanet in omnibus que scripta sunt in libro legis, ut faciat ea .

6. Quinetiam subdescendens hunc ipsum sensum latius in eodem sermone libelli huius exsequitur, et  latius eum commendat. Post multa enim ibidem ait: »Odisse, maledicere, et inuidere, mentiri, detrahere, et detrahentibus credere, leue aut nullum putatur esse peccatum; sed hi qui hoc putant, obliti sunt, [c 1Kb] quoniam et leuis precepti obnoxios gehenne legimus esse mancipandos. Dixisse enim, inquit, Dominum manifestum est: Quicumque dixerit fratri suo, Fatue, uel Racha, reus erit gehenne.«



CAPUT u. Conuenitur Iulianus, et inuitatur ad resipiscendum exemplo sociorum.

1. Hos igitur in eiusmodi impiissimis erroribus deprehensos, Pelagium scilicet et Celestium, [d 2Kb] ad satisfactionem Ecclesie Iulianus, et ceteri sui participes, [e 2Kb] uel modo condemnent; et si quos confidunt  aduersus catholicam fidem non recte sentire, nominatim designare non dubitent, et [f 1Kb] ecclesiastico ordine a nobis accipient pro nostra possibilitate responsum, [g 2Kb] aut ab eo certe, quem dicent a sensu catholico deuiare.

 2. Sicut enim [a 7Kb] superius prefati sumus, iam multi qui Celestium et Pelagium cum eo fuerant secuti, Iuliani quoque participes et socii facti, derelicto eo, Pelagioque damnato, [b 3Kb] sedi apostolice se submittentes,  et penitere super his que male senserant profitentes, a sanctis Patribus digni habiti miseratione, suscepti sunt.





MARII MERCATORIS LIBER SUBNOTATIONUM IN uERBA IULIANI. 





ADMONITIO IN MARII MERCATORIS LIBRUM SUBNOTATIONUM SEQUENTEM.

 Opus hoc secundum duas in partes distributum est a Mercatore. Altera nomen Commonitorii ad lectorem accepit, quia prefationis loco est; altera Subnotationum ad uerba Iuliani, quod est ipsummet Opus. Utraque multa plane eximia complectitur; sed prima potissimum que ad historiam spectent; secunda, que ad dogmata, quamquam et ista prodat de Iuliano quedam ad hunc usque diem ignota.

Una hic per se questio tractanda proponitur, de mortalitate Ade per peccatum: alie uelut appendices attinguntur, de peccato originali, de baptismo et redemptione paruulorum, etc. Unde Mercator  Tota summa inepti et magis impii Iuliani laboris ad unam prauam redigi uidetur sententiam, Ade uidelicet et Eue transgressionem eos non fecisse mortales. Et postea : Scis in ista, que inter nos uertitur, questione de mortalitate, scilicet generis humani, que per primos transgressores diuini mandati generaliter per semina percucurrit, et currit, et in finem usque cursura est, totam prorsus causam tuam construi.

De tempore aliquid hinc opinor colligi probabiliter posse. Scripsit Mercator post Theodori Mopsuesteni mortem, ut constat ex his uerbis : A Theodoro quondam episcopo oppidi Mopsuesteni; immo post obitum S. Augustini: Sancte recordationis Augustinus episcopus diuersis temporibus, etc.; atque etiam post uulgatam ipsius responsionem ad opus postremum Iuliani. Sic enim Mercator : Sanctus Augustinus sex suis libris quatuor priores illius euertit, octo quoque posteriores singulis responsionibus suis ad singula capita subiectis: quod utriusque Opus cum in manus nostras uenisset, etc.

Cum igitur Theodorus e uita excesserit ann. 427, Augustinus ann. 430 , et ad Mercatorem in Oriente positum peruenire uix potuerit Opus Imperfectum, priusquam Ephesum adueniret Bassula diaconus, qui, ut credibile est, una cum litteris Capreoli Carthaginensis episcopi attulit hoc Opus, tamquam sacrum sanctissimi uiri in defensione gratie morientis testamentum; non uidetur procul a uero Subnotationes factas quidem a Mercatore, sub finem ann. 431, quo habita est Ephesi synodus, sed in unum librum collectas impulsu Pientii, anno consequente; Mercatori quippe id procul dubio acciderit, quod curiosis solet, Opus diu exspectatum auide legerit, cum primum accepit; lectum subnotauerit, et suo tempore Subnotationes in unum congesserit.

Interest lectoris tria hic obseruasse. Primum, nos quidem Subnotationes in octo capita partitos fuisse, sed secutos hac in re Mercatorem, qui totidem excerpta ex Iuliani libris examinanda sibi proposuit; uariis numeris singula capita, ipsumque Commonitorium distinxisse, ut si qua nobis aliquando citanda sint, tanto facilius reperiantur, quanto pluribus indiciis designata fuerint. Alterum, ad singula Iuliani excerpta Augustini responsionem  , etsi Mercator non apposuerit, a nobis tamen subiunctam, ut utriusque doctoris responsiones inter se composite mutuam sibi lucem refundant. Postremum, nusquam, uel apud Mercatorem, uel apud alios eiusdem eui auctores, plura per se arcana, que ad historiam Celestianam pertineant, contineri, ut merito quispiam hoc opusculum idcirco uocet, Mysterium heresis Celestiane reuelatum.



Prefatio, CUI TITULUS EST IN ANTIQUIS EXEMPLARIBUS [a 1Kb] Commonitorium lectori aduersus heresim Pelagii et Celestii, uel etiam scripta Iuliani a Mario Mercatore seruo Christi.


 1. Questio contra catholicam fidem apud [b 1Kb] nonnullos Syrorum, et [c 2Kb] precipue in Cilicia a Theodoro quondam episcopo oppidi [d 1Kb] Mopsuesteni [e 1Kb] iamdudum mota, nunc usque penes paucos eorum admodum  occulte [Baluz. omit. occulte] roditur, [f 1Kb] nec ea palam profertur; sed ab ipsis qui de ea [g 1Kb] cornicantur, uelut catholicis [h 2Kb] intra Ecclesias, interim retinetur. » [i 1Kb] Progenitores uidelicet humani generis, Adam et  Euam, mortales a Deo creatos, nec quemquam posterorum sui preuaricatione transgressi lesisse; sed sibi tantum nocuisse, seque mandati reos apud Deum fecisse, alterum penitus nullum.«

2. Hanc ineptam et non minus inimicam recte fidei questionem, sub sancte recordationis Anastasio Romane Ecclesie summo pontifice, Rufinus [a 2Kb] quidam [Baluz. quondam] natione Syrus Romam primus inuexit, et ut erat argutus, se quidem ab eius inuidia muniens, et per se proferre non ausus, [b 1Kb] Pelagium gente Britannum [c 3Kb] monachum tunc decepit, eumque ad predictam apprime imbuit atque instituit impiam uanitatem.

3. Hic [Baluz. Quique] mox ausus in apostolum Paulum Commentarios [d 1Kb] condere, cum ad illum locum notissimum ad Romanos uenisset Epistole, ubi  ita continetur: Propterea sicut per unum hominem peccatum intrauit in hunc mundum, et per peccatum mors, et ita in omnes homines pertransiit, etc. , ibidem eos tantum reos dixit, atque obnoxios illa preuaricatione teneri, qui hunc in preuaricandis Dei mandatis uoluerint imitari: non omnes, qui ex eius sunt per successionum seriem semine generati; atque hinc latius de sequentibus locis huius Epistole disputat, et pronuntiat nullum hominem [Baluz. hominum] prorsus per generationem lesum fuisse, nec ledi Ade peccati transgressione; »Sed imitatione, inquit, quia prior ille in genere humano peccauit, et illum reum et obnoxium fieri, qui hunc propria uoluntate, non nascendo, sed peccando fuerit imitatus.«

4. Huic Pelagio adhesit [e 2Kb] Celestius, nobilis natu  quidem, et illius temporis auditorialis scholasticus [a 4Kb] , sed nature uitio eunuchus matris utero editus. Hic a Pelagio instructus sensum istum impiissimum meracius imbibit, ac [b 1Kb] multos incredibili loquacitate amentie huius sue participes et complices fecit.

 5. [c 1Kb] Ausus quippe est palam publiceque his uerborum sententiis eiusdem sensum passim disseminare per populos: id est,

» [d 2Kb] Adam mortalem factum, qui siue peccaret, siue non peccaret, fuisset moriturus.

 »Quoniam peccatum Ade ipsum solum lesit, et non genus humanum.

»Quoniam infantes qui nascuntur, in eo statu sunt, in quo Adam fuit ante preuaricationem.

»Quoniam neque per mortem Ade omne genus hominum moritur (Baluz. moriatur], quia neque per ressurrectionem Christi omne genus hominum resurgit.

»Quoniam infantes, etiamsi non baptizentur, habent uitam eternam.«

[a 2Kb] Que quinque capitula unam impiissimam et nefandam sententiam generant.

Adiecit preterea »posse esse hominem sine peccato, et facile Dei mandata seruare, quoniam ante Christi aduentum fuerunt homines sine peccato.

 »Et quoniam sic lex mittit ad regnum celorum, sicut Euangelium.«

6. Hec atque alia eiusmodi ipsi etiam Iuliano et ceteris eius commanipularibus placuere. Que, cum cognita atque detecta, ecclesiastica fuissent cum prefatis personis auctoritate damnata, [b 1Kb] librorum quoque numerositate [c 1Kb] ab eodem Iuliano defensa sunt, placuitque ei cum Pelagio et Celestio [d 2Kb] in damnatione testium numerari.

7. Tunc contra pueriles ausus eius sancte recordationis [e 2Kb] Augustinus episcopus diuersis temporibus diuersos condidit libros, ex quibus omnibus Iulianus [f 1Kb] unum de duobus primo tempore ad [g 1Kb] ualerium editis elegit, cui quatuor libris a se ad [h 1Kb] Turbantium  absolutis contradiceret: [a 1Kb] sequenti uero uni octo ultimis uoluminibus ad [b 1Kb] Florum emissis respondisse se iactat, fingens multos eius sancti uiri  super hac re alios elaboratos penitus ignorare.

8. Quibus [c 7Kb] octo ultimis [d 1Kb] horrida loquacitate euagatus, disertum se magis ostentare, et sciolum  uolens, post innumerabilia [a 1Kb] conuiciorum probra, que in sanctum supradictum uirum est iaculatus, hec impudenter, immo iam impie defendere [Baluz. add. ausus est], que a Pelagio Celestioque eum in perniciem suam didicisse superius memorauimus; quamquam sicut iam prioribus quatuor libris [b 2Kb] eadem et semper eadem uoluens, et nullum prudenter inueniens exitum, iniuriis et contumeliis magis membranas seu chartas quam ulla fidei recte ratione compleuit. Et cum hec summa breuitate et Scripturarum sanctarum atque diuinarum auctoritate esset questio pertractanda, plurimam sibi distortam et omnino non necessariam loquacitatis conscripsit materiam, de qua et impia cuderet, et prorsus ageret nichil. Nihil enim agit qui impietati operam nauat.

 9. Sanctus [Baluz. add. tamen] sepe dictus episcopus Augustinus [c 1Kb] sex suis libris quatuor priores illius auertit, octo quoque posteriores singulis responsionibus suis ad singula capitula subiectis, sic uanos eius et plumbeos pugiones malleo catholice ueritatis obtudit, immo confregit.

10. Quod utriusque opus cum in manus nostras uenisset, studiosius perlegi et intellexi [Baluz. omittit studiosius perlegi et intellexi], quia tota summa inepti et magis impii Iuliani laboris [d 1Kb] ad unam prauam redigi uidetur sententiam: »Ade uidelicet et Eue transgressionem eos non fecisse mortales,  nec noxam eorum ad posteros originaria successione transisse; sola autem imitatione illorum, qui diuina mandata contempserit effici reum.«

11. Hoc ergo, ut dixi, [e 1Kb] totum opus, cum studiosius perlegissem, breuiter pro nostrarum uirium facultate, [f 1Kb] Subnotationibus [Baluz. add. ex] libris eius, ubiubi opportunitas exegit, appositis, ego quoque respondi, quo lector post tanti patris et magistri tubam, nostram etiam palearem fistulam non aspernatus assumere, tota intelligat breuitate Iulianum in elaborandis numerosissimis libris inanem et plenam potius iactantie cum summa impietate operam impendisse.

12. Sane quoniam easdem ipsas quas dixi Subnotationes in unum corpus redigere me debere tu  quoque, [g 1Kb] uenerande presbyter Pienti, iussisti, parui imperatis non ignorans in maledicta et effrenate illius lingue nos conuicia incursuros. Sed quid possunt [h 1Kb] extra [Baluz. add. Dei] Ecclesiam alligati rabidi canis latratus? Gloriemur nos [i 1Kb] tantis uiris, tantisque ecclesiasticis doctoribus toto plane orbe fulgentibus, in quos ille tam inaudita, tam nefanda, tamque obscena atque atrocia maledicta iaculatur, participes ac socios fieri.

13. Scio sane quod etiam de ordine capitulorum succensurus sit nobis, et plus loquendo quam solet inanem contra nos strepitum uerborum moturus,  accusans uidelicet ordinem contra se nostrorum nullum esse dictorum. Subnotationes, ut iam diximus, prauis nos eius sensibus partim [Baluz. sparsim] apposuimus, uel admouimus; [a 1Kb] non ullum aduersus eum condidimus librum.

14. Ille sane curet de nobis

   . . . . . Medio ceras implere capaces
Quadriuio . . . ., 
 nos cum ingenii tenuitate, fide christiana fundata, a mundi sane sapientibus longe semota, et exprobrationes eius cum Patribus nostris et magistris patienter excipimus et exorbitationes illius a catholica ueritate, diuinis Scripturarum [Baluz. add. nostrarum] eloquiis, [b 3Kb] non sophismatum arte, confutamus, conuincimus et deflemus.



INCIPIT LIBER.



CAPUT PRIMUM. Nunc uerba Iuliani ex libro eius primo ad Florum [a 1Kb] capitulo CXI, ita.


»Sed currant ad eum, qui clamat, Iugum meum suaue est, et onus meum leue est , qui et male agenti ueniam pro inestimabili bonitate largitur, et innocentiam, quam creat bonam, facit innouando [b 1Kb] adoptandoque meliorem.« [c 1Kb]

1. Ad hec. Preter responsa sancti uiri, omnes  quidem innouat creando, sed non omnes renouat regenerando, nisi eos tantum de quibus ipse ait: Nisi quis [Baluz. qui] renatus fuerit ex aqua et Spiritu sancto [Baluz. omit. sancto], non potest intrare in regnum celorum . Seu ut idem ait: Nisi quis natus fuerit denuo . Unde suspectus es fraudis et doli, quod nusquam in toto Opere tuo renouationis tibi uisa est mentio facienda; sed innouationis tibi sermo semper uenit in mentem. Nam [d 10Kb] certum est inter innouationem et renouationem plurimum  interesse: innouatum enim, sicut omnibus est notum, intelligi potest quod numquam fuit, et nouiter exstitit; renouatum uero id quod utique iam erat, in uetustatemque peruenerat; quod si renouetur, dicitur renouatum.

2. Sed nec probari facile poterit [a 1Kb] diuinam Scripturam usam esse hac locutione, innouatione uidelicet; sed de renouatione ei creberrimus sermo est.

3. Audi inuitus Apostolum Paulum dicentem: Sicuti est ueritas in Iesu deponere uos, secundum pristinam conuersationem, ueterem hominem qui corrumpitur secundum desideria erroris; renouamini autem sensum [Baluz. sensu] mentis uestre, et induite nouum hominem, qui secundum Deum creatus est in iustitia  sanctitatis et ueritatis . Item idem: Cum autem benignitas et humanitas illuxit Saluatoris Dei nostri, non ex operibus iustitie, que nos fecimus, sed secundum suam misericordiam saluos nos fecit per lauacrum regenerationis et renouationis Spiritus sancti, quem ditissime effudit super nos in Christo . Item idem: Etsi exterior noster homo corrumpitur, sed interior renouatur de die in diem .

4. Deinde audi qui etiam adoptentur; audi, inquam, non me, sed apostolum Petrum: uos, inquit, genus electum, regale sacerdotium, gens sancta, populus in adoptionem, ut uirtutes Dei annuntietis, qui uos uocauit de tenebris in admirabile lumen suum . Audisne quid dicat? sentisne quid predicet?  illos adoptari uidelicet, ut fiant in adoptionem populus Dei, qui sunt de tenebris euocati in illud admirabile lumen: unde consequens est ut nisi quis fuerit de tenebris euocatus in illud admirabile lumen,  non sit genus electum, non regale sacerdotium, non gens sancta, non populus in adoptionem esse mereatur.

5. An dicturus es forsitan et iussurus ut [Baluz. om. ut] maiores tantum homines, qui de tenebris in illud admirabile lumen tamquam peccatores euocantur, ipsi tantum fiant populus Dei; paruuli uero ab ipso ortu suo in lumine constituti, expertesque tenebrarum, quia tantum, ut tu uis, innouati sunt, non autem renouati ex aliqua uetustate peccati, non sint ex populo Dei? Quis te christianorum ferat ista loquentem? quis te non exhorreat, et tamquam lethale uirus non [Baluz. om. non] fugiat hec scribentem?



CAPUT II. Item in libro II capitulo XuI uerba Iuliani.


»uerum imbecillum tue [Baluz. cece] opinionis patrocinium multiplicat peccata, non minuit. Hic igitur miserorum pruritus et sponte decrescentium nullum contra ipsam ueritatis rationem ualet pondus afferre. Sed quia nonnullis Scripturarum locis, et maxime apostoli Pauli, confirmari asserunt [b 2Kb] naturale peccatum, etc.« [c 1Kb]

1. Ad hec. Nemo dicit naturale, uel naturam esse peccatum, sed originale; et id in natura esse, non [d 1Kb] extra naturam; nec absurde tamen, aut [Baluz. om. tamen, aut] abusiue dici posse naturale, non tamen naturam: nam deceptus ipse decipis quos potes [Baluz. add. Et tamen]. Inter originale et naturale est nonnulla distantia; et quamuis quod naturale  est possit et originale dici, non tamen quod originarium est, naturale quidquam [Baluz. et naturale] cogit fateri. Et accipe exemplum: natura est omnis homo, cuiuslibet etatis, sexus, atque conditionis;  origo uero [Baluz. conditionis origo, ut] est senator, curialis, seruus, colonus, barbarusque, que non sunt nature nomina, sed originarie conditionis. Ita nos non dicimus naturam aut naturale esse peccatum, sed originis causam addicte seruiliter per peccatum.

2. Quamuis, ut iam diximus, preter naturam in qua sit, esse non possit, nisi dementissime querendum id extra hanc existimes: uel [Baluz. om. uel] suapte sit propriam habens substantiam uel naturam et te ita sentientem deuoret Manicheus, qui mali naturam sui iuris, sui status et originis principatum tenere ac habere cum impietate delirat.



CAPUT III. Item in eodem capitulo paulo infra uerba Iuliani.

 [a 1Kb] »Ostensum est igitur nichil posse per Scripturas sanctas probari, quod iustitia non possit tueri: quia si in lege Dei est perfecta forma iustitie, nichil per eam aduersaria eius, id est, iniustitia sinitur uirtutis acquirere; ac per hoc, [b 2Kb] quod ratio arguit, non potest auctoritas uindicare.« [c 1Kb]

1. Ad hec. uellem probares tua ratione puerperium uirginis, uel conceptum sine uirili commixtione  [Baluz. permixtione], Deum quoque hominem factum, et per etatum incrementa ad crucem fuisse perductum: quod quia humana ratiocinatio nulla consignat, per fidem diuinorum eloquiorum auctoritas uindicat.

2. Ridendum ergo, immo flendum in te est, quod ais: »Quod ratio arguit, non potest auctoritas uindicare.« Quis autem numeret [Baluz. numerat] tam magna et ita frequentia contra hanc miseram declamatiunculam tuam testimonia Scripturarum, in quibus, quia ratio inuestigare nichil potest, ad fidem recurritur, ut eius auctoritate salus eterna queratur?



CAPUT Iu Item in libro secundo capitulo LuIII uerba Iuliani.

 »Aut si forte, quoniam aliter dogma tuum stare non potest, nisi Adam ex se concepisse et peperisse responderis, Apostolum quidem non hoc sensisse, nulli dubium erit. Tu uero quid sexui tuo uolueris euenire monstrasti.« [d 1Kb]

1. Ad hec. [e 1Kb] Erubesce, infelicissime, in tanta lingue scurrilis, uel potius mimice obscenitate. uulgares tu dignus audire acclamationes: [f 1Kb] Unus tu, unus [g 238Kb] Philistion,  unus [a 2Kb] Latinorum Lentulus, unus tibi [b 1Kb] Marullus comparandus; namque [c 1Kb] Martialis et Petronii solus ingenia superasti.

 2. Te uerissime [d 3Kb] Ampsanctine scaturiginis [e 1Kb] conregionalis tue teterrimus fetor, te [f 7Kb] Auerni lacus  nocentissimus halitus, te postremo [a 19Kb] Atabulus prouincie tue pestifer [b 1Kb] halitus inflauit, [c 1Kb] quibus tot morbis turgidus et malesanus, immo insanus effectus, hec eructares, hec euomeres, hec exhalares; atque utinam! quia hoc tibi fuisset utilius uitalem spiritum exhalasses, antequam tam obscena, tamque plena dedecoris, pleno ore proferres.

 3. Quis scenicus [d 1Kb] turpio, quis [e 18Kb] durio, uel [f 1Kb] san nio professe licentia turpitudinis publice ista pro ferret? te matrone caste, te honesti et ornati uir legant? sed si honestatis sint memores et pudoris exhorrebunt, et ueluti monstruosam uiperam, ut fertur hydra fuisse, diffugient.

4. Tune sancte ac beate recordationis [g 5Kb] Memoris  episcopi filius? tu [a 1Kb] Iuliane primarie femine, et qua nichil honestius inter reuerentissimas matronas inuenias, utero editus? absit, absit, ut tibi istud credere ausim. [b 1Kb] uernularum te eorum potius crediderim filium, suppositumque illis, ut sepe dictum factum, et quod tu potius tanta oris tui petulantia et obscenitate approbas; aut si id non erit, degenerasse eos in te nulli dubium erit, qui sanctos illorum hominum mores, sanctam uitam, institutumque nouerit,  tuumque sermonem in scriptis hisce [Baluz. hisque] prudenter inspexerit.

5. Quorum sane post obitum sanctorum hominum, tu merito [c 1Kb] duas sorores tuas [d 16Kb] talibus disciplinis tui oris erudisti. Nouimus, nouimus, quid tibi una earum, cum tu nimis seuerus in eius ruinam pudoris insurgeres, obiecerit uel exprobrauerit, atque tu mutus illico non ausus es ulterius censure tue ullas dolori eius inferre molestias.



CAPUT u. Item in eodem libro capitulo LIX uerba Iuliani.


»Non enim dictum est, Erunt duo homines in uno homine, sed Erunt duo in carne una ; quo unitionis nomine uoluptas illa ceuntium et libido, que sensum afficiens membra consternat, ac sicut ille prudens intellexit, unam carnem gestit efficere, a Deo instituta, et corporibus ante peccatum docetur inserta.« [a 2Kb]

1. Ad hec. [b 1Kb] Eleganter scurra loqueris more tuo, et more quo [c 2Kb] theatrum [d 1Kb] Arbitri ualeriique detristi. Constat in illis prosatoribus generis humani fuisse [e 2Kb] libidinem insitam eorum nature, quam quidem  diuine Scripture, non ut tu uis, libidinem solent, sed carnis concupiscentiam nominare, de qua illud implerent: Crescite et multiplicamini, et replete terram . Et illud: Adherebit uxori sue, et erunt duo in carne una . Sed si mandatum diuinum seruassent, non eis futura erat [Baluz. fuerat] immodesta stimulatrix, infestaque, et importuna instigatrix [Baluz. institatrix], cum non queritur opus eius, qualis nunc est, trahens ui sua, et magna uasa plerumque de castitatis arce deiiciens. Ergo si talis non est, sicut nec est, qualis naturaliter sobolis tantum causa diuinitus fuerat data, uitiata est: [f 6Kb] quo uitio suo cum generat,  quod nascitur ex uitio, uitiatum est, et inde [Baluz. iuri] medico et redintegratore indiget Christo.



CAPUT uI. Item in eodem libro capitulo LXIII uerba Iuliani.

»Ille quippe non dixit, peccatum transisse, sed mortem; mortem utique iudicii illatam seueritate, preuaricationis ultricem; non corporum semina, sed morum uitia persequentem.« [a 2Kb]

1. Ad hec. Bardissime, tuo te pugione feristi: uis enim non peccatum, sed mortem transire per semina, quam tamen ais »iudicii illatam seueritate, preuaricationis ultricem.« Referatur igitur tibi de tuo. Quid hoc ad posteros, qui omnes omnino mortui sunt, moriuntur, atque morientur, illa utique morte que per omnes homines pertransiit, ultrixque preuaricationis,  ut dicis? Nam illud aliud ridendum est, quod ais, mortem, quam penam esse dixisti peccati, solam transisse in genus, absque illo quod huius tanti mali exstitit causa. En egregius iusti iudicii Dei defensor, qui penam prosatoris transmittas in posteros, pene eius causam non habentes!

2. Delectat autem quod subnectis: »Non corporum  semina, sed mortum uitia persequentem.« Tamquam iubeas potius quam doceas nullum esse mortuum, neque mori, nec moriturum, nisi qui Ade preuaricationis exstiterit imitator. Non pudeat tante uanitatis? Itane nullus fuit, uel est futurus, uel est, saltem [b 1Kb] secundum magistri tui Pelagii definitionem, que a te tot libris defensa est, qua ambo decernitis, »posse hominem esse sine peccato, et facile Dei mandata seruare?« Ut ergo dicebamus, uel secundum uos ipsos, nullus fuit per tot secula, qui, alienus huius uestre imitationis inuentus, hanc in se Ade penam non mereretur excipere, quam dicis »preuaricationis ultricem, et que non semina, sed morum uitia iussa est persequi.« Et certe hi quos dicitis »posse esse sine peccato, et facile Dei mandata seruare,«  esse sine uitiis debent. Postremum tot millia infantium absque uitio ullo secundum uos nascuntur, nati sunt, atque nascentur. Cur itaque hac [Baluz. hec], que iudicii seueritate illata est ultrix preuaricationis [Baluz. om. preuaricationis], morte plectuntur, quam nec causa sua secuta est, nec, ut dicis, transiit in quemquam [c 1Kb] ipsorum?

 3. Hic tibi de manibus, ut ita dixerim, cecidit illud condiscipuli tui Celestii egregium definitum: »Quoniam peccatum Ade ipsum solum lesit, et non genus humanum.« [a 2Kb] Hic est Celestius unus ex illis quibus in tui operis libro primo de quatuor ad Turbantium hec ais: »Doctores nostri temporis, frater beatissime Turbanti, et nefarie, que adhuc feruet, seditionis auctores ad hominum [b 3Kb] quorum sanctis studiis uruntur, contumelias et exitium decreuerunt per ruinam totius Ecclesie peruenire, non intelligentes quantum his contulerint honoris, quorum ostenderunt gloriam, nisi cum catholica religione, non posse [Baluz. potuisse] conuelli.« Itane oblitus amicitie es [Baluz. amicitias]? itane consueuisti defendere? an nunc tibi ipsi patrono opus est? et decepti sunt qui te sibi parauerant defensorem?

 4. Et hec a me, tamquam qui te nimis callidum  et disertum non intellexerim, dicta sint, quod et tu sine ulla dubitatione iactabis; ubi si hoc tibi persuaseris, plurimum te [Baluz. omit. te] falles. Ego enim te intellexi, et quid contra fidem tenacem recti ineptissime sentias noui, et quibus uerborum hic modo utaris ambagibus memoria teneo, et paululum nos patere, hec probabimus.

5. Abuteris uidelicet Christianorum simplicitate, qui in hos libros tuos legendos inciderint: tua uerba ista sunt nempe, »In omnes uero homines non peccatum transisse, sed mortem, illatam utique seueritate iudicii, preuaricationis ultricem.« Hic hic interim te aliquantulum teneam; hic tecum moras aliquas utiliter teram; rogo si simpliciter, et non [c 1Kb] dilemmatus, [d 7Kb] tamquam ad Cresum et Pyrrhum Loxias   loqueris, quomodo non [e 2Kb] et tu traducianus  es, ut tibi libet, et adhuc licet, nomen imponere catholicis Christianis? Neque enim saltem mors ipsa, quam tribuis, aliter ut etiam tibi placet, nisi per transitum seu traducem uenit, atque uentura est, quam et tu uis penam esse sine merito pene.

6. Ad has igitur tu effugiendas angustias, quas tibi, loquax magis quam disertus, ipse fecisti, replicas in consequentibus, ac disseris de illa te morte hic dixisse, qua mulctatus Adam est post preuaricationem, que non corpora perimit, sed que per scelera, contemptu Dei, fit in anima, et est eterna? quippe ad eternum supplicium trahit, quam etiam Scriptura sacra significat: uidua, inquiens, que in deliciis agens uiuit [Baluz. deliciis agit], mortua est . Et in Euangelio: Sine mortuos sepelire  mortuos suos . Et hanc talem dixi, inquies, transisse, et transire in posteros Ade, non omnes omnino, sed illos tantum qui imitatores preuaricationis eius, diuinorum fuerint, sicut et ille, immemores mandatorum. Ceterum illa, inquies, que resolutio corporis est, uel anime a corpore separatio, fuisset in Adam, etiamsi non peccasset.

7. Unde illa [Baluz. add. tibi] commanipularis, et condiscipuli tui Celestii, et utriusque uestrum magistri Pelagii egregia definita sunt, [a 1Kb] que cum personis dudum toto orbe ecclesiastica auctoritate damnata sunt: »Adam mortalem factum, qui siue peccaret, siue non peccaret, esset moriturus; et  quoniam peccatum Ade ipsum solum lesit, et non genus humanum; et quod infantes in eo statu sint, in quo Adam fuit ante preuaricationem.«

8. Unde illud quoque natum est ultimum uobis, quod in malum uestrum non timuistis emouere: »Infantes, etiamsi non baptizati moriantur, habent uitam eternam.« Et illud plusquam sacrilegum [Baluz. sacrilegium]: »Neque per mortem Ade omne genus hominum moritur, quia nec per resurrectionem Christi omne genus hominum resurgit.«

9. Hec sunt nempe magisterii uestri magnifica scita, hec eruditionis, ut dicitis, Christiane, sed nos Christiani non dicimus, dogmata ueritatis?

Ad populum phaleras. Ego te intus et in cute noui. 
Quid tibi prodest, ut idem peta ait,

 Astutam uapido seruare in pectore uulpem? 
[b 1Kb] Ego te sane effossis tortuosissimis et fetidis foueis tuis, diligenti inuestigatione in lucem pertraham Christianis populis exponendum.

10. Audi nunc et tu, et qui me et te dignanter habuerint legere, quid contra hunc sensum tuum impiissimum, prauissimum, impudentissimum, petulantissimum, quid olim ipse pronuntiaueris, [c 1Kb] in epistola uidelicet tua, quam ad sedem apostolicam illo tempore ausus es mittere, [d 1Kb] quando conuentus detrectasti cum uniuersa Ecclesia per totum orbem Pelagium Celestiumque damnare, [e 4Kb] que antequam  in manus sancte illius Romane Ecclesie ueniret antistitis, te agente a nonnullis a te deceptis per totam pene Italiam circumlata [Baluz. add. est], et, tamquam magnum aliquid, multorum auribus insinuata cognoscitur. Ibi namque inter cetera ita ais: [a 11Kb] »Qui est igitur assertor, quod neque per mortem Ade omne genus hominum moriatur, neque per resurrectionem Christi omne genus hominum resurgat, contra Apostolum sentit dicentem: Sicut in Adam omnes moriuntur, ita in Christo omnes uiuificabuntur .«

11. Hic qua fraude, et quo dolo, quos omnes dicas et sentias nouimus et tenemus, uidelicet non omnes omnino homines, hoc est, totum genus humanum, sed hos omnes qui imitatores Ade esse uoluerunt:  et per resurrectionem Christi, quod ille Apostolus dixit, omnes resurrecturos, similiter sine dubio dicas necesse est, non omne prorsus genus humanum  resurrecturum esse, sed tantummodo iustos et sanctos, qui Christi iustitiam et sanctitatem fuerint imitati; [b 1Kb] cum constet omnes omnino resurrecturos esse per Christum, quamuis alios ad regnum, alios ad iudicium. Et addis: »Iure igitur improbatur, qui huic sententie contradicet [Baluz. contradicit], que ait, Per hominem mors, et per hominem resurrectio mortuorum «; item: »Quod peccatum Ade ipsum solum lesit, et non genus humanum: et hec sententia, inquis, a nobis merito refellitur; non enim soli ipsi, sed generi humano obfuisse credendum est.«

12. [c 2Kb] Et hic quid agas, saluo tibi, ut putas, sensu tuo prauissimo et tortuosissimo, latere nos non potuisti: quia ipsi, ut uis docere, quamuis pauci, in comparatione totius generis, humanum sunt genus.  Item: »Quod infantes, inquis, in statu sint in quo fuit Adam ante preuaricationem, inter [d 3Kb] indisciplinatas, ais, reputo questiones. Non enim per omnia  in eo statu sunt, qui nascuntur hodie, in quo Adam fuit ante peccatum, quamuis et illas [Baluz. istos] opus Dei esse, sicut et ille negari non possit.«

13. [a 1Kb] Quem et hic statum dicas et sentias, saluo, ut arbitraris, tibi sensu tuo, optime nouimus, [b 1Kb] non anime uidelicet ante peccatum, sed exiguitatis et paruitatis, in qua nascuntur infantes. Memento sane, nichil te hic modo dixisse de paruulis non baptizatis, si fuerint in morte preuenti, habere eos uitam eternam, quod falsissimum est: quia hoc non uult Christus, nec uoluit, sicut tua uecordissima temeritas iubet et docet. Item subnectis: »Adam etiam mortalem factum, qui siue peccaret, siue non peccaret, fuisset moriturus [Baluz. fuisse moriturum];« nec hoc esse dixisti ratione subnixum. »Credendum est  enim, inquis, [c 3Kb] immortalem quidem factum, sed qui si non peccasset per gustum ligni uite, uirtutem posset immortalitatis adipisci;« male igitur dictum est, »siue peccaret, siue non peccaret, fuisse moriturum.«

14. Calumniatum me tibi, ne uel quisquam, uel tu ipse dicas, contra hec te postmodum non sensisse  definita: audi iterum, quid uerbis tuis in tuo libro, de quo agimus, teneatur.



CAPUT uII. Item ex eodem libro capitulo LXuI uerba Iuliani.

»Intrauit igitur, secundum Apostolum, per unum hominem peccatum, et per peccatum mors, quoniam illum, et reum, et damnationi perpetue mortis [d 1Kb] obnoxium mundus aspexit.« Certe aliud mox [Baluz. om. aliud mox] dicebas, et negabas in hunc mundum per illum unum hominem intrasse peccatum, cum nunc confitearis intrasse. »In omnes autem homines mors pertransiit, quia una forma iudicii preuaricatores quosque relique comprehendit etatis. Que tamen [Baluz. add. ais] mors, nec in sanctos, nec in innocentes ullos, seuire permittitur;  sed in eos tantum peruadit, quos preuaricationem uiderit emulatos: que preuaricatio, licet non sit facta naturalis, fuit tamen forma peccati; atque ob hoc, licet non aggrauet nascentes, tamen accusat imitantes. Mors autem iudicialis transit in eo in quo peccauerunt omnes, sed libera uoluntate.« [e 2Kb]

 1. Ad hec. Si iudicialis est ista mors [Baluz. om. mors] qua mulctatus Adam est, et ipsa est que transiit et transit in posteros, non, ut ais, omnes omnino, sed ad solos imitatores; que uel qualis erit illa alia que animam a corpore separat? Hic arctatus: »Naturalis, inquies, quia Adam siue peccaret, siue non peccaret, mortuus fuisset.« En stemma Christianum! [a 2Kb] en ecclesiastica antiqua traditio! Sed uides nempe, quomodo te ipsum, in dictis tuis contrarius [Baluz. contrariis] tibi, tamquam uipera lanies, cum  uerborum crepitaculis magis quam ullis declamationibus studium inane dependis.

2. uellem autem te pressius interrogare, de morte cuiusquemodi quid sentias, qui earum unam quamlibet saltem transire permittis. uelim ergo dicas mihi quid sit mors, que tuo iudicio transit. Substantia est uel natura, an res aliqua accidens? [b 4Kb] Meminimus enim tempore quo presens in urbe Roma, cum [c 1Kb] principibus huius amentissimi erroris tui, in nonnullis simplicioribus Ecclesiam uentilabas,  qualiter interrogabas: »Quid est peccatum, inquiens, malumne aliquid, an bonum?« Malum utique respondebatur tibi. Ad hec addebas: »Deusne huius mali auctor et opifex?« Absit, absit, exclamabatur [Baluz. exclamatur] tibi, longe, quam longe sit ista dementia. Hoc nec impiissimus profiteri ausus est Manicheus, qui mali auctorem Deum nec sentit, nec profitetur; sed id proprium habere a sempiterno principium, propriam essentiam, propriamque naturam, scelestissime flagitat: ubi mox tunc ipse querendum esse dicebas, »utrum peccatum substantia esset, an natura, an res aliqua accidens.« Ubi cum paululum hereret Christiana simplicitas, taliter inferebas, »peccatum nullo modo modo posse esse substantiam uel naturam, quia [a 1Kb] sic  haberet [Baluz. habet], aiebas, Deum opificem et auctorem; nulla enim est natura quam non condidit Deus. Sed quia supra constitit auctorem [b 1Kb] Deum mali non esse, non est ergo substantia uel natura peccatum, quod malum esse apertissime claruit; et quod substantia non est, inquis, in substantiam seu naturam, quod homo est, transire nullo iure, nulla ratione credendum est;« atque concludebas: »male igitur et stulte traducianum ex Adam creditur esse peccatum.«

3. Ut ergo supra dicebam, patere me, ut ego quoque hac uia te et iisdem argumentorum interrogem lineis, ut nos doceas respondendo. Mors, saltem hec que secundum animam est, et est eterna, quamque Adam transgressor excepit, et transmisit in posteros,  quam tu solam ad quantoscumque, non omnes omnino homines generaliter, sicut Apostolus ait, sed ad paucos admodum imitatores transire definis , substantia est aliqua, uel natura, an res quedam substantie accidens? Tu si adhuc aliquid in te luminis habes, respondebis, et dices, eam nature substantie accidisse, nec posse dici substantiam, que penalis data est primo transgressori, et deinceps generi humano; nemoque prudentum, inquies, penam dixerit esse substantiam uel naturam: ubi tu mox tuis cassibus concludendus es. Nullo pacto mortem illam iudicialem, que quia penalis est, [Baluz. add. que] substantia nulla est, quam tu in posteros saltem imitatores Ade transmittis, numquam de substantia in substantiam, uel de natura in naturam, quod [Baluz. uel natura, quod] homo est, posse transire declaratum est.

 4. uidesne, [c 2Kb] egregie perditorum magister, et dialectice disputator, uidesne quo cecideris? sentisne nunc saltem quantum a ueritatis tramite deuiaueris? Sed tibi interim si uetus [Baluz. ullus] pudor est, nunc ista sufficiant: si autem Deus uite commeatum dederit, et ad retractandos hos optimos libros tuos, et ad [Baluz. om. ad] illam sapientissimam epistolam tuam relegendam tempus indulserit, quando Deus uoluerit, [d 1Kb] tibi iterum respondebimus. Proferam [Baluz. proferamus] interim et alia tua, que cum magna exsecratione uitemus.



CAPUT uIII. Item ex libro tertio de quatuor ad Turbantium editis [e 1Kb] prope principia capituli tertii, uerba Iuliani.

 [f 1Kb] »Gratiam baptismatis dicimus non pro causis esse mutandam, quod ipsa dona sua pro accedentium capacitate dispensat; ideoque Christus, [g 6Kb] qui  est operis sui redemptor, auget circa imaginem suam continua largitate beneficia, et quos fecerat condendo bonos, facit innouando adoptandoque meliores.« [a 5Kb]

 1. uellem prius doceres et probares, paruulis, quos opus Dei fateris, et negas reos, unde illis captiuitas affuerit, ut opus habeant redemptore? nemo  enim pretium redemptionis importune pro libero offert. Ex qua etiam renouandi, seu, ut tu uis, innouandi sunt uetustate hi, quos esse dicis imaginem Dei, si progenitoris Ade non sunt, ut putas, uetere peccati feditate turpati?

2. Sed te de baptismo paruulorum ad hoc magis arctabo, ut te conuincam definitionibus tuis illud magis sentire, quod eo opus non habeant, sed uerbo te tantum, propter eludendos simplices, baptizari oportere censere, re [Baluz. rebus] uero per disputationum sententias denegare. Qui enim secundum te statum habent natiuitatis immaculatum, unde mundandi sunt, cum lauantur? et cum nullo, ut uis, originis sue reatu nascantur obnoxii, unde liberandi sunt, ut uere et proprie Christus sit eis etiam iehsu,  quod in Latinum eloquium Saluator exprimitur? et qui nullum generationis sue uitium trahunt, unde regenerandi?

3. Postremo, innumerabilibus interim omissis, illud aduersum te dicendum est, si hunc statum, ut dicis, innocentie et puritatis, quem Adam habuit ante peccatum, paruuli in suo ortu sortiti sunt, quos nulla, ut tu decernis, eiusdem progenitoris aspersit macula, contagio nulla fedauit; si crescentes [Baluz. ut credens] cum libero uoluntatis arbitrio, quod est in natura usque ad ultimum uite exitum, numquam ab ingenitis uel congenitis sibi bonis sunt delapsi, quid eis fuit Christi baptisma necessarium?

 4. [a 2Kb] An forte dicas propter regnum celorum, et in filios adoptionem? [b 1Kb] cur enim talis status, tantaque postea actibus propriis uite sanctitas acquisita seruate nature, non eos [Baluz. add. uel] ad regnum illud admitteret, uel in filios adoptaret? Sed tamquam ab edituo quodam et peruigili presule irruentes audiant [Baluz. add. item]: Nisi quis renatus fuerit ex aqua et Spiritu, non potest intrare in regnum Dei .

5. Sed [Baluz. Et] uideamus baptisma ipsum, cuius uirtutis sit, quotue et quantas habeat uires et effectuum causas. Dicit de illo Paulus apostolus: Qui nos redemit, saluos fecit per lauacrum regenerationis et renouationis . Ergo et salus, et redemptio, et renouatio est. Nullane ergo pena erit  non baptizatis paruulis, non habere salutem, redemptionem, renouationem, non postremo intrare in regnum celorum , non erui de potestate tenebrarum, et transferri in regnum filii caritatis Dei , non manducare carnem Domini, et bibere sanguinem eius  De quo sacramento uox Saluatoris est: Nisi manducaueritis carnem meam, et biberitis sanguinem meum, non habebitis uitam in uobismetipsis ; quod certe absque ulla tergiuersatione sine baptismo nullus usurpat, nec fit illius particeps sacramenti.

6. [c 1Kb] An iubes, ut soles, etiam hic tergiuersando  dicere, hanc de carne et sanguine Domini sumendo non esse sententiam generalem, sed specialem, ad eos uidelicet quibus presentibus tunc loquebatur? Audiant, audiant, si ad hoc prosilieris, Christiani, et tibi referant hoc pacto Dominicam cenam, in qua cum solis tantum apostolis [a 1Kb] constratus, de eodem corpore suo et sanguine sacramenta obseruanda condebat. Ipsis solis esse mandatum, et ad nullum alium qui uel tunc in illa cena non interfuit, uel ad nos omnes posteros pertinere pronuntias? uidesne quibus laqueis, quibus angustiis suffoceris, cum negas originis uinculum, de quo omne prorsus genus humanum, omnem etatem, nisi per hec sacramenta, in quibus lauacrum prius est regenerationis et renouationis, Christus absoluerit, magnum esse malum,  magnam penam, et ineuitabilem damnationem?

7. Quibus collectis contra tantam et tam manifestam impiissimam audaciam tuam, constat te magis, [b 2Kb] utpote sequacem Celestii, qui definiuit, »infantes, etiam non baptizatos, habere uitam eternam,« negare paruulos baptizari debere; sed, ut iam dixi, [c 1Kb] tantum uerbis illudere, sensu uero apertam [d 1Kb] cum paganis et Iudeis impietatem tenere.

8. Quod ut luce clarius probemus, audi [e 1Kb] quibus a nominibus cum causis propriis, que Christus in suis beneficiis humano generi contulit, paruulos facias alienos, ipsumque Dominum Christum Iesum horum nichil his debere, nichilque prestitisse.

9. Nempe, uis non uis, uiuificator est Christus: hic interrogabo, et anime, et corporis? Tu, inuitus  licet, ita fateberis. Repetam interrogationem, totiusne omnino etatis? Respondebis, totius. Pressius  exigam, et [f 1Kb] paruuli? Dices, etiam; sed audi, dicam tibi, quo modo iste, et ut ita dicam, qua arte uiuificet? Deus autem, inquit preco eius et uas electionis Paulus apostolus, qui diues est in misericordia propter multam caritatem, qua dilexit nos in Christo, cuius gratia salui facti sumus . Quid nunc censes? connumerauit et connuncupauit et paruulos. An foris sunt ab ista miseratione et dilectione, quia non sunt mortui peccatis, et exspectant te uanissimum ianitorem, ut tunc eos admittas ad misericordiam uiuificandos, quando a miserando cessauerit peccatores, ut eos aliter quam alios uiuificet?

10. Sed transeamus hinc studio breuitatis ad aliud uocabulum, quod saluator est. De [Baluz. quod de] Saluatore in Euangelio ita scriptum est: Natus est  uobis hodie Saluator in ciuitate Dauid . Unde et Greco eloquio, iehsu proprie, et apud [Baluz. ad] Zaccheum: Salus hodie domui huic facta est, quoniam et iste filius est Abrahe . Item: uenit Filius hominis querere et saluare quod perierat, [g 1Kb] inquit . Tu sine dubio, quia paruulorum greges non periisse pronuntias, non saluantur, non requiruntur: hoc audi, et de oue perdita, quesita et inuenta, hoc et [h 13Kb] de dragmate uel manipulo qui perierat . Item apostolus Paulus: [i 7Kb] Humanus sermo, et omni acceptione dignus, quia Christus iehsu uenit in mundum saluos facere peccatores, quorum primus sum ego . Hinc, tu [Baluz. om. tu] egregius magister, amolire paruulorum cateruas, ut ad hunc non currant qui uenit  saluare quod perierat ; qui non uenit uocare iustos, sed peccatores in penitentiam ;  qui baptizat in remissionem peccatorum ; qui ouem querit que aberrauit ; qui dragma , id est, manipulum qui perierat; qui pro peccatoribus mortuus est ; qui fudit sanguinem in remissionem peccatorum ; qui pro peccatis hominum traditus est ; qui uulneratus est propter iniquitates nostras ; qui peccata nostra portauit in corpore suo super lignum ; qui tamquam ouis occisionis pro peccatis nostris [Baluz. om. nostris] oblatus est ; qui deleuit chirographum debitorum ; qui, secundum apostolum Petrum, passus est iustus pro iniustis, ut nos adducat ad Deum ; cuius sanguis, secundum Ioannem euangelistam, purgat nos ab omni delicto ; qui, cum infirmi essemus secundum tempus, pro impiis mortuus est, ut Paulus dicit apostolus ; qui in similitudine carnis peccati de peccato damnauit peccatum in carne, ut idem Paulus est testis ; qui reconciliauit nos ex offensa Deo Patri, ut idem denuo dicit Apostolus ; qui dedit semetipsum pro peccatis nostris, et unus pro omnibus mortuus est, ut nos eriperet de presenti seculo malo . Et quis finis erit, si hic omnia recenseamus a quibus hic doctor egregius abigit innumerabilem multitudinem paruulorum?

11. Quod illuminat nos, Ioannes apostolus ita dicit: Quod si in lumine ambulauerimus, sicut ipse est in lumine, societatem habebimus in inuicem, et sanguis Iesu Filii eius purgabit nos ab omni delicto . Rogo, quibus auribus, qua fronte audis, sanguine nos Iesu Filii Dei ab omni delicto purgari, cum tu nullum infantes delictum habentes, ut dicis, ab hoc sacrosancto sanguine arceas?

12. Quod redemptor est, audi: Gratias, inquit Apostolus, agentes Deo et Patri, qui nos idoneos fecit in parte sortis sanctorum in lumine, qui eripuit nos de potestate tenebrarum, et transtulit in regnum filii caritatis sue, in quo habemus redemptionem, remissionem peccatorum . Putasne euigilabis tanto somno depressus, et audies quid dicat, et senties quo pudore dixisti de paruulis, »Christus qui est operis sui redemptor,« cum hic tantus preco dicat redemptos et redimi, qui sunt extracti, uel extrahuntur de potestate tenebrarum, et transferuntur  in regnum caritatis Filii Dei, redemptionisque munus nisi cum peccatorum remissione non obtineri? Audi adhuc, uis non uis, et inuitus: Qui dedit semetipsum, ut nos redimeret ab omni iniquitate, et mundaret sibi populum emulatorem bonorum operum . Abige ergo hinc infantes, quia ab iniquitate, quam non habent, non redimuntur, nec mundantur; quia unde mundari, ut dicis, non habent, ut Dei populo emulatori bonorum operum socientur! et in isto quidem capitulo, redemptionis,  si omnia persequamur, ut possimus ostendere barathrum tue uanissime impietatis quando finiemus? Unde commodius esse arbitror, uitande prolixitatis causa, congerere quanta possumus beneficiorum nomina Saluatoris, et de paucioribus eorum rara et pauca Scripture testimonia subdere, a quibus tua impietas excludere conatur infantes, ut qualis quamque sis noxius, saneque et recte fidei inimicus, omnibus pateat.

13. Quod liberator est Christus, quod mediator, quod propitiatorium; uelim dicas causam mediationis pro paruulo, quem causam habere negas offense: diceres etiam propitiationis aditum, quem nullam culpam, pro qua [a 1Kb] remissa propitietur Deus, habere decernis.

 14. Quod medicus, qui nonnisi male habentibus necessarius est .

15. Quod reconcilians, Paulum audi dicentem: Si enim, cum inimici essemus, reconciliati sumus Deo per mortem Filii eius, multo magis reconciliati salui crimus in uita ipsius . Item idem: Deus erat in Christo mundum reconcilians sibi, non reputans illis peccata eorum . Et [Baluz. add. post paululum] idem ipse: Non solum autem, sed et gloriamur in Deo per Dominum nostrum Iesum Christum, per quem nunc reconciliationem accepimus . Tu ad hanc reconciliationem qua fronte non uis paruulos pertinere?

16. Quod circumcisor, in consequentibus audies. Interim da huic infanti preputium, quod esse illi  negas, ut circumcidatur.

17. Quod pastor, sed nullam ouem in ouile suum recipit, quam prius non circumciderit: et hanc utique circumcidit, que mortua est in delictis [Baluz. dilectis] et preputio carnis sue, qui et ad oues perditas uenit .

18. Quod misericors et miserator est, audi Paulum apostolum: Eramus, inquit, et nos filii ire, sicut et ceteri. Deus autem qui diues est in misericordia, propter multam caritatem qua dilexit nos, et cum essemus mortui peccatis, conuiuificauit nos Christo .

19. Quod testator, quod consolator, quod aduocator, quod adoptans uel adoptator. Quis quos et [Baluz. qui quos uel] quales adoptet, quia tu nimis obsurduisti, audiant catholici Christiani Petrum apostolum  dicentem: uos autem genus electum, regale sacerdotium, gens sancta, populus in adoptionem, ut [Baluz. ne] uirtutes Dei annuntietis eius, qui uos uocauit de tenebris in admirabile lumen suum .

20. Quod regenerator, sed nullum regenerat, nisi qui uitium in prima origine [Baluz. generatione] contraxit: [b 1Kb] aliis [Baluz. alicui], qui bene se habent, et, ut tibi placet, in [Baluz. om. in] generatione, que iusta causa regenerationis existat? aut quid est,  quod in illa debeat emendari, uel corrigi, nisi quod forsitan prauum est?

21. Quod iustificans uel iustificator est, audi apostolum Paulum: Sicut est ueritas in Iesu deponere uos secundum pristinam conuersationem ueterem hominem, qui corrumpitur secundum desideria erroris. Renouamini autem sensum [Baluz. sensu] mentis uestre, et induite nouum eum [Baluz. hominem], qui secundum Deum creatus est in iustitia, et sanctitate ueritatis . Hi quos uetustate nulla indutos esse pronuntias, quid facient, si te audient? non accedent ad renouatorem, non eo induentur, deposita uetustate, ut renouentur spiritu mentis sue.

22. Quod de tenebris transferuntur ad regnum, qui fuerint baptizati, audi apostolum Paulum: Gratias,  inquit, agentes Deo et Patri, qui idoneos nos fecit in parte sortis sancte [Baluz. sanctorum] in lumine, qui eripuit nos de potestate tenebrarum, et transtulit in regnum Filii caritatis sue, in quo habemus redemptionem, remissionem peccatorum . Rogo, quo ore, qua potius impudentia ista tibi aliter uisa sunt consideranda, ne tante lucis ueritate et rationis Christiane pondere premereris? Separabis igitur etiam ab hoc capitulo paruulos, ne insontes secundum te, et qui in luce sunt merito innocentie constituti, extrahi uideantur de potestate tenebrarum. [a 1Kb] Sed, uecordissime mortalium, non aliter nec prius transferuntur in regnum Filii caritatis Dei, nisi prius extracti fuerint de potestate tenebrarum, et nisi habuerint redemptionem, remissionis scilicet  peccatorum. Et nota hic, redemptionem, quam et tu dices et concedes, sed nescio quam confictam: sed [Baluz. et] alteram, quam Apostolus non dicit esse principe loco, nisi peccatorum remissionem.

23. Quod mundator seu expiator est, audi Baptistam Ioannem: Ecce Agnus Dei, ecce qui tollit peccata mundi . Quid hic, queso, Agnus iste significat, nisi uictimam pro peccatis, qui pro suis certe, quos expiat cum oblatus est et [b 1Kb] quotidie in suis sacramentis offertur, remissionem prestat preteritorum et presentium peccatorum?

24. Iubesne igitur ut paruuli, obnoxii in nullo peccato, hanc sibi dicant hostiam minime profuisse, que tantum pro peccatis, uel pro peccatoribus, mactata cognoscitur? quin audire debes quid preco  huius uictime in consequentibus epistole predicet : Et sanguis Iesu Filii Dei mundauit nos ab omni delicto. Item [Baluz. idem] Paulus: Qui dedit semetipsum pro nobis, ut nos ab omni iniquitate redimeret, et mundaret sibi populum emulatorem bonorum operum . Quo te uertes? Quo fugies, ut  hos laqueos euites? uidesne, impudentissime, hostie huius sanguinem mundatorium esse peccatorum, redemptionem quoque ab omni iniquitate, per quem sibi prepararet populum emulatorem bonorum operum? Et tu fronte ferrea, et corde saxeo, separas paruulos a populo Dei, qui expiatus et redemptus, tot et talibus diuinis premiis gaudet.

25. Quod deletor chirographi [Baluz. est], audi apostolum Paulum: Et uos cum essetis mortui delictis, et preputio carnis uestre, uiuificauit cum illo, dolens quod aduersum uos erat, chirographum in sententiis decretis, quod erat contrarium uobis, tollens illud de medio, affixit cruci, exuens se carnem, principatus et potestates traduxit fiducialiter triumphans eos in semetipso . Quid hic astrues, doctor egregie?  delet in baptismo etiam chirographum paruulorum? An nullum habentes chirographum, nec proprium, nec paternum, ad hanc largitoris gratiam non curas admittere? Audiant hic quid sentias catholici Christiani, et quem te esse intelligere debeant, ipsorum permitto iudicio.

26. Quod uita est Christus, audi Ioannem apostolum: Et hoc testimonium est: [c 1Kb] quia uitam eternam dedit nobis Deus, et hec uita in Filio eius est. Qui habet Filium, habet uitam; qui non habet Filium, non habet uitam , sed iudicium Dei manet super eum . Eia preceps! admitte ut sine baptismo paruulus hanc habeat uitam. Hesisti, ut credo, hic, et in eodem luto herendo [d 1Kb] uersuram soluis. Si igitur non habet sine hoc sacramento  uitam, iudicium Dei manet super eum. Unde hoc? Non quero, legentium prudentia intelligat.

26. Quod reficiens et releuans Dominus in Euangelio: uenite ad me, omnes qui laboratis aut [Baluz. et] onerati estis, et ego uos reficiam: tollite iugum meum super uos, et discite a me quia mitis sum et humilis corde, et inuenietis requiem animabus uestris. Iugum enim meum suaue est, et onus meum [e 1Kb] leue [Baluz. add. est] . Numquid et hic erit ulla dubitatio, nullum ad illum concionatorem properare, nisi qui oneratus aliqua sarcina, labore conficitur, qua deposita, tollat leue iugum eius super se mitis et humilis corde? Et quid est aliud, nisi, ut diximus, sarcina peccatorum? que quia, ut te delectat, paruulis nulla est, non audiant hunc concionatorem  , et intelligere non curent, de tollendo miti et leui iugo eius, quia nullum quod deponerent onus habuere. Heccine Christianos audire non nefas est? uosque adhuc pati garrire ex negligentia sacerdotum, non ultima pena est?



CAPUT IX. Retractatio questionis de morte per peccatum ingressa in mundum.


1. Habes, ut credo, quod te tangat et stimulet: sed si te iterum commoueris, scio quod, donante Deo, ulterius, ut non te commoueas, arctius colligaberis.

 2. Adhuc tamen necessaria consideratione ad superiora [a 1Kb] ueniam, pressius explorans quid de pena quam progenitorum preuaricatio diuino iudicio meruit sentias; et ad hanc te questionem reducens, patefaciam iterum tuum barathrum. Qua [Baluz. que] enodata, cum fauces tuas diuinarum auctoritas presserit Scripturarum, scies te [b 19Kb] gentilibus et Iudeis,  omnibus libris tuis, [a 1Kb] arma ministrasse, sed sane plumbea; non enim ad expugnandam in Christo fidem ullas uires habere potuerunt.

3. Sed [Baluz. Et] que, uel cuiusmodi sint, iterum [Baluz. iterum iterumque] uideamus, in quibus quis iste, queso, error est inexplicabilis labyrinthi? que inexsolubilia [b 1Kb] Thebani monstri problemata? In epistola tua, que, ut memorauimus, ad sancte memorie papam Zosimum missa est, displicet tibi, eumque condemnas qui sentit Adam mortalem factum, qui siue peccaret, siue non peccaret, fuisset moriturus. Et ais, nec hoc esse ratione subnixum; credo enim esse, inquis, immortalem factum quidem, sed qui, si non peccasset per gustum ligni uite, posset uirtutem immortalitatis adipisci. Adiungis etiam iure  improbandum, qui predicanti Apostolo contradicit dicenti: Sicut in Adam omnes moriuntur, ita in Christo omnes uiuificabuntur . Moxque hoc aliud testimonium subdis: Per hominem mors, et per hominem resurrectio mortuorum . Que cum simplex Christianus audit, nichil doli, nichil credens afferri fallacie, [c 3Kb] more quo ab apostolis doceri solita est Ecclesia, optimum et suum arbitratus [Baluz. arbitratur] magistrum, intentusque [Baluz. intentasque] ad reliqua eiusdem Apostoli, que in hac causa  prosequeris, audienda, decernit. At tu [d 1Kb] aliud clausum in pectore, aliud promptum habens in lingua, nouus atque egregius disputator, id nunc in isto Opere tuo [e 1Kb] post tam longum tempus [f 1Kb] elaborato in Cilicia ingeris.

4. Necessaria igitur capituli repetitione, quid mari exarato et Oriente lustrato nouum inauditumque inde attuleris, denuo perscrutemur. [g 1Kb] »Intrauit igitur, inquis, secundum Apostolum, per unum hominem peccatum in hunc mundum, et per peccatum mors, quoniam illum et reum, et damnationi mortis perpetue destinatum mundus aspexit.« Et subiungis: »In omnes autem homines sola mors pertransiit, quia una forma iudicii preuaricatores quosque, etiam relique comprehendit etatis; que tamen mors, nec in  sanctos, nec in [Baluz. om. in] innocentes ullos seuire permittitur, sed in eos, inquis, tantum peruadit, quos preuaricationem uiderit emulatos: que preuaricatio, licet non sit facta naturalis, fuit tamen forma peccati; atque ob hoc, licet non aggrauet nascentes, tamen accusat imitantes: mors autem iudicialis transit in id, quod peccauerunt omnes, sed libera uoluntate.« Hec inde sunt probabiliora et eliquatiora sensa doctrine; [h 1Kb] illorum uero superioris temporis  definitorum facta iactura est? An est tibi aliquid latens profundum, quod nobis forte a Brachmanis, Gymnosophistis, uel Hyperboreis, uel si que sunt alie gentes [a 1Kb] noti orbis sapientiores, sit exponendum?

5. ueniamus ergo ad istud recentius definitum, per quod placuit intrasse per unum hominem peccatum, et per peccatum mortem; in omnes autem homines mortem solummodo pertransisse. Rogo, ne [Baluz. nolo] abutaris tarditate, uel tenuitate ingenii mei: duo quedam dicis ingressa, peccatum et mortem; sed solam uis pertransisse in homines [Baluz. omnes], sed non omnino omnes homines, mortem, perstulte, quia si intrauit peccatum, et non pertransiit, ubi remansit quod intrauit? Credo [b 1Kb] exspectandum  socie, donec exeat, et illud peracto aliquo negotio. Quod si serio agimus, et ridendum de tanta re non est, secundum te ipsum, si intrare potuit peccatum, pertransiit; si autem transire non potuit, nec intrauit. An ad hoc intrauit, ut staret? Quod si absurdum est etiam dicere, pertransiit, et quo, nisi in omnes homines potuit transire [Baluz. pertransisse]? Deinde, quomodo imitatiuum, ut tibi placet, peccatum transitum habeat, et originale non habeat, numquam poteris explicare. Hec sine cachinno, immo sine fletibus [c 1Kb] legi non possunt, quia potius Christianis  deflendus es quam ridendus. Legentibus te igitur, sed Christianis et prudentibus, quid de uanitate tua sentire debeant, permittamus. Quis enim te in superiore sententia tua uel suspicari posset aliud sentire quam illi [d 3Kb] omnes qui, sancte memorie papa Zosimo presidente, Dei sacerdotes [e 1Kb] Pelagium Celestiumque teque damnarunt, super his omnibus de Adam capitulis, que a te antea improbata sunt, et condemnata, et nunc, tamquam recollecta et recondita, in fidem tuam recipi meruerunt.

6. Deinde super hac questione, mortis uidelicet, uideamus quid Ecclesia uniuersalis  dicat et sentiat, suosque filios doceat, quanam sciat morte Adam et Euam post preuaricationem fuisse mulctatos. Illane que  a corpore animam separat, quamque communem omni prorsus humano generi ex illo nouimus et uidemus? An illa que secundum animam dicitur, et est eterna, de qua scriptum est: uidua que in deliciis agit, uiuens mortua est ; et iterum: Sinite mortuos sepelire mortuos suos , et si qua alia ad [Baluz. add. hanc] intelligentiam proferri possunt? [f 1Kb] Sed dubium non est, utraque eos esse mulctatos, et utrique Christum remedium attulisse. Nam cum per lauacrum regenerationis et renouationis [Baluz. add. et] peccata remittat, et immortalitatem  per resurrectionem carnis, quam nunc in spe per fidem tenemus, uno omnibus tempore collaturus sit; non aliter prosatores generis humani predictos condemnatos fuisse quam gemina morte credendum est, et in genus utramque transire.

7. Sed quia hanc corporalem mortem eruditissimus hic magister naturalem illis exstitisse, nobisque esse pari modo naturalem, sentit ac docere conatur, nec eam per peccatum aliquando transisse, nec transire posse per semina, uideamus, ut dixi, quid de ea interim Paulus apostolus senserit atque predicauerit. Ad Corinthios namque scribens, cum de resurrectione corporis, cui contraria mors ista [Baluz. corporis ageret, cui a contrario mors ista est], id est, resolutio corporis, uel separatio ab eo  anime, est, ita latius loquitur: Notum autem uobis facio Euangelium, fratres, quod predico uobis, quod et accepistis, in quo saluamini; qua ratione predicauerim uobis, si tenetis, nisi frustra credidistis: tradidi enim uobis imprimis quod et accepi, quia Christus mortuus est pro peccatis nostris secundum Scripturas . [a 1Kb] Eia deuie, pronuntia, si audes, Christi mortem, qui pro peccatis mortuus est, ad paruulos, quos esse sine peccatis defendis, non pertinere, aut eos in morte Christi non baptizari. Et quia sepultus est, inquit, et quia resurrexit tertia die secundum Scripturas, et quia uisus est Cephe, et post hec undecim. Deinde uisus est plusquam quingentis fratribus simul, ex quibus multi manent usque adhuc, quidam autem et dormierunt. Deinde uisus est Iacobo, deinde apostolis  omnibus. Nouissime autem omnium, tamquam abortiuo, uisus est et mihi; ego enim sum minimus apostolorum, qui non sum dignus uocari apostolus, quoniam persecutus sum Dei Ecclesiam. Gratia autem [Baluz. om. autem] Dei sum id quod sum, et gratia eius in me uacua non fuit, sed abundantius illis omnibus laboraui, non ego autem, sed gratia Dei mecum. Siue ego enim, siue illi, sic predicauimus, et ita credidistis; si autem Christus predicatur quod resurrexit a mortuis, quomodo quidam dicunt in uobis quia resurrectio mortuorum non est? Si autem resurrectio mortuorum non est, neque Christus resurrexit; si autem Christus non resurrexit, inanis est [Baluz. add. ergo] predicatio nostra, inanis est et fides uestra [Baluz. nostra]: inuenimur autem et falsi testes Dei, quoniam testimonium diximus aduersus  Deum, quod suscitauerit Christum, quem non suscitauit. Si mortui non resurgunt, neque Christus resurrexit; quod si Christus non resurrexit, uana est fides uestra, et adhuc estis in peccatis uestris; ergo qui dormierunt in Christo, perierunt. Si in hac uita tantum in Christo  sperantes sumus, miserabiliores sumus omnibus hominibus: nunc autem Christus resurrexit a mortuis [Baluz. om. a mortuis] primitie dormientium, quoniam enim per hominem mors, et per hominem resurrectio mortuorum; et sicut in Adam omnes moriuntur, ita omnes in Christo uiuificabuntur, unusquisque autem in suo ordine, primitie Christus, deinde hi qui sunt Christi, qui in aduentum eius crediderunt: deinde finis, cum tradiderit regnum Deo et Patri; oportet autem illum regnare, donec ponat omnes inimicos sub pedibus eius; nouissima autem inimica destruetur mors . Item idem post pauca: Ecce mysterium uobis dico: omnes quidem resurgemus, sed non omnes immutabimur. In nouissima tuba, canet enim, et mortui resurgent incorrupti, et nos immutabimur: oportet enim  corruptibile hoc induere incorruptionem, et mortale hoc induere immortalitatem [Baluz. add. Cum autem mortale hoc induerit immortalitatem], tunc fiet sermo, qui scriptus est: Absorpta est mors in uictoria: ubi est, mors, aculeus tuus? ubi est, mors, contentio tua ? Stimulus autem carnis peccatum, uirtus uero peccati lex, Deo autem gratias, qui dedit nobis uictoriam, per Dominum nostrum Iesum Christum .

8. Audistine, insanissime, sentisne [Baluz. nunc saltem] singulari impudentia et furore rabidissime? Per hominem mors, inquit. Que hic mors est, dicito nobis, que per hominem percucurrisse predicatur? Tuane illa, an quam nouit Ecclesia iam Christi resurrectione deuictam, in nobis etiam in fine deuincendam? Sed, admoneo, prebe aurem, et audi sequentia:  Sicut enim in Adam, inquit, omnes moriuntur, ita omnes in Christo uiuificabuntur. Quis umquam dubitauit hic uiuificationem ullam aliam, nisi carnis resurrectionem in omnibus hominibus futuram, intellexisse Apostolum? Iubesne igitur, soli admodum pauci resurgant, et in ipsis tantum mors deuicta, atque in fine uincenda sit, qui preuaricantem Adam sint [Baluz. non sunt] uel fuerint imitati, in quos tua ista, quia tua semper dicenda est, mors potuit pertransire, et non omnes omnino homines qui ex Adam et Eua primis transgressoribus mortalitatis, non illis ingenite, sed per peccatum quesite, originem ducunt? Et quid sibi uult tanti huius preconis tam prolixa, sana tamen et salutaris, super hoc doctrina uerborum, si tu nouus, quem Deus auertat [Baluz.  add. erroris], spiritus audiaris? [b 1Kb] Nec tibi calumniandi nobis aditus ullus patebit, tamquam dicamus et sentiamus, equalem resurrectionem, id est, unius meriti, omnibus esse prestandam: quia omnes, licet diuerso exitu, una tamen morte moriuntur [Baluz.  moriamur], cum euidens Apostoli nos doceat sermo dicentis: Unusquisque in suo ordine. Et iterum: Omnes quidem resurgemus, sed non omnes immutabimur.

9. Repetat, queso, e proximo lector [Baluz. Repetat quoque proxime lector] superiora contra te dicta nostra, ubi diximus prosatores nostros utraque morte esse mulctatos, et uideat quid senserim super isto capitulo, tuasque lapide illo angulari, tibi sane in offensionem et petram [Baluz. offensione et petra] scandali posito, fauces obtrudat.

10. Adhuc tamen audi quod te in maiorem rabiem contra nos et Dei Ecclesiam concitet: Siue enim mente excedimus, Deo; siue sobrii sumus, uobis. Charitas enim Christi [Baluz. add. inquit] urget nos, iudicantes  hoc, quoniam si unus pro omnibus mortuus est, ergo omnes mortui sunt, et pro omnibus mortuus est Christus, ut et qui uiuunt, iam non sibi uiuant, sed illi qui pro ipsis mortuus est et resurrexit , ut et uiuorum et mortuorum dominetur . Obmutesce, nullus, nisi per Adam, sed penaliter, mortuus est, neque moriturus est; nullus, nisi per Christum resurget, sed alius ad regnandum, alius ad penas eternas luendas: Unusquisque, ut ait Scriptura , in ordine suo, [a 1Kb] dummodo, ut sepe diximus, et tibi cum Apostolo reclamamus, ut nullus omnino hominum in omni prorsus etate preter Adam mortuus, nullus rediuiuus in carne futurus sit preter Christum.

11. Illud quoque memineris nos tenere, et in fide  nostra habere certum [Baluz. fidem nostram . . . . . ceptum] de duabus mortibus, de quibus superiori loco, ut potuimus, diximus: unam, que secundum animam est, Christum non habuisse, [b 1Kb] quod oramus ut ne quisquam dementissime dicat et sentiat, quia non ita natus est, ut ceteri omnes homines, de uoluptate carnali, sed noua in eo generatio ex immaculata ante partum et post partum uirgine [c 2Kb] sine libidine affuit. Intende, lector. Illam autem alteram, id est, anime a corpore separationem, uoluntarie suscepit indebitam; qui si scelere Iudeorum non fuisset occisus, potuit fieri ut senectute longeuus, quia hoc illi semel placuerat, sponte susciperet, pro nobis, id est, pro nostro quod contraximus in Adam fenore, et nostris propriis que addidimus, indebite  moreretur. Quamquam magis omnium de illo presagia prophetarum, et inferenda ei cruce parricidali Iudeorum furore, complenda fuisse, Christianorum nullus omnino debeat dubitare.

12. Nunc i [Baluz. om. i] in malam crucem cum ista uerborum tuorum magnificentia, fugitiue; nemo te rabiosum audit latrantem, nemo ab Ecclesia sequitur deuium, nemo tam insano consentit. Nos super mortalitate, que ex progenitorum preuaricatione pena humano generi data est, et in naturam per semina percurrit, et in finem usque cursura est, donec diuine illius tube clangore dicatur: Absorpta est mors in uictoria; ubi est, mors, aculeus tuus? ubi est, mors, contentio tua  cum uniuersa Dei Ecclesia, [d 10Kb] cum patribus nostris, illustribus Ecclesie  doctoribus, in hunc diuinarum Scripturarum sensum, in hec uerba iurauimus.

13. Salua sane reuerentia et debita honorificentia sancte ac beate memorie Augustini episcopi, qui te  pastorali claua ab Ecclesia deterruit, proturbauit, atque confregit, etiam hec a me, toto isto Opere tuo perlecto, sicut prefati sumus, sparsim et ubiubi commodum uisum est, certis [a 1Kb] fragmentorum tuorum  capitulis, in codicibus quos legi, apposita uel admota, uel tu noueris, uel qui uoluerit, lector aduertat.

14. Nec tibi de tanta huius nostri opusculi breuitate erit ridendum, cum te de tam numerosis libris, horride magis loquacitatis quam ullarum rerum, saltem consideratione dignarum, tu iactare non debeas. Nolo in hanc partem ignorantiam fingas; scis namque in ista questione, que inter nos uertitur, de mortalitate scilicet generis humani, que per primos transgressores diuini mandati generaliter per semina percucurrit, et currit, et in finem usque cursura est, que totam prorsus causam tuam consumit, tamquam ad ualidissimum stipitem alligandum: quam si inter nos causam, immo in te, exstinctam  esse christianus prudensque lector aduertet, nichil tibi, sed prorsus nichil ulterius, quod uel in hunc eumdem [Baluz. ulterius uel unde] mutire debueris, uel modo debeas, remansisse cognoscet; tibique de toto sermone tuo, quem summam esse eloquentiam iactas, magis illud competere aptiusque, quam de quo dictum est, iudicabit: » [a 1Kb] Satis eloquentie, sapientie parum. uastus animus immoderata, incredibilia, nimis alta [Baluz. add. semper] cupiebat.« De sensibus autem tuis, quibus uagus ac uanus attolleris, alterius prudens seculi ore pronuntiabit, tibique coaptabit dictum hoc: Parturisse te montes, unde nasceretur ridiculus mus.



MARII MERCATORIS TRANSLATIONES uARIORUM OPUSCULORUM Que Grece scripta sunt IN CAUSA PELAGIANORUM.





I. NESTORII EPISTOLAE TRES.





IN TRES EPISTOLAS SEQUENTES ADMONITIO.

Duo mihi querenda uidentur de tribus istis epistolis: alterum, an certum habeant auctorem; alterum, a quo interprete uerse sint in Latinum sermonem.

Iure nemo dubitare potest quin omnes a Nestorio scripte sint reipsa, quamuis nullius habeatur textus Grecus; earum enim meminerunt Celestinus, Cyrillus, Cassianus et Marius Mercator, quorum auctoritas certam facit fidem.

Celestinus ad clerum populumque Constantinopolitanum : Nestorius de uirgineo partu et de diuinitate Christi Dei et Saluatoris nostri, uelut eius reuerentie et communis omnium salutis oblitus, nefanda predicat, uitanda persuadet, sicut et eius scripta ad nos ab ipso, cum propria subscriptione, transmissa, sicut etiam relatio sancti fratris et cepiscopi mei Cyrilli per filium Possidonium diaconum, ad me missa patefecit. Et ad Ioannem Antiochenum : Hec ad nos, ingerente dolore fidelium, peruenerunt. Hec libris, quos ipse miserat, publicata sunt. Et quod maioris probationis est, hec ad nos missis epistolis, ipsa auctoris subscriptione munitis, ita insinuata sunt, ut dubitare ultra non liceat. Et ad ipsam Nestorium : Dudum sumpsimus epistolas tuas, quibus in angusto nichil potuimus dare responsi. Erant enim in Latinum sermonem uertende: quod cum, licet sero, facimus, etc. Et paulo post: Nunc considerantes, et querelam de te predicti fratris, et interpretatas tandem epistolas tuas, apertam blasphemiam continentes.

Cyrillus ad Ioannem Anticchenum de Nestorio loquens : Consulueram ipsi per litteras, ut abstineret a prauis illis periersisque questionibus, et Patrum fidem sequeretur: uerum ratus hec me ex odio scripsisse, tantum abfuit ut ullam omnino rationem habuerit illius qui hec ad eius pietatem ex caritate prescripserat, ut ita sentiens, et ita dicens, in Romanorum quoque aures insinuare se posse, easdemque preoccupare sperauent . . . Etenim prolixa epistola absurda quedam dogmata compleuus, eaque ad dominum meum Celestinum piissimum Ecclesie Romane episcopum missa, inter cetera aduersus illos qui ab ipso dissentiunt hec quoque adiecit, »Citra horrorem sacram uirginem Dei genitricem appellant .« Misit preter hec, et quosdam quoque suarum exegeseon quaterniones, etc. Et paulo post: Lectis in concilio epistolis, iisque maxime in quibus non potest esse locus sycophantie; continent enim eius subscriptionem. Et ad Iuuenalem : Arbitratus autem se posse Romanam Ecclesiam in suam sententiam attrahere, scripsit ad dominum meum Celestinum, hisque litteris suorum dogmatum peruersitatem inseruit; misit quoque multas exegeses, etc.

Cassianus : Hinc enim illud est quod intercessionibus suis Pelagianistarum querelas fouet, et scriptis suis causas illorum adiuuat. Et alio in loco : Dicis itaque quisquis es ille, heretice, qui Deum ex uirgine natum negas, Mariam matrem Domini nostri Iesu Christi , id est, matrem Dei appellari non posse, sed id est, Christi tantum matrem, non Dei. »Nemo enim, inquis, antiquiorem se parit .« Et alio iterum loco : Secunda autem  peruersitatis tue, uel calumnia blasphematrix, uel blasphemia calumniatrix est, quia ais, » Parienti debet esse natiuitas,« non dissimilis superiori. uerbis enim magis quam re et genere diuersa est: cum enim de natiuitate Dei agatur, idem dicis, »potentiorem ex Maria non potuisse nasci,« quod superius , »anteriorem non potuisse generari«.

Certum est tertiam epistolam a Mario Mercatore Latinitate donatam; questio ad solas priores duas pertinere potest, an Cassianum interpretem habuerint, an Dionysium Exiguum, an alium quemcumque.

Pro Mario facit magna similitudo Latinitatis inter has epistolas duas et tertiam: facit etiam, quod ea sententia, Deitatem Unigeniti commortificant carni, etc., reperiatur iisdem uerbis in litteris Cyrilli ad clericos Constantinopoli existentes, quas Marius interpretatus est; facit denique quod in iis usurpentur uoces alioquin Mario familiares, predicatio, predicatissimus, etc.

At pro Cassiano est quod easdem epistolas a S. Leone tunc archidiacono missas legerit; et eo quidem tempore, quo S Celestinus scribit interpretatas; quod item ex eis referat fragmenta, non aliis expressa uerbis quam que nunc leguntur.

Esset fortasse qui Dionysio Exiguo hanc uersionem tribueret, fretus, ut sibi uideretur, testimonio tum Cassiodori, tum ipsiusmet Dionysii. Ille enim a Dionysio concilium Ephesinum Latinitate donatum scripsit; hic insinuat Cyrilli fidem et Nestorii impietatem ad sua usque tempora Latinis ignoratam fuisse, eaque de causa se suscepisse interpretandam Cyrilli synodicam.

uerum Latinitate donate sunt eiusmodi epistole, ann. 430, immo 429, quandoquidem et summus pontifex uersas scribit ante suam responsionem ad litteras Nestorii, et sententie integre leguntur in opere Cassiani, quod his temporibus elaboratum est, Dionysius tamen uno toto seculo posterior est, uixit enim ann. 533. Deinde Cassiodorus, quemadmodum et Isidorus Mercator, nomine concilii Ephesini solam intellexit epistolam synodicam Cyrilli, cum duodecim anathematismis. Denique Dionysius, cum floruerit post ipsam quoque quintam synodum, quo tempore iam dudum Ephesina Latina facta erat, aut per incogitantiam uerbo lapsus est, cum superiora scriberet, aut ad reuiuiscentem suis temporibus Nestorii impietatem respexit.

Hac igitur opinione pretermissa, inclinarem libens in partes Cassiani, nisi humilitas dictionis, que in his epistolis Latinis reperitur, uideretur non satis conuenire cum excelsitate et granditate sermonis, que elucet in libris septem de Incarnatione, atque etiam in fragmentis illis que ex sermonibus Nestorii Cassianus Latina fecit; neque uero que in contrarium allate sunt sententie due satis probant rem qua de agitur, nam ex Greco uerbatim reddite sunt, quomodo ab omnibus par est iisdem uocibus exprimi.

Neque etiam a Mercatore uersas puto, siquidem tunc cum uerterentur. Constantinopoli uersabatur, ubi Commonitorium obtulit imperatori ann. 429, sub finem. Restat igitur ut ab alio ignoto Latine facte dicantur: neque tamen id obsistit quominus in hunc locum referende fuerint; nam etsi due priores in mss. codicibus nostris non inueniantur, tertie nichilominus adiungendas ratus sum, propter cognationem argumenti; et edendas emendatiores quam prius, ut possint a lectoribus intelligi; et in commune uolumen Operum Nestorii reponendas, ut nonnulli eruditorum commoditati seruiatur  .



[a 11Kb] EPISTOLA I NESTORII AD CeLESTINUM PAPAM URBIS ROMAE.


1. [b 9Kb] Fraternas nobis inuicem debemus collocutiones,  uelut  pugnaturi in diabolum pacis inimicum. Quorsum hoc antiloquium? Iulianus  quidam [a 2Kb] , et Florus, et Orontius, et Fabius dicentes se Occidentalium partium episcopos, sepe et piissimum et predicatissimum imperatorem adierunt, ac suas causas defleuerunt, [b 1Kb] tamquam orthodoxi orthodoxis temporibus persecutionem passi. Sepe eadem et apud nos lamentantes, ac sepe reiecti, eadem facere non desierunt, sed insistunt per dies singulos, implentes aures omnium uocibus lacrymosis.

2. His quidem ad eos sermonibus quibus oportuit asi sumus, cum negotii eorum ueram fidem nesciremus; sed quoniam apertiore nobis de causis eorum notitia opus est, ne piissimus et christianissimus imperator noster molestiam sepe ab his sustineat, ne nos, ignorantes eorum causas, circa negotii defensionem diuidamur, [c 2Kb] dignare nobis de his notitiam  largiri; ne uel quidam, ignorando iustitiam ueritatis, importuna commiseratione conturbentur, uel [d 1Kb] canonicam indignationem beatitudinis tue, que contra eos pro sectis religionis forte probata est,  aliud quiddam quam hoc estiment. Nam sectarum nouitas nullam meretur defensionem a ueris pastoribus.

3. Unde et nos non modicam corruptionem orthodoxie apud quosdam hic reperientes, [e 2Kb] et ira et lenitate circa egros quotidie utimur. Est enim egritudo non parua, sed affinis putredinis Apollinaris et Arii. Dominicam enim in homine unionem ad cuiusdam contemperationis confusionem passim commiscent: adeo ut et quidam apud nos clerici, quorum alii ex imperitia, alii ex heretica fraude in se olim celata  tamquam heretici egrotent, et [f 18Kb] aperte blasphement, Deum uerbum Patri , tamquam originis initium de uirgine sumpsisset,  cum templo suo edificatum esse, et carni consepultum; eamdem carnem dicunt post resurrectionem non mansisse, sed in naturam transiisse Deitatis. Ut in compendio dicam, Deitatem Unigeniti,  et ad originem coniuncte carnis referunt, et commortificant carni; carnem uero coniunctam Deitati ad Deitatem transiisse blasphemant, [a 340Kb] usi ipso uerbo Deificationis, quod nichil est aliud nisi utrumque corrumpere.

4. [b 25Kb] Sed et uirginem ausi sunt modo quidam dicere; hanc uero uocantes [c 1Kb] non perhorrescunt, quando sancti illi et supra omnem predicationem Patres per Niceam nichil amplius de sancta uirgine dixisse leguntur, nisi quia Dominus noster iehsu Christus incarnatus est ex Spiritu sancto et Maria uirgine: et taceo Scripturas, que ubique uirginem matrem Christi, non Dei uerbi, et per angelos, et per apostolos predicarunt.

5. Propter que quanta certamina sustinuerimus,  estimo famam precedentem docuisse beatitudinem tuam, hoc quoque attendentem quod non frustra certauerimus, sed emendati sint gratia Domini [d 16Kb] multi ex his qui peruersi erant, discentes a nobis quia debet esse parienti natiuitas; quia Dei uerbi commixtura nulla est cum homine, sed unio creature et humanitatis Dominice Deo coniuncte ex uirgine per Spiritum.

6. Si quis autem hoc nomen , propter natam  humanitatem coniunctam Deo uerbo, non propter parientem proponat, dicimus quidem hoc uocabulum in eam que peperit non esse conueniens. Oportet enim ueram matrem de eadem esse essentia qua est ex se natum; ferri tamen posse propter ipsam considerationem, et quod solum nominetur de uirgine hoc uerbum propter inseparabile templum Dei uerbi ex ipsa, non quia ipsa sit mater Dei uerbi; [e 1Kb] nemo enim antiquiorem se parit.

7. Hec quidem existimo precedentem famam significasse; [f 1Kb] exponimus uero etiam nos que contigerunt, et rebus ostendimus quia fraterno animo negotium eorum quos prediximus nosse cupimus, non desiderio curiositatis importune, cum et nostra narremus, tamquam fratres fratribus, nouitatem sectarum  nobis inuicem publicantes, ut sit mihi principium litterarum uerissimum: dixi enim, cum has litteras inciperem, quia fraternas inuicem debemus collocutiones.

Omnem que tecum est in Christo fraternitatem ego et qui mecum sunt salutamus.



[g 4Kb] EPISTOLA II NESTORII AD CeLESTINUM PAPAM.

1. Sepe scripsi beatitudini tue propter Iulianum,  Orontium, et ceteros, qui sibi usurpant episcopalem dignitatem, et creberrimam aditionem apud piissimum et predicatissimum imperatorem faciunt, nosque concidunt frequentibus lamentationibus, tamquam temporibus orthodoxis de Occidente proiecti. At huc usque scripta de his a tua ueneratione non suscepimus: que si haberem, possem eis respondere, daremque compendiosum responsum uocibus eorum. [a 1Kb] Nunc enim ab incertis dictis eorum, non habet quis ad quod se conuertat: aliis hereticos eos uocantibus, et ideo de Occidentalibus partibus proiectos esse dicentibus: ipsis uero iurantibus, calumniam se sustinuisse, et periculum pro orthodoxa fide ex subreptione perpessos. Quorum utrum certum sit, nobis grauis est ignorantia: nam condolere  eis, si uere heretici sunt, crimen est; et iterum non condolere, si calumniam sustinent, durum et impium est.

2. Dignetur igitur amantissima Dei anima tua informare nos, qui ad utrumque momentum huc usque diuidimur, id est, et ad odium et ad miserationem eorum; doceri autem uolumus, quam de his sententiam teneamus. [b 1Kb] Differimus enim eosdem uiros per dies singulos dissimulantes, spe et exspectatione beatitudinis tue.

3. Non est enim, o uenerandissime, sicut nosti res uilis discussio pie secte: nec parua est probatio eorum, qui hoc agunt. Multus enim etiam nobis labor  hic celebratur, dum elaboramus eruere sordidissimam impietatem pessime opinionis Apollinaris et Arii de Ecclesia Dei: [c 1Kb] nescio enim quemadmodum quidam de ecclesiasticis, quamdam contemperationis imaginem ex deitate et humanitate Unigeniti concipientes, egrotent egritudine predictorum hereticorum: dum et corporis passiones audent superfundere deitati Unigeniti, et immutabilitatem deitatis ad naturam corporis transiisse confingunt, et utramque naturam  contemperationis mutabilitate confundunt.

4. Ceci, qui nec sanctorum illorum Patrum expositionem meminerunt, nec uident aperte aduersus eos reclamantes: Credimus in unum Dominum Iesum  Christum filium Dei incarnatum ex Spiritu sancto et Maria uirgine. [e 9Kb] Hec enim uox, in Dominum, significat utramque naturam; etenim Christus est deitati Patris : humanitas uero posterioribus temporibus nata ex sancta uirgine, propter coniunctionem deitatis ab angelis et hominibus simul colitur.

5. Eum ergo, qui hic propter sectarum prauitatem tot laboribus fatigatur, considera, quid iterum pati necesse est, si negotium predictorum uirorum nesciat, timeatque nimis, ne additamentum hereticorum per ignorantiam hic positus faciat. Unde rogo, ut undique studiosum sit sancte anime tue, donare notitiam predictorum uirorum: maxime cum litterarum  sequester fidelissimus [a 1Kb] ualerius cubicularius possit beatitudini tue per se exponere molestias eorum.

Omnem in Christo fraternitatem, que tecum est, ego et qui mecum sunt, plurimum salutamus.



[b 1Kb] EPISTOLA III NESTORII AD CeLESTIUM [c 1Kb] RESCRIBENTIS.

Honorabili et religiosissimo presbytero CeLESTIO NESTORIUS in Domino salutem.

1. Noli egre ferre, uenerabilis, [d 1Kb] perferens ab his qui ea que inferuntur facere debent, et presertim asserentibus ueritatem, et refugientibus [e 10Kb] pollutorum  uel contaminatorum communionem: quia et sanctis, qui ante nostram etatem exstiterunt, grate fuerunt erumne; et ipse quidem temporales erant, ueritas autem eterna. Sic Ioannes Baptista de peccato arguens Herodem, et quidem regem existentem, capite condemnatus est; sed non formidauit, Christum enim habebat caput quod non posset abscindi. Sic Paulus hoc modo quoque et Petrus sunt interfecti. Et quid amplius dici opus est? [f 1Kb] Ita actum est semper, per diuersas tentationes pietate currente.

2. Noli igitur a ueritate deficiens eam prodere , [a 1Kb] prudentibus scilicet eiusdem [b 1Kb] orthodoxe professionis: forsitan enim utile aliquid Ecclesiis recte fidei proueniet, Domino cooperante.

 [c 1Kb] Omnem fraternitatem salutamus.

Et alia manu: Incolumis et forti animo, et plurimum orans pro nobis, doneris nobis, religiosissime frater.





II. NESTORII [b 2Kb] TRACTATUS CONTRA HAERESIM PELAGII SEU CeLESTII.
[a 2Kb]




c 2Kb] PRAEFATIO MARII MERCATORIS.


1. Contra Pelagii et Celestii prauam et impiam  definitionem [d 1Kb] quamuis recte sentiret et doceret Nestorius, Iulianum tamen ex episcopo Eclanensi,  [a 1Kb] cum participibus suis, huius heresis [b 1Kb] signiferum et antesignanum, [c 1Kb] olim ecclesiastica [Baluz. olim ab apostolica] sententia exauctoratum atque depositum, [d 2Kb] in amicitiam interim censuit suscipiendum, spem ei absolutionis promittens: ipsum quoque Celestium litteris suis, quarum exemplaria subdidimus, consolatus est.

2. Quod utrum malitia an uecordia fecerit, non  facile nosci potest: ut contra quorum distortas sententias, preter propriam impietatem, que illum ad damnationem usque perduxit rectissime sentiebat et docebat, eos et amicos haberet, et spe uane promissionis fouendos et lactandos putaret: quique cum patrono memorato in Ephesiensi concilio a [e 184Kb] ducentis septuaginta et quatuor episcopis [f 1Kb] iterum iterumque damnati sunt.

 3. Nunc itaque hic contra eos, eodem Iuliano, cum complicibus suis, in Constantinopolitana urbe constituto, et [a 1Kb] eum tractantem [b 178Kb] publice in Ecclesia  audiente, [c 2Kb] primus eius habitus est sermo, de Greco in Latinum a nobis, uerbum de uerbo, translatus.



SERMO PRIMUS. Tractatus in Adam in ecclesia publice habitus.


Habitus est a Nestorio, secundo sedis anno, in magna ecclesia, initio Quadragesime, post discessionem catholicorum, in magno suorum cetu, audientibus Pelagianis, de penis humano generi a Deo propter peccatum Adami inflictis et Incarnatione solutis. Nihil fere disertius apud Grecos reperitur. Commode in duodecim partes distribuitur.

1. [a 5Kb] Multis et frequenter angorum imbribus inundatus,  atque hoc apud memetipsum reuoluens, in uestram respiro amabilem audientiam. Abiecta enim merorum sollicitudine, illud quod mihi ex uobis est recipio gaudium, quo uos uideo in diuinis rebus extentos hanc capere uoluntatem que in tot festiuitatum circuitu non obtorpescat, b 8Kb] quarum omnium origo Dominice bonitatis aduentus est.

 2. Ante hunc in merore et gemitu uniuersum erat constitutum genus humanum, sub sententie illius clamante contra originem maledicto: [a 2Kb] Multiplicans multiplicabo tristitias tuas et gemitus tuos . Propter hoc Dominici aduentus, et tantorum bonorum, ille primus est, gaudiique nuntius: Aue, gratia plena : Dominus tecum , propterea quod ex te sanctum uocabitur Filius Dei . Tecum, inquit, et ex te; tecum uidelicet diuinitatis [Baluz. deitatis] aduentu; ex te autem, per formam susceptam humanitatis ex illa.

3. Quando igitur infantem, o gentilis, in presepio positum audieris et pannis inuolutum, noli in carnem que uidetur offendere, sed illius infantis cogita  dignitatem, [b 2Kb] matrem que se genuit Deitate procreantem, humanitus [Baluz. humanitate uero] in illa formatum et eam formasse diuinitus; inuolutum secundum carnem pannis, Deitatis uero prouidentia omnia continentem; pro corporis natura lactari, diuinitate autem omnibus qui nascuntur lactis nutrimenta uberrime largientem.

4. Forsitan super tali munere Gabriel ad uirginem ideo exclamabat: Aue, gratia Dei plena. Mox enim, ut omnium Dominus Christus huic uite natus est, omnium tristium capitulum dissoluit, mutansque nature fetus maledictos, absoluit natiuitatem illam quondam in corporibus condemnatam; deleuit quoque illius sententie edictum, quod nature connascitur, id est, multiplicans multiplicabo tristitias tuas et  gemitus tuos. In meroribus paries filios .

 5. Sed illud quidem quod dictum est, paries filios, fecunditatis erat benedictio. [c 1Kb] Crescite et multiplicamini, et replete terram ; genitrix enim est incrementi prouidentia. In meroribus autem paries filios; peccati fructus ostenditur. Nam sicut edere uiuificatorium donum est generi a Creatore collatum; ante peccatum enim de cibo ad protoplastum Dei constitutio loquebatur: Ex omni ligno quod est in paradiso ad escam manducabis . Sic in meroribus manducabis, ex maledicto introitum habuit. Non enim dixit Ade Deus: Quia audisti uocem mulieris tue, et quia manducasti, idcirco te damno; sed: Quoniam manducasti ex ligno de quo solo preceperam tibi ne manducares, propterea in sudore manducabis panem tuum . [d 1Kb] Indolorie enim  prime ille protoplasti fuere delicie, et laborum agriculture penitus libere. Sic et de filiorum procreatione non absolute ad Euam Deus post peccatum dicebat, paries filios; sed, in meroribus paries filios.

6. Nuptie namque diuine munus sunt bonitatis, ubertas nature, machina repugnans contra mortem omnia consumentem; castitatis contra libidinem freni, inculpabilis uoluptatis potestas: multiplices autem gemitus in parturitione feminarum, pena peccati est.

7. Et parere quidem non est maledictum; non enim benedictio in maledictum daretur. In tristitia autem parere, hoc ex maledicto illo onus trahitur post peccatum. Parere namque naturam doloribus partuum punctam, angoribus tabescere, acerbi partus  metum sustinere, immaturos nonnumquam fetus excutere, excedere aliquoties pregnantes tempora  partubus constituta et onus uteri diutius circumferre, contabescere ipsis sepe fetibus, interdum etiam post fetum sollicitam esse ne forte quod natum est, lactis nutrimento, ex aliqua inopia, non perfruatur, curare ne aduersi alicuius desiderium patiatur, ne doctrinam aliquam infructuosam concupiscat, ne demonum incursione uexetur, ne morbo huiusmodi maceretur qui sanitatem difficulter admittat, ne sub alicuius amaro iugo paupertate aliquando rapiatur: horum tristium omnium nature sermo magister est breuis: In tristitia paries filios.

8. Miserabilis est ista infelicitas: quod uotiuum enim et optabile fuerat, fit postea fugiendum. Despondentur generandorum filiorum habentes cupiditatem, et hos in meroribus pariunt. Desiderant fetus,  et contra mensium quibus hi sustinentur uociferantur decursum. Optant gaudentque fieri matres, et [Baluz. om. et] eorum qui geniti sunt, stimulate sepultura [Baluz. simulatice sepulturam], diem illam sui partus causam fuisse presentis queruntur meroris; planctibus illud uidelicet confirmantes, In meroribus paries filios . Huic sententie socium est quod nascitur et quod parit: unum eorum in meroribus pariens, alterum uero in meroribus nascens.

9. Sed miserator Dominus non despexit illos nature fetus condemnatos; sed femine in uterum adueniens, uertit in illa matre consuetudinem pariendi, mutauitque in illa partuum leges , et nature humane matrem donauit innuptam, non spernens fetus nuptiarum, neque despiciens. Et hoc modo [Baluz. Et post aliquanta ibi: Hoc modo] natus Christus uitam terrenam in celestem conuersationem transferre dignatus est.

 10. Acerbissima namque naturam sententia constringebat [Baluz. acerbissime sententie constringebant]. Quid enim amarius ista sententia? Multiplicans multiplicabo tristitias tuas et gemitus tuos, in meroribus paries filios ; et denuo: Maledicta terra in operibus tuis; in meroribus manducabis panem omnibus diebus uite tue ; et iterum: Spinas et tribulos eiiciet tibi . Quorum singula non aliter medicinam sunt consecuta, quam ut [Baluz. om. ut] unicuique uulneri, quod erat proximum et familiare, a contrario remedium afferretur.

11. Et respice omnium narum tristium sententiarum a Christo prestitam resolutionem. Multiplicans multiplicabo tristitias tuas et gemitus tuos; per hoc  soluit, ubi dictum est: Aue, gratia [Baluz. add. Dei] plena . In tristitia paries filios; soluit per id quod scriptum: Benedictus fructus uentris tui . Maledicta terra in operibus tuis; soluit per illud: Gloria in excelsis Deo, et in terra pax . Spinas et tribulos terra eiiciet tibi; [Baluz. soluit per] per spinarum coronam capiti superpositam  . In sudore uultus tui manducabis panem; soluit per id quod ait: Panem, quem ego dabo uobis, caro mea est, quam ego dabo pro seculi uita . Soluit, quod aduersum nos serpenti dictum est: Tu obseruabis eius calcaneum; per hoc quod dictum est: Dedi uobis potestatem calcare  super serpentes et scorpios . Soluit illam, que post peccatum facta est, nuditatem, per resurrectionis glorie incorruptibile uestimentum.

12. Horum omnium in nullo nulli pars est catechumeno [Baluz. cathecumino]. Et [a 21Kb] quoniam appropinquat  baptismi tempus, bonum est [Baluz. add. et] hos breuiter commonere, ut non se talibus priuent muneribus, [a 3Kb] morte preuenti; quin immo, ne quibus malis obligatus Adam est, ipsis et tantis  etiam ipsi mergantur. Auferet enim secum unusquisque penales sententias aduersum naturam prolatas: non enim factus [Baluz. om. factus] est [b 3Kb] particeps corporis eius et sanguinis, qui per baptismum  has sententias soluit, et figurarum socius [Baluz. non factus uerorum] factus, non uerorum exemplariorum, non replebitur perfruitione.

[a 1Kb] Et reliqua ad rem presentem minime pertinentia.



SERMO II. Item eiusdem tractatus alius ad populum in Adam.

Cur hic sermo secundo loco reponatur, cum quartus sit in codice manuscripto, dicetur ad sequentem sermonem. Habitus uidetur eodem anno et eodem loco ac die dominica, cum superior sabbato dictus sit precedens; sed iidem audierunt Pelagiani, de peccato Adami totum genus suum obligantis, et de aduentu Christi totum reparantis disserentem. Sermo disertus est, licet sub finem leuior atque iuuenilior. Capite caret. Diuiditur in duodecim partes.

1. Et auditorum me, qui exspectant [Baluz. me  expetentium] doctrinam, desiderium mouet et imbecillitas ad silentium magis impellit; attamen uim egritudinis sacerdotalis officii debitum uincit.

2. [b 1Kb] Mox enim, mandato precedente, tamquam ex eo ostendens nature humane in sapientia profectum, affert Ade conspectibus animalia, qui, ad uniuscuiusque naturam, singulis ex tempore uocabula imponebat, et fontes nominum, scaturiens quodammodo, effundebat. Et erat quidem Deus uocans que non erant tamquam que essent . Adam  autem que non uocantur tamquam iam uocarentur.

3. [c 2Kb] O quantorum donorum gratiarum actionem, Adam, Deo meo [Baluz. om. meo] non reddidisti! Fictus es ex puluere, in paradiso habitabas, in abundantia deliciarum degebas, expers dolorum uoluptate fruebaris, absque cura ulla tibi diuitie influebant, Dei quoque discipulus eras, [Baluz . . . eras. Et post pauca ibi: Conscriptor] conscriptor primus nominum factus es, astitit tibi fera bestiarum natura rationabilibus obedientior, legem tulisti in nominibus animalium imponendis, sermone cum Creatore mutuo utebaris.

4. [d 1Kb] Et post aliquanta ibidem. Angeli ad peccatorum offensi corruptelam, penam nostram differri [Baluz. nostram ut difficile sentientes] sentientes,  non mediocriter mouebantur, et adeuntes Deum clamabant: uis euntes colligamus zizania ?

5. Demones nichilominus sperabant, aut [Baluz. uelut] Sodomiticam totius mundi conflagrationem, aut diluuium, ut [Baluz. om. ut] Ne tempore, uehementius exspectabant. [e 2Kb] Diabolus autem proferebat, quod est aduersus naturam, illud chirographum, quod scriptum est: [f 1Kb] Terra es, et in terram ibis . Et instabat ex hoc, generationes  nominum morte consumens.

6. In tanta itaque rerum difficultate, cum essemus spebus melioribus destituti, fit nature reconciliationum maxima copia. Nascitur enim Mediator orbis et Dei, non sicut Ieremias, aut quilibet alius prophetarum, qui contempti sunt, sed qui habet horum que uult datricem coniunctam sibimet Deitatem; non unius gentis mediator, sicut Moyses Iudeorum; sed, sicut Paulus inquit: Unus Deus, et Mediator Dei et hominum, homo Christus iehsu. [a 105Kb] Homo persona, qua uidetur et paret; Deus autem coniuncta Deitatis natura; mediator pro natura nostra aduersum diabolum suscipiens causam.

7. Ille peccatum ex Adam tamquam chirographum  proferebat; ex [Baluz. et e] diuerso Christus, ex carne sine peccato debiti huius euacuatione nitebatur; ille condemnationem que per Euam aduersus totam naturam processerat relegebat; Christus uero  mortificationem [Baluz. iustificationem] que per beatam Mariam generi obuenerat referebat; ille obtendebat [Baluz. referebat; intendebat] in paradiso esce incontinentiam [Baluz. escam incontinentium]; Christus a contrario aceto potatam in se humanam naturam nullum ob peccatum esse monstrabat.

8. Soluit omnia quecumque aduersum nos diabolus allegabat, et cause huius uictoriam predicabat, dicens: Nunc iudicium huius mundi est . In me, inquit, iudicatur hic mundus, de mea Incarnatione superatur. Nunc, inquit, iudicium est huius mundi, et princeps huius mundi mittetur foras , tamquam de iudicio improbus calumniator, exsolutum chirographum proferens, et in non debentes  infestus insiliens.

9. Sed hoc beneficium omnibus confert lauacri salutaris necessarium sacramentum: qui enim ablutus est baptismo, fit illius domesticus, et concorporatus, et  familiaris, qui illud chirographum soluit, et cum ipso celorum efficitur incola: ubi enim ego, inquit, illic et minister meus est .

10. Manet autem debitor catechumenus, tamquam eius qui euacuauit chirographum, alienus; [a 1Kb] cuius anima cum de carne migrauerit, angelis perductoribus animarum se interponens diabolus, Hanc, inquit, meam exstantem cur eripitis animam? Meum ius, meam inuaditis possessionem, meos inuaditis debitores; et si etiam id uidetur, quod fit apud [Baluz. sicut etiam uidetur apud] homines, melior hec de catechumenis oratio obtinebit, addente [Baluz. obtinet, hec addente] diabolo: Illi eis in terris ecclesiarum ianuas claudunt; uos autem ad eorum susceptionem de celis occurritis. Iuri meo, o angeli, uim  inferre conamini.

11. Quid enim uobis cum catechumenis uidetur esse commune? Non sunt renati ex aqua et spiritu, ut perducantur a uobis ad regna celorum. Hereditati, que obnoxia mihi est, non renuntiauerunt. [b 1Kb] Euectionem regiam non habentes, cursu regali iter quo pacto conficient?

12. Sed he nunc diaboli aduersus naturam obmutuere allegationes, cui cum fiducia reclamat illa  baptizata natura: Cexcitauit nos, et consedere fecit in celestibus in Christo , cui est gloria in secula.



SERMO III. Item [c 3Kb] eiusdem tractatus in [d 1Kb] ecclesia publice habitus, cuius initium est, Sol quidem, etc.

uisum est hunc sermonem, quemadmodum et sequentem, exscribi debere primum, prout reperitur in excerptis Marii; deinde integrum, ut habetur tomo uII Operum Chrysostomi editorum a Sauilio: nonnichil enim discriminis intercedit; quod coniecture postea non improbabili occasionem dabit.

1. Sol quidem supra terras altior factus, et ad nos usque ex Oriente discurrens, noctem mutat in diem, somnum [Baluz. somnos] excutit, et nos operibus reddit; lumen autem scientie Dei de somno desidie animum suscitat, cogitationes illuminat, et eas erigit  ad uirtutes. Hanc nobis lucem illucescere erit semper optabile; et solem quidem istum uisibilem si quis non uideat, uiuit, siquidem uiuit et [Baluz. om. et] cecus, auditu tantum solis notitiam habens; anime uero, si ignorent Deum, sine sole sunt prorsus mortue, tametsi quispiam eas uiuere suspicetur, de quibus etiam Dominus ait: Sinite mortuos sepelire mortuos suos .

2. [Baluz. Et post aliquanta ibi:] [e 2Kb] Sed ille qui  cum morta itatis genitore luctatus est, ex utraque uitam mortalitate [Baluz. et ex utraque uita mortalitatem] redemit. Duplex enim in nos mortalitas grassabatur; una quidem accidens mortali ex peccato facte nature; altera, que scientie abiectione contingit. Ignorare enim Deum, insensibilitatis que ex morte euenit similitudinem gerit. Utriusque ergo mortis opifex diabolus factus est, quem Christus elidens, ex utraque uitam [Baluz. uita] nostram mortificatione leuauit: animam uidelicet preceptis uiuificantibus erigens, resurrectione uero id [Baluz. et pro id] quod mortale est recreans atque restituens. Impulsore enim collapso, quod ab eo impulsum fuerat subleuatur.

3. Huius [Baluz. Et post aliquanta ibi: Huius nobis]  [a 54Kb] luctaminis uite imago relicta est. Ubi? [Baluz. om. Ubi?] Respice in deserto. Ibi hanc [Baluz. hominem] eleuauit diuina natura, tyrannicida imagine tyrannum per deserta terrens [Baluz. terendo].

4. Item post aliquanta ibidem: Dedit quidem hominibus uictum per cibos, et corpori stabilitatem per escam: [b 1Kb] docuit autem me Scriptura diuina Deum nature terminos superare. Memini enim uocis clamantis diuine, famem et deserta homines non formidare, sed etiam ibi hoc respondere debere: Ferat opem Deus, et pereat panis, quia etiam sine cibo uiuificator est Deus; absque esca quoque uiuet caro, si eam uiuere precipiat Deus; sic inquiens, scriptum est , et sic credo, de diuinis eloquiis fiduciam gerens, nec exspecto uitam que  ex solo cibo contingit.

5. Item post aliquanta ibidem: Per que offendit Adam, per hec reconciliat Christus. Quondam [Baluz.  Quoniam] ex infidelitate et esca corruerat, non credens Deo, et cecidit, cum manducasset; ueniens Christus a fide et continentia [Baluz. ad fidem et a continentia] incipit: unde fuerat collapsa natura, eam inde restaurans.



SERMO Iu. Item eiusdem, in id, quod scriptum est : Hec omnia tibi dabo, si procidens adoraueris me, cuius initium istud est, In alium sermonem, etc.

1. In alium sermonem lingua perurgente, repromissionum mearum [c 2Kb] precedens magister memor, luctam me uobis Dominicam debere submonuit, et ad huius redhibitionem coarctat.

2. [Baluz. Inter cetera et infra:] Habeo gratiam commonenti [Baluz. commonentibus], et in exsolutione  debiti magnam fiduciam gero. Qui enim chirographum peccatorum pro nobis exsoluit, reddet pro me quoque apud uos contractum de eodem luctamine debitum meum.

3. Item post aliquanta ibidem: Cum calorem fidei diabolus in corde perspexit, tunc nociuus laudator aggreditur, et nocturna uisa machinatur, accipiens dormientis sensum dormitatione lassatum, tamquam angelus lucis alloquitur. Cum iam uigilantis oculis quadrigas obiecerat, uocem quoque per erem emiserat clariorem, rectum, inquiens, o homo, iudicium Dei, thesauros accipere.

4. Item post aliquanta ibidem: Eadem arte suspicatus est quod potuisset etiam Dominum [d 1Kb] irritare. Erant autem illorum omnium presentium que tunc  gerebantur prefigurationes rerum omnium futurarum, et Ecclesie edificande munimina. Sicut enim in Adam hominum natura accipiens fundamentum,  eiusdem fundamenti ruina collapsa est, et facta est sub manum et potestatem diaboli, qui deiecit Adam; sic Dominum Christum Ecclesie fides habens fundamentum, manet eiusdem fundamenti uirtus immobilis, et secura, atque inconcussa sui capitis firmitate, que diuelli non possit.

5. Item eiusdem ibidem inter cetera et infra: Hec omnia, inquit ad Dominum, tibi dabo, si procidens adoraueris me . Ex dimidio inuitus prediuinas, diabole; reddes enim mundum Domino, quem inique tibi addixeras in seruitutem, sed uerberatus, non adoratus. Ne te arbitreris cum Adam habere sermonem, promissione enim illexit Adam, ac suasit Deum illum esse futurum, et hac persuasione deiecit: modo quoque Christo omnipotentiam  promittebat, quod spe altitudinis eum deiiceret, arbitrans; sed dignam repulsa meruit responsionem: uade retro, Satana, Dominum Deum tuum adorabis, et illi soli seruies .

6. Item ibidem inter cetera et infra: Et ecce, inquit, angeli accesserunt, et ministrabant ei . Et nos igitur cum angelis Domino seruitium dependamus: exsiliamus in celum, ministerium in terris implentes angelicum, indefessis aliis animam subleuemus [Baluz. subiiciamus]; eum, qui collapsam erexit nostram naturam, tota uirtute diligamus; adoremus eum qui nostrum inexorabilem inimicum deiecit atque prostrauit.



ALTERA uERSIO SERMONUM III ET Iu IN UNO REDACTORUM.


In hec uerba: Si Filius Dei es, mitte te deorsum. Matth. Iu.

Item in hec: Assumpsit eum diabolus in montem excelsum ualde, etc. Ibid.

1. Quemadmodum sol supra terras se attollens, et ab Oriente currum ad nos agitans, noctem fugat, dormientes excitat, operibusque reddit, sic diuine cognitionis iubar mentem uelut euigilare iubet, cogitationibus lucem affundit, et nos ad uirtutes excitat. Atque hanc quidem lucem nobis, quam solarem illucescere optabilius est: possis enim, tametsi careas aspectu solis, uiuere , cum e contra que diuine scientie sole non collustrantur anime, mortue sint,  licet uiuere uideantur: de quibus est etiam ea Domini uox: Sinite mortuos sepelire mortuos suos .

2. Sed nos hac utraque morte liberos ille fecit, qui cum auctore mortis ac parente luctatus est. Duplex quippe mors in nos cadit: altera, quam secum affert mortalis nature conditio; altera quam infert diuine amissio cognitionis, que nos omni celestium rerum sensu destitutos, adeoque mortuis simillimos efficit. Huius utriusque necis diabolus artifex est, quem ubi Christus fregit elisitque, hanc utramque mortem a natura depulit: anima quidem salutaribus documentis erecta; corpore uero mortali resurrectionis ope reparato. Sic eo prostrato, a quo oppressi  iacebamus, nos antea labantes et impulsi, stabimus deinceps et erigemur.

3. Huius pugne, quam Christus iniit cum diabolo, humano generi monumentum et imago relicta est, ut in eam intuens uires et animos erigat. Ubi autem est imago illa? Desertum aspice; illam enim ibi gratia uelut appendit, ac tamquam in tabella cesum tyrannum, et a se in eremo perterritum exhibet. Arenam igitur uidemus, desertum; pugilem uero, diabolum, famem Christi proritantem; tres denique Christi cum hoste congressus, tria responsa, e lege pugne, que monet ut pugiles ter manus conserant.

4. Age uero, triplicem luctam recense. Si Filius Dei es, dic ut lapides isti panes fiant. Hinc initium pugne cum Domino diabolus fecit. Cui Christus:  Non in solo pane uiuit homo; sic tutum se ab hoste, illesumque prestitit. Si Filius Dei es, mitte te deorsum: en secunda diaboli congressio. Non tentabis Dominum Deum tuum; elusere uoces ille uim et petitionem aduersarii. Hec omnia tibi dabo si cadens adoraueris me; sic lucta cepta est iniri tertio; in qua Dominus, ut peritus athleta, molestum et male pugnacem aduersarium diabolum, ex arena campoque certaminis expulit: uade post me, Satana; scriptum est, Dominum Deum tuum adorabis, et illi soli seruies.

5. Ita contemplare hanc luctam, ut luctari ipse quoque discas, fiasque e spectatore discipulus. Prima Christi cum demone pugna, contra uoluptates depugnare te docet; fames enim certaminibus originem  et ansam dedit; fames, inquam, dura illa, impotentis tyranni more, cupiditas; fames uoluptatum querendarum causa et caput: cibi enim appetentia freni patiens non est; cum scilicet uidet uenter delectationem propositam eiusmodi, que recusari sibi non possit: quam quia multi moderari et cercere non potuerunt, eo sunt adacti ut prouidentiam negarent esse, perinde ac si Deus esurientium curam non gereret. Ad hunc scopulum diabolus Christum impellit, ea spe ductus fore ut hominis more fame stimulati ad illum facile allideretur. Deum quippe unitum homini nesciebat; neque uero ad Deum ut esurientem accessisset: quo enim pacto, quem Deum esse nosset, de cibo interpellasset, qui suam ipsius naturam famis expertem esse nouit? Quem  igitur uidebat ut hominem, eumdem ut hominem alloquitur: Si Filius Dei es, dic ut lapides isti panes fiant. Diuine adoptionis in Christo curiosus explorator, prouisor cibi fame ipsa peioris, olim spem falsam diuinitatis per uetiti ligni fructum assequende, hominibus iniecerat; nunc idem Christi famem proritat, ostendens desertum in quo preter lapides nichil erat: ut locus ipse inueniendarum escarum desperationem augens, diffidentie perturbationem iniiceret eius animo, filiique affectum erga parentem Deum adimeret.

6. Sed age, tentatorem consideremus et quos totidem uerbis laqueos tendat, inspiciamus. Si Dei Filius es, inquit, dic ut lapides isti panes fiant. Dei  Filius, ait ille, nuper appellatus es, cum es baptizatus. Audiui predicantem uocem: Hic est Filius meus dilectus, in quo mihi bene complacui ; quam ego compellationem ut adulationis et magnifici ioci plenam, atque ut opere pretium honoremque sane leuiculum irridebam. Tu interim gaudebas in sinu, tibique iam persuades esse te dilectum illum, ac prefidens exsultas, sic tamquam in celo ipso sis, ac Deo pre ceteris acceptus et in deliciis. Ecquis autem pater ille censendus est, qui esurientis filii curam nullam gerat? Qualis patronus ille ac tutor, qui clientes non pascat? Tu uero iam dies quadraginta ieiunus produxisti, patre de tua fame nichil interim sollicito, et multorum dierum esuriem nullo commiserationis sensu otiose contemplante. Parentem  sane filii amantem, qui ne panem quidem esurienti proli largiatur! Egregium filium, quem ne pater quidem alat extrema in fame! Charitatem in te suam ostendat, panemque porrigat, nutriat esurientem natum in deserto. Lapides mutare in panes potest: id modo ab eo pete, iam prope enectus fame. Hoc beneficium ab eo si exoras, nichil recuso quominus Filius Dei sis, eoque nomine merito glorieris; id uero priusquam consequaris, noli tantum tibi nomen arrogare.

7. Ne honorem ueri honoris expertem, humanitatemque inhumanissimam! miseretur, ut occidat; curam simulat, et exitium struit, laudumque poculo dulcissimo uenenum propinat; Christum ad diffidentiam ueterator instigat, prouocat ad cibos petendos,  non ut esurientem subleuet, sed ut inescatum et ad petendum instigatum, mox tamquam diffidentem, impellat ad peccandum aliquid in Deum; ut qui hec olim falso dixisset: Hic est Filius meus dilectus, in quo mihi bene complacui.

8. Quid ad hec Christus Dominus? non statim Deum in se latentem prodit, ne predam absterreat, sed ut aliquis de uulgo hominum, reponit: Scriptum est enim, inquit, non in solo pane uiuit homo, sed in omni uerbo quod procedit de ore Dei. Nihil admodum, inquit, perturbat me ciborum inopia; non mihi mirum aut inexspectatum accidit, quod hic esuriam in deserto; neque ut existant panes e lapidibus, oro. Multe sunt quibus Deus nobis prouideat uie; neque unius generis modi, quibus indigentie nostre consulat.  Cibos ad uescendum dedit hominibus, fercula scilicet carni et corpori congruentia; eumdem uero nature terminis ac limitibus non circumscribi, sacra me pagina docuit; neque excidit e memoria diuina illa uox homines admonens, de fame solliciti ne sint, cum Deus id abunde curet. Quamobrem parce gerere curam esurientis, aut mihi desertum ostendere, ut ad desperationem me adducas; prouiderit utique Deus, tametsi panes ipsi nulli presto sint. Enimuero sine cibis uitam ille nostram tueri potest, et absque carnali edulio caro uiuet, cum eam Deus uiuere iusserit. Sic scriptum est, inquit, sic credo, diuinis uerbis fretus; neque uitam meam ex unis aptam esse cibis, suspensamque reor.

 9. Ita Christus, ad gratiam Dei nobis conciliandam, iisdem rebus usus est, quibus Adam peccauit in Deum: cum enim hic infidelitate et cibi uetiti esu prolapsus in crimen sit , Christus, qui naturam reparaturus uenerat, a fide et temperantia ducit initium. Quare, deposita ueluti larua, bellum apertum illi demon solitis artibus inferre meditatur. Antequam esset hic editus in lucem, inquit secum, insidias partui per suspicionem adulterii molitus sum; ea spe frustratus, eumdem iam natum Herodis opera circumuenire atque opprimere tentaui: hac quoque parte elapsa mihi preda est: uictus sum, quamdiu aliena pugnaui manu, nunc per me ipse bella geram. O cecam pugnandi cupiditatem! A quo uixdum nato  uictus est, eum nunc uirum factum aggreditur. Adesdum, manum cum uiro confer, o demon; experire iterum, et periculum illius uirium rursum facito.

10. Iam quidem domitus et fractus fuit in primo congressu, cum ad esurientem accessit ; nunc autem accepte cladis resarciende cupidus, uires audaciamque duplicat. Et quia primo artificio inani usus est et irrito, neque famelicum decipere potuit, alteram adhibet machinam. Nihil actum est, inquit, mihi prima illa fraude, que tamen Adamum profligauerat; hanc deponam, et omittam eum inescare uelle cupiditate cibi. uidetur enim uoluptatum esse potens, qui proposita delectatione uescendi, ne induci quidem potuerit, ut  panem ieiunio multorum dierum leuando posceret, carneis istis armis uinci nescius. Inueni callidiorem decertandi uiam, suppetit mihi hamus dulcior gloria, qua nichil sectari iucundius mortales solent; in qua non tantum inest illecebrarum plurimum ad eos illaqueandos, sed est etiam duplex opere pretium, utpote que inanitati sue dementiam ac temeritatem adiunctam habet, cum fere qui cupiditate glorie incenditur, ad fastum sit elationemque preceps. Est autem unde iste glorie uideatur esse debere auidior: procliue quippe est ut qui iam tot dies ieiunus perstat, de se sentiat iactantius aliquid: hominem titillabo; accedam sic tamquam ad uirum aliquem iustum, et ansam inanis glorie subministrabo, aliqua psalmorum sententia, quam eius causa multo ante  pronuntiatam esse fingam; sic interrogatione subdola inescabo. Ad interrogationem porro faciendam appositus erit locus aliquis preceps, arripiam eum et protraham in templi pinnaculum, cumque summo fastigio insederit, tum ego suggeram istud opportune: Si Filius Dei es, mitte te deorsum; scriptum est enim quoniam angelis suis mandauit de te, et in manibus tollent te, ne forte offendas ad lapidem pedem tuum. Omnino alterum continget e duobus, ut aut uerbis meis credat, aut ea repudiet: si bonam in partem orationem meam accipiet, ac sibi tamquam iusto adulabitur, pronum erit ut, sicuti proposuero, det se precipitem: ita proiiciet corpus e summo apice, et siquidem interierit e lapsu, mortuum deridebo;  sin uero etiam postea superstes fuerit, id habebit saltem, ut a me inanis glorie plagam acceperit, inductus uidelicet oratione mea, ut se temere daret precipitem. Iam si recusantem et abnuentem uidebo, uocabo illum in inuidiam et odium apud Deum, ut olim Iobum, diuine adoptionis dignitatem et beneficium ab eo uiolatum obtrectans in hunc modum: Recitaui illi scriptam a te sententiam, dixi ea uerba quibus certam illi salutem spondebas, et dubitauit tamen proiicere sese in subiectam altitudinem. Apparet eum promissis tuis nequaquam fidere. Quonam ergo pacto eum qui tam parum fidei tuis habet uerbis, filium appellasti?

11. Quid strueret aduersarius, Christus non nesciuit. Permittit illi sese trahendum, et non secus atque  homo hominem, sequitur: ubi uero fastigium institit, tum demon proferre meditata uerba: Si Filius Dei es, mitte te deorsum. Respondeamus dicenti diabolo: Si hoc esse proprium hominis illius credis, qui Deo Patre gaudeat, ut in ipso periculo casuque maneat omnis damni ac periculi expers, habes unde istud pateat quod queris: hoc enim ipso apparet eum esse Dei Filium, quod illum qui tibi est ad latus, et sub ictu ac manu, non deturbas tamen agisque precipitem, iamdudum deturbare gestiens: sed aliud nichil potes scilicet quam hortari et suadere lapsum, impellere non potes. Quid est, inquit, non sponte das te in preceps? At age, proiice te nichil hesitans, mitte te deorsum: scriptum est enim quod angelis suis mandauit de te, ne forte offendas ad lapidem pedem tuum.  Que dum hostis diceret, ostendit se nescire illum quem alloquebatur Deum esse; si enim Deum esse nosset, non ad lapsum e summo fastigio incitasset. Norat Deum neque altitudine ulla depressiorem, neque ulla planitie non patentiorem esse; sed eumdem, ut assurgere cum summis quibusque rebus, iisque exequari, ita cum equalibus et planis pariter protendi, adeoque omni offendendi periculo uacare; et impingere pedem hominis, non Deum ipsum posse. Argumento sunt igitur hec diaboli uerba, non eum egisse cum Christo ut cum Deo.

12. Iam uerborum sententiam et mentem audiamus. Dicebas modo, inquit: Scriptum est: Non in solo pane uiuit homo, sed in omni uerbo quod procedit de ore Dei. Neque non ipse laudaui tuam in Deum  fidem; sed, siquidem altera Dei uox ea est que testatur quod angelis suis mandauit de te, ne forte offendas ad lapidem pedem tuum; ostende te Dei uerbo fidem adiungere, teque demitte securus omnis detrimenti ac periculi. En commodum locus preceps qui te Filium esse Dei asserat; en lapsus qui Dei curam de te comprobet: si enim hinc precipitans, erigeris deinde saluus et incolumis, uera procul dubio erit illa uox, que te Filium Dei predicauit; siquidem Deus hoc tibi antea spopondit, se curam tui demandaturum angelis, ut custodiant te in omnibus uiis tuis.

13. Ex olenti uasculo profers unguentum, o diabole, ueteremque renouas historiam. Leo quidam a Samsone interfectus, mellis fauum gerebat in ore,  tametsi mortuus iaceret ac fetidus; tu instar leonis illius mel e Scripturis depromptum stillas ab ore, idemque responso Domini subinde prostratus iaces: Scriptum est enim, inquit: Non tentabis Dominum Deum tuum. Neque renuit Christus proiicere se, neque annuit: si enim abnegasset precipitare se, dedisset ansam diabolo accusandi sui, ut qui Dei uerbis diffideret; si uero annuisset, uisus esset arrogantior, et ad ostentationem procliuior. Eam ergo responsionem dedit, qua nec assentiri nec recusare uideretur: Non tentabis, ait, Dominum Deum tuum. Nequaquam ait, Non tentabis me Dominum tuum: hoc enim si diabolus audiuisset, non adortus esset eumdem ut hominem postea hisce promissis: Hec omnia tibi dabo, si cadens adoraueris me. Quid ergo respondit?  Psalmorum, inquit, uoces, utpote ueras, amplector, prorsusque spem habeo in Deo, qui se auxilio non defuturum spondet. Scio angelis demandatam esse hominum curam; at non ita si homines dent se in caput precipites, non si sibi manus uiolentas afferant, non si temere Deum tentent.

14. En igitur uictum fusumque secunda uice diabolum: ad tertiam tentationem insurgit. Huius quoque tertie tentationis seriem uobis debet explicare sequens oratio, quam si absoluero, debitum omne, quod meo promisso, quasi chirographo, firmaui, representauero. Cuius quidem debiti persolutio, ut mihi uobisque periucunda, sic uni diabolo acerba est et inuisa: quippe cui pretium sue temeritatis sua sit ipsius clade persolutum. Mihi quidem certe uideo  iam esse duas promisse orationis solutiones factas: restat pensitanda tertia, ceteris, opinor, grauior ac difficilior; de tertio scilicet artificio diaboli, quod ordine quidem tertium, astutia et grauitate primum est; ultimum numero, eiusmodi tamen ut inter cetera ob uafritiem primas facile ferat: in superioribus enim tentationibus ferenda erat illius malitia. Non sollicitabat ad manifestam a Deo defectionem; sed diuinis tantum abutens monumentis ac Scripturis, et hec uerba, Si Filius Dei es, Christo oggerens, ita pugnabat impie contra Deum, ut artem tamen dissimularet per speciem causamque pietatis.

15. In hac tertia tentatione nudam rabiem et malitiam aperit, nullisque integumentis personatam nequitiam pre se fert; adorari se postulat ab eo qui  ab omnibus adoratur, et ex iis que iam audiuit a Christo, in eam spem uenit, ut adorationem extorquere se ab eodem posse putet. Ubi enim uidit ex oraculis fidei omnia loqui Dominum, et negare Deum esse tentandum, putauit illum pronum esse ad credendum, neque admodum laborare in explorandis anxie probandisque rebus que sibi proponerentur. Igitur composita rerum specie pulcherrima progreditur, sic tamquam spectaculi nouitate animum illius oculosque perstricturus. Assumit illum diabolus, inquit sacra pagina, in montem excelsum ualde, et ostendit illi omnia regna mundi et gloriam eorum. Fictitiam adumbrat imaginem, et eas que fiunt ex ere picturas rerum et formas imitatus, componit  mundi molem incompositam, et umbratilis regni decora fabricatur, ratus nimirum huius imaginis inani splendore Christi ad credendum facilitatem inducendam in errorem. Etsi ne intelligit quidem se contra seipsum pugnare, dum Christum ad hanc adorationem instigat. Pollicere potius illi mundi opes omnes, ne cadens te adoret. Pergit tamen: Hec omnia tibi dabo, si cadens adoraueris me. Qui Paulo asserenti auarum esse cultorem idolorum non credit, audiat idolorum parentem Pauli uerba uera esse contestantem: Qui me adorauerit, inquit, huic aliena dabo. Annon igitur qui aliena possidet, diaboli cliens et assecla est? ipse enim aliena se donaturum pollicetur: ita donans aliis, ut aliis noceat, nec nisi furta sua largiens.

 16. Huc autem spectat illius ista liberalitas in Christum, ut eum ad procidendum coram se, tantorum donorum pollicitatione leniter inducat. uoluptate ciborum iste duci non potest, inquit, uel inanis glorie titillari suauitate. Duo que mihi sunt ad pugnandum tela certissima, diffregit; querendum aliud mihi telum potentius. Inest omnibus hominibus dominandi libido: questum et rem facere, si ferat occasio, recusat nullus; auaritia, omnium animis infixum ueluti quoddam uulnus est. Hanc sagittam depromam pharetra. Ubi porro figam hominem? quis adiuuabit consilium locus? Utinam congressus essem cum illo in edito aliquo monte! Dat situs editior facilem prospectum in omnem partem: inde nullo negotio camporum ubertatem subiecissem  illius oculis; obtulissem spectandos regum thesauros; uite pompam omnem et fastum sub uno aspectu posuissem, alia quidem, ut reipsa sunt, ostendens, alia per artem effingens. Cum hominum natura tam facile muneribus et lucro irretiatur, si uiderit que sunt in orbe terrarum splendida et illustria, statim ad ea possidenda exsiliet; ostentatas diuitias arripiet auidus, in easque habendas cupiditate feretur incitatissima: umbram accipiet pro ueritate, et solus rerum aspectus fidem homini faciet, ceteroqui ad credendum undique uersatili. Posce panem, inquiebam; respuit, nichil dubitans quin a Deo etiam sine pane pasceretur. Proiice corpus deorsum, urgebam; discussit hec uerba, cum Deum esse tentandum negaret. Adibo iam illum cum hac inani specie  rerum et pompa: omnino imponam illi, et persuadebo ut procidat mihi ad genua, tamquam si a Deo ipso tentaretur: credet, inquam, homo ad credendum minime malus et morosus. Mox ubi deceptum irrisero, missum illum faciam.

17. Huiusce preclare deliberationis conscius Christus pergebat cum eo in montem excelsum. Meditatas fraudes explicare diabolus incipit: uariarum rerum fictitiam imaginem oculis obiicit. Neque artificiosam calliditatem Christus redarguit aut refutat, sed ueluti fraudis nescius contemplatur. Ille uicisse dolo et spectaculi fallacia ratus, aduersariumque oblata specie captum suspicans, ac ueluti certam de reliqua uictoria coniecturam faciens, exaggeratis,  et que moderatorem orbis ac arbitrum decerent, uerbis, mendacia magnifica blaterat. Hec omnia tibi dabo, si cadens adoraueris me. Non intueris, inquit, o homo, amplitudinem orbis? non cernis quot et quante possessiones iste sint? non fremis ad aspectum infinitorum prope regnorum? horum ego dominus sum: hec palatia pro arbitrio meo inter homines a me diuiduntur, et habitanda conceduntur; ceteris ego te facile antepono, dignumque iudico qui orbe solus toto regnes: a me accipe potestatem et robur, quo mundo regendo par sis: hoc unum tu uicissim pro tantis donis repende mihi, adora me. Hec omnia tibi dabo, si cadens adoraueris me.

18. Ex parte prophetas, inuitus licet, o diabole: reddes tu quidem mundum, quem indigna seruitute  oppressisti; at non item auferes adorationis cultum, sed flagellorum penam. Noli enim putare tibi esse cum Adamo colloquium; Adamum quippe illexit spe diuinitatis, et male persuasum pessumdedit: nunc pariter omnium rerum imperium ac principatum Christo defert, quem amplitudine promissionis persuadendum ac prolapsurum itidem sperat. Responsum quod merebatur abstulit: uade post me, Satana: scriptum est enim, Dominum Deum tuum adorabis, et illi soli seruies. Recede, Satana. Recte hic omnino Satanam illum nominatim uocat, ut herus quispiam, qui seruum se occultantem de nomine uocans, hoc ipso indicat eum non esse clam. Apage! mitis hec et mansueta uox est, et comminantis tamen, ut uidere est, et uelut indignantis Domini, perinde ac si  diceret: Frustra laborasti in tegenda fraude tua, detracta est tua tibi larua, desperasti uictoriam; nunc demulcere me uis et eblandiri donis, iam meam uenditionem agitas, iam proditoris usurpas uoces. Intempestiuum emendi mei consilium iniisti, exspecta consortem tuum, et pactionis administrum Iudam; recede modo, dum crucem, que me manet, subeam; recede, inquam, me quippe modo non emes. Apage! serua dona tua proditori; hoc unum a me nunc habebis: Dominum Deum tuum adorabis, et illi soli seruies. Ne hominum obsequia partiri cum Deo, et uindicare tibi uelis; illi soli debitores sunt.

19. Tunc, inquit, recessit ab eo diabolus. Magna sane Christi fuit hac in extrema lucta et insignis  uictoria. Ut enim generosus ac fortis pugil sublimem aduersarium attollit, moxque ex alto precipitat ac elidit; ita Christus Dominus diabolum deductum in montem, et spe inani sublatum, ab eadem excelsa spe deturbatum ac deiectum perfregit.

20. Huius admiratio uictorie stupentes angelos exciuit, et ad stipandum celesti satellitio uictorem congregauit. Ecce enim, inquit, angeli accesserunt, et ministrabant ei. Nos angelos imitati, parem cum illis Christo cultum ac obsequium exhibeamus, studia nostra celo probemus, beatarumque ministeria mentium in terris obeamus; animam nostram deponamus in iis manibus que uinci nesciunt; nature lapse restauratorem diligamus; amplectamur eum qui  communis inimici uires ac neruos incidit, et iugi memoria uictoriam glorie nostre uindicem prosequamur; prostrato diabolo insultemus, et impudens caput conuellentes, uno ore, omnibusque precordiis  exclamemus: Dominum Deum tuum adorabis, et illi soli seruies. Ipsi gloria et potestas in secula seculorum.





III. SYMBOLUM [a 1Kb] THEODORI MOPSUESTENI ET EIUS REFUTATIO.



PRAEFATIO MARII MERCATORIS.


[b 1Kb] MARIUS MERCATOR Christi seruus LECTORI conseruo suo salutem.

1. [c 2Kb] Grecus sermo Theodori est, quondam episcopi oppidi Mopsuesteni, [d 1Kb] prouincie Cilicie. Hunc ergo pro facultate, qua ualeo, in Latinum sermonem, uerbum de uerbo, transferre conatus sum;  prauum eius de dispensatione Dominica, et a fide catholica alienum, ac satis extorrem sensum, quo Nestorium Constantinopolitane urbis quondam episcopum secum male decepit, Latinis uolens auribus insinuare, cauendum modis omnibus, non sequendum;

2. Simul admonere uolens, [e 4Kb] Iulianum, ex episcopo  oppidi Eclanensis hereticum Pelagianum, seu Celestianum, hunc secutum esse Theodorum, [a 1Kb] ad quem peragratis terris, et exarato mari, atque Oriente lustrato, cum sociis et participibus, et suis, magno nisu, tamquam ad christianorum dogmatum predicatum magistrum, tetendit; ut de heresi Pelagiana, seu Celestiana, quam [b 2Kb] defendendam et sequendam suscepit, ab ipso confirmaretur; atque inde, uelut instructior, octo contra fidem catholicam potius quam contra sancte memorie Augustinum uolumina illa, ut putat, prudentissima conderet.

 3. Agnoscat igitur supradictus Iulianus ex hac translatione, si legere non fastidierit, manente apud memoratum Theodorum illa qua eum diximus mala fide secum Nestorium decepisse, etiam sibi magis suoque dogmati, de quo male turgidus et malesanus libros confecit, esse contrarium; seque etiam, post de Cilicia abscessum, ab eo, [c 1Kb] in episcoporum prouincie sue conuentu, anathemate esse damnatum.

4. Non itaque irascatur uel succenseat nobis, si eum cum Theodoro, [d 3Kb] cuius in libris suis infinitas laudes exsequitur, cuiusque se niti auctoritate sententie  in suo errore gloriatur, alienum a fide catholica esse, iusteque damnatum detegimus, conuincimus, atque deflemus, quia magis deflendus quam ullo odio persequendus.



EXPOSITIO PRAuAE FIDEI THEODORI.

Qui aut nunc primum in ecclesiasticis erudiuntur dogmatibus liquido cognoscendis, aut ab heretico errore conuerti decreuerint ad ueritatem, doceri eos oportet quoniam credimus.   Omnis qui contra hec sentit, anathema sit.  Immo nos tibi catholici dicimus, qui talia ore impurissimo et lingua scelestissima protulisti, incessabiliter anathema, et omnibus consentaneis suis, etc.  Cuius autem perfidie sit etiam prefatus Theodorus, ex scriptis eius, que de Grecis transtulimus, approbemus.



EXCERPTUM PRIMUM THEODORI De secundo codice, libro quarto, folio decimo, contra sanctum Augustinum defendentem originale peccatum, et Adam per transgressionem mortalem factum, catholice disserentem.
[a 27Kb] 

1. [a 1Kb] Tantis exstantibus que demonstrent Adam sic  ex terra formatum, ut mortalis prorsus existeret, erga cibum proprium uoluit occupare sermonem, nec exinde [b 1Kb] ualens aduertere ueritatem, pro dogmate  uero, [a 1Kb] seductorio ex mendacio, aduocationem iungens, etc.

 2. [b 9Kb] Non ait Deus, Mortales eritis, sed Morte moriemini ; prorsus existentibus natura  mortalibus, inferre mortis experientiam comminatus, quam etiam iuxta morem proprie benignitatis ad effectum perducere distulit. Sicut enim cum dicit: Qui effuderit hominis sanguinem, sanguis eius pro eo fundetur ; non hoc dicit, quia qui occiderit hominem erit mortalis, sed quia dignus est huiusmodi morte damnari; sic et in presentiarum dixit, Morte moriemini; non quod tunc mortales fierent, sed quod digni essent qui mortis sententiam [a 1Kb] per transgressionem referrent.

3. Sed et diuinam sententiam quam post peccatum Deus Ade inferre uidetur aduerte. Sic enim dicit : Quia audisti uocem uxoris tue, et comedisti de ligno de quo preceperam tibi de hoc solo non comedere, ex eo manducasti: maledicta terra in  operibus tuis, in tristitia comedes eam omnibus diebus uite tue; spinas et tribulos proferet tibi, et comedes fenum agri, et in sudore uultus tui comedes panem tuum, donec reuertaris in terram. Hoc autem per hec comminatus est, quod erumnosam uitam habiturus esset, cum labore deinceps fructus de terra sumpturus, quibus aleretur et subsisteret, nequaquam habens, ut pridem, tantam propositam largitatem, quanta ex paradisi copia fruebatur. Non enim operari terram pro supplicio dedit Deus, quasi ex immortali natura in mortalitatem homines transferens, quandoquidem et paradisum ei ut operaretur et custodiret, indixit ; pro tanta uero pristina largitate et uoluptate paradisi, erumnosam eius fore sustentationem de terre fructibus comminatur.  Nam prorsus [b 1Kb] mortalis factus, et tunc paradisi fructibus indigebat, sicut nunc terre fructus inquirit; et pro supplicio pristinis fraudatus deliciis, hac erumnosissima laboriosissimaque conuersatione mulctatur.

 4. Unde ad postremum consequenter adiecit, quia terra es, et reuerteris in terram , hinc etiam mortalitatem nature significans; non enim immortali, et nunc primum incipienti sententiam mortis excipere, sicut sapientissimi defensores peccati originalis, immo potius patres peccati mirabiles, asseuerant, uocabulum huic terre composuit; sed ut ab exordio naturaliter effecto mortali, appellationem hanc congruere indicauit diuina Scriptura, hoc de hominibus uocabulum ad ostensionem corruptibilis et resolubilis eorum nature sepius assumens. Nam recordatus est, inquit, quia puluis sumus; homo, sicut fenum, dies eius, et sicut flos agri, ita florebit, quia spiritus pertransiuit in eo, et non erit amplius locus eius . uult autem dicere  quod corruptibiles et resolubiles omnes sumus, in modum feni parumper florentis, pereuntisque post paululum. Nam ad breue quidem tempus uitam ducimus; ad non existendum uero deinceps omnino peruenimus. Sic et Abraham: Ego sum, inquit, terra, ac cinis , pro eo ac si diceret, Non sum dignus cum tanto Deo colloqui, homo factus e terra, et omnimodis hoc futurus. Magis ergo dicere debuit, quia terra eris, et in terram reuerteris, siquidem nunc primum fieret natura mortalis.



EXCERPTUM SECUNDUM THEODORI. Ex secundo codice, libro tertio, ante quatuor folia finis libri.

1. [c 3Kb] Sed nichil illorum perspicere [Baluz. prospicere] potuit [d 1Kb] mirabilis peccati originalis assertor,  quippe qui in diuinis Scripturis nequaquam fuerit exercitatus, nec ab infantia, iuxta beati Pauli uocem, sacras didicerit litteras . Sed siue de Scripture sensibus, siue de dogmate sepe declamans, multa frequenter inepta [e 1Kb] proprie communiterue, de  ipsis Scripturis dogmatibusque plurimis, impudenter exprompsit: [a 1Kb] nam potentie motus [Baluz. metus] nullum contra sinebat effari, sed tantummodo taciti, qui diuinarum Scripturarum habebant notitiam, detrahebant. [b 4Kb] Nouissime uero in hanc dogmatis excidit [Baluz. recidit] nouitatem, qua diceret quod in ira atque furore Deus Adam mortalem esse preceperit; et propter eius unum delictum cunctos, etiam necdum natos homines, morte mulctauerit. Sic autem disputans non ueretur, nec confunditur, ea sentire de Deo, que nec de hominibus sanum sapientibus, et aliquam iustitie curam gerentibus, umquam quis [c 1Kb] estimare tentauit; [d 2Kb] sed nec illius diuine uocis recordatus est, quod non diceretur ulterius ista parabola in Isrel: Patres manducauerunt uuam acerbam, et  filiorum dentes [e 1Kb] obstupuerunt, quia hec dicit Adonai  Dominus: Dentes eorum, qui manducauerint uuam acerbam, obstupescent ; ostendens per hec quod alterum pro altero, iuxta quorumdam errorem, Deus omnino non puniat, sed unusquisque pro delictis suis redditurus sit rationem.

2. His consona beatus quoque Paulus annectit: Deus, inquit, qui reddet unicuique secundum opera sua ; et, Unusquisque nostrum onus suum portabit ; et, Tu quid iudicas fratrem tuum? aut tu quare spernis fratrem tuum? omnes enim astabimus ante tribunal Christi .

3. Sed uir mirabilis, propter unius [f 1Kb] peccatum, tanto furore commotum arbitratus est Deum, ut et [Baluz. om. et] illum atrocissime pene subderet, et ad uniuersos omnes posteros eius parem sententiam  promulgaret [Baluz. add. et], inter quos quanti  iusti fuerint, non facile numerare quis poterit. Ex quibus cum maxime considerare conuenerat, quod ualde uideretur incongruum, Ne, Abraham, Dauid, Moysen, et reliquos innumerabiles iustos obnoxios pene redditos [a 1Kb] ob unius delictum, et unum atque ex gustu arboris peccatum [Baluz. arboris approbatum]; et quod sic, ultra modum iustitie, iram suam Deus extenderet [Baluz. extenderit], ita ut [b 1Kb] tot iustorum uirtutes cunctas abiiceret, eosque, propter unius peccatum Ade, tanto supplicio manciparet.

4. Nam etsi nichil aliud mente perpendens, saltem de Abel [Baluz. aliud, saltem de Abel mente] conuenienter estimare debuerat, qui primus iustus existens, primus mortuus est, et siquidem mortem Deus statuerat ad penam hominum: quomodo non impietatis  erat extreme, uiuere quidem eum, qui fuit causa peccati, uiuere etiam cum illo et Euam malitie repertricem? Pretermitto autem diabolum in immortalitate hactenus perdurantem; primum autem iustum repertoremque uirtutis, primumque diuini cultus curam gerentem, ante omnes, [c 1Kb] pena [Baluz. pene] peccantium fuisse perculsum.

5. Oportebat autem, sapientissimum uirum et de Enoch, qui non est mortuus, diligenter expendere. Non enim tanta uirtute uel pietate preditus fuit, ut melior omnibus existeret, Moyse dico et prophetis apostolisque uel reliquis omnibus de quibus ait beatissimus Paulus: Quibus dignus non erat mundus ; ita ut, illis mortuis, ipse solus sine mortis experientia perduraret. Sed iam ab initio hoc  Deus [Baluz. Deus hoc] habuit apud se definitum, ut primum quidem mortales fierent, postmodum uero immortalitate gauderent, sic ad utilitatem nostram fieri ipse disponens.

6. Et post paululum. Manifestius, inquit, hec eadem Deus ostendit, cum transfert Enoch, et immortalem facit. Nam si per peccatum causa supplicii Deus intulit mortem, nec olim definitum hoc habuit apud se, ineffabiliter pro nobis, iuxta propriam sapientiam, cuncta dispensans, nequaquam Enoch quidem immortalis existeret; Dominus autem Christus ad mortis experientiam perueniret.

7. Et post paululum. Idcirco, inquit, Dominus auctor  omnium bonorum hominibus factus est, ut sicut Adam primi et mortalis status exstitit inchoator, ita et ipse secundi et immortalis status existens initiator, primitus Ade prioris naturalia custodiret; dum nascitur ex muliere; dum pannis inuoluitur, et paulatim etatis incrementa sortitur: [d 1Kb] iehsu enim, inquit, proficiebat etate, et sapientia, et gratia coram Deo et hominibus ; dum circumcisionem suscipit; dum iuxta legalem consuetudinem Deo astitit in templo, parentibusque subiicitur, et conuersationi legitime mancipatur. Sic etiam, ad expletionem reliquorum, et mortem, utpote nature tributum, postremo suscipit: ut secundum legem humane nature moriens, et a mortuis diuina uirtute resurgens, initium cunctis hominibus, qui mortem secundum propriam  naturam suscipiunt, fieret, ut a mortuis surgant, et ad immortalem substantiam commutentur.

8. Sicut enim conformes Ade secundum statum presentem sumus omnes effecti, sic Christo Domino [Baluz. iuxta carnem] conformes efficiemur in posterum: Transfigurabit enim corpus humilitatis nostre conformes fieri corporis glorie sue ; et, Qualis terrenus, tales et terreni; et qualis celestis, tales et celestes; et sicut portauimus imaginem terreni, portemus etiam imaginem celestis : ostendens quod primi status Ade participes facti, necessario etiam secundi Ade Christi Domini secundum carnem, futuri status participium consequimur: utpote qui ex hac eadem natura constet exortus, et cuncta, que fuerant nature, susceperit; et ideo sustinuerit  mortem, ut mortem nature suscipiens, et a mortuis resurgens, naturam liberam morte perficeret.

9. Et mortem quidem propterea suscepit, peccatum uero nequaquam, sed ab hoc immunis permansit omnino. Quod enim erat nature, id est, mortem, indubitanter assumpsit; peccatum uero, quod non erat nature, sed uoluntatis, nullo pacto suscepit. [e 2Kb] Quod si fuisset in natura peccatum, iuxta sapientissimi huius eloquium, peccatum in natura prorsus existens, necessario suscepisset.



[f 1Kb] EXCERPTUM TERTIUM THEODORI De codice secundo ex libro tertio, folio decimo octauo.

1. [g 1Kb] Si, inquit, peccaturum Deus uere sciebat  Adam, sit norum sapientissimorum [Baluz. add. et] ista responsio, quod hoc insanissimum est, uel in cogitatione percipere, manifestum est, quod et peccaturum eum nouerat, et propter hoc procul dubio moriturum. Quomodo ergo non est extreme dementie credere quod primitus eum [a 1Kb] immortalem in sex horas [Baluz. horis] fecerit , mortalem uero post peccatum monstrauerit?

2. Certum est enim, quia si eum immortalem esse uoluisset, ne ipsum quidem intercedens [Baluz. nec intercedens] peccatum Dei sententiam commutasset;  quia nec diabolum fecit ex immortali mortalem, et quidem cunctorum malorum existentem principium.



EXCERPTUM QUARTUM THEODORI Secundo codice ex libro tertio, folio uigesimo quinto.


1. [c 9Kb] Non enim, inquit, his qui ab Adam usque ad aduentum Christi Domini in tantis fuerunt impietatibus et iniquitatibus quantas beatus Paulus propriis uerbis expressit, ut in superioribus ex eius declaratum uocibus, tamquam magnum quiddam resurrectionis collaturus est premium, si eos suppliciis quibusdam sine fine et sine correctione tradiderit. Nam ubi iam loco muneris resurrectio putabitur [Baluz. computabitur], si pena sine correctione resurgentibus inferatur?

2. Et post paululum. Quis, inquit, ita demens, ut tantum bonum credat materiam fieri resurgentibus infiniti supplicii, quibus utilius erat omnino non  surgere, quam tantorum et talium malorum, post resurrectionem, sub infinitis penis experientiam sustinere?



APPENDIX PRIMA AD PARTEM PRIMAM OPERUM MARII MERCATORIS, Complectens: Epistolam Anastasii pape ad Ioannem Hierosolymitanum de Rufino Aquileiensi, et Fidei Professionem duodecim anathematismis constantem quam Rufinus quidam edidit.




 [a 34Kb]
EPISTOLA ANASTASII ROMANAE URBIS EPISCOPI AD IOANNEM HIEROSOLYMORUM EPISCOPUM RESCRIBENTIS SUPER NOMINE CeLESTII. 
[1Kb]

 1. Probate quidem affectionis est hoc, ut de sacerdote sacerdos laudabiliter loquaris. Pro tanto igitur  preconio, quod immerito in me effusissimum contulisti, ut amori tuo gratias ago, ita splendorem tue  sanctitatis, et eas quas in Domino habes uirtutes, subinde quodammodo paruitatis nostre fauorabilis  sermo prosequitur: tam enim, uir omnium prestantissime, laudum tuarum fulges nitore conspicuus, ut  par esse meritis sermo non possit. Porro autem tanto titulorum tuorum rapior incitamento, ut etiam, quod implere nequeo, audere non desinam.

2. Iam hoc de laudibus tuis est, quod tantum me de celestis istius animi serenitate laudasti. Tui etenim episcopatus ordo perspicuus per uniuersum orbem uelut radians, etiam ad nos splendoris tui detulit claritatem: in me quippe totum amicitie ipse tribuis, examini nichil relinquis, aut si iure me laudas, tu quoque simili tenore laudandus es. Obsecro igitur ob utrumque, ut meipsum apud me laudare iam desinas: duplex etenim te causa constringit, ne consacerdotis tui sensibus, aut dolorem falsa laus ingerat, aut pudorem uera succendat.

3. Sed ut ad causam reuertar: Rufinus, de quo  me consulere dignatus es, [a 9Kb] conscientie sue diuinam habet arbitram maiestatem, apud quam se, integro deuotionis officio, ipse uiderit qualiter debeat approbare.

4. [b 18Kb] Origenes autem, cuius in nostram linguam composita deriuauit, antea et quis fuerit, et in que processerit uerba, nostrum studium nesciit; quod uero sit animi mei propositum, cum tua paulisper super hoc conferam sanctitate.

5. Hoc igitur mente concipi, [c 1Kb] illum qui urbis nostre populis opera translata Origenis, lectione  patefecit, quamdam puris mentibus ueluti nebulam cecitatis iniicere, fidemque apostolorum et maiorum traditione firmatam, uelut deuiis anfractibus uoluisse dissoluere.

6. Dicere hoc loco libet: Quid aget, in Romanam linguam ista translatione? Approbo, si accusat auctorem, et exsecrando factum, exosum populis prodit, ut iustis tandem odiis teneatur quem iamdudum fama constrinxerat. Si uero interpres ipse tantorum malorum erroribus consensum prestat, et legenda impia dogmata prodit ad populos, nichil aliud sui opera laboris exstruxit, nisi ut proprie uoluntatis arbitrio, hec, [d 1Kb] que sola, que prima, que apud catholicos Christianos uera fide, iam inde ab apostolis in hoc usque tempus tenentur, titulo assertionis euerteret.

 7. Absit hoc ab Ecclesie Romane catholica disciplina, numquam profecto eueniet aliqua ut hec admittamus ratione, que iure meritoque damnamus: quapropter illa, que toto orbe diffusa est, Christi Domini nostri prouidentia probare dignabitur, accipere nos omnino non posse, que Ecclesiam maculent, que probatos mores euertant, que aures circumstantium uulnerent, et iurgia, iras dissensionesque disponant.

8. [e 3Kb] Qua re moti, Origenis quidem scripta et errores  damnauimus; interpretem uero, cum non satis, neque sua prefatione ad libros Origenis, neque apologia ad nos missa, se purgauerit, immo forte iisdem erroribus reipsa consentiat, Romam ad iudicium sedis apostolice uocauimus, et renuentem uenire eadem sententia inuoluimus. Damnationis autem epistolam fratribus nostris uenerio et Chromatio scripsimus. Quam epistolam ad fratrem et cepiscopum nostrum uenerium, diligentiore cura perscriptam, paruitas nostra transmiserit, ex subditis poteris comprobare.

9. Unde igitur habeat secum ille qui transtulit,  seruetque sibi hanc conscientiam, non superflua laboro formidine, neque inani timore sollicitor. Mihi certe cura non deerit, Euangelii fidem circa meos populos custodire, [a 1Kb] partesque corporis, per spatia diuersa terrarum diffusas, quantis possum litteris conuenire; ne qua profane interpretationis origo subrepat, que deuotas mentes, immissa sui caligine, labefactare conetur.

10. Illud quoque, quod euenisse gaudeo, tacere non potui: beatissimorum nostrorum [b 5Kb] principum manasse [c 1Kb] responsa, quibus unusquisque Deo seruiens  ab Origenis lectione reuocetur; damnatumque sententia principum, quem lectio reum profana prodiderit, hactenus sententie mee forma precesserit.

11. Quod te uero uulgi de Rufino querela sollicitat, [a 9Kb] ut quosdam uagis suspicionibus persequaris, hanc tuam opinionem constringam diuine lectionis exemplo. Sic enim scriptum est: Non sic homo, ut Deus; nam Deus uidet in corde, homo in facie .

 12. [b 3Kb] Itaque, frater carissime, omni suspicione seposita, Rufinum scito quod propria mente Origenis dicta in Latinum transtulit ac probauit, nec dissimilis a reo est qui alienis uitiis prestat assensum. Illud tamen tenere te cupio, ita haberi a nostris partibus alienum, ut, quid agat, ubi sit, nescire cupiamus. Ipse denique uiderit ubi possit absolui.





FIDES RUFINI. [10Kb] *

 Propter uenerationem sanctorum locorum, [a 7Kb] Hierosolymam  et Bethleem uenimus, et intelleximus  plurimos fratres in nobis scandalizari, eo quod audierint nos multa heretica et que contra fidem Ecclesie ueniunt profiteri.

 Itaque, Deo presente, testamur que infra scripta sunt nos ex parte sensisse per errorem, et [a 3Kb] presenti tempore condemnare; alia autem, in quibus falso  infamamur, nec dixisse, nec dicere, et e contrario que in aliis suspicamur, posuisse atque damnasse.

 1. [a 126Kb] Qui dicunt diabolo, et demonibus, et impiis, hoc est, gentilibus, Iudeis, Samaritanis, omnibusque  hereticis  aliquando parcendum, et penas eorum non esse perpetuas, anathema sint.

 2. Qui dicunt quamuis sanctum uirum, et [a 48Kb] prophetalem, et apostolicum, sine Dei auxilio posse esse perfectum, anathema sint.

3. [b 27Kb] Qui dicunt, Christum Filium Dei Deum uerbum  in hominem esse mutatum, ita ut Deus uerbum esse desierit; aut hominem purum natum ex Maria, secundum Paulum Samosatenum et Photinum, et merito atque uirtutibus in Dei uocabulum profecisse, anathema sint.

4. [a 25Kb] Qui dicunt illud, quod scriptum est, De die autem et hora nesciunt, neque angeli, neque Filius  , iuxta blasphemiam Arianorum, et non propter dispensationem carnis assumpte, uerum esse, anathema sint.

5. [b 28Kb] Qui dicunt Patrem, et Filium, et Spiritum sanctum, hoc est, sanctam Trinitatem, diuerse esse inter se substantie, et non unius potestatis atque nature, anathema sint.

 6. [a 29Kb] Qui dicunt, quolibet modo, et quolibet sensu, Filium Patrem non uidere, anathema sint.

 7. [b 35Kb] Qui dicunt animas nostras ex angelorum fastigio in hec corpora corruisse, propter quedam  antiqua peccata, et in isto mundo agere penitentiam, assumentes illa testimonia, Priusquam humiliarer, ego peccaui , et, Educ de carcere animam meam , et cetera his similia, anathema sint.

8. [a 10Kb] Qui dicunt, Dominum et Saluatorem nostrum non in nostra uenisse, sed diuerse sublimiorisque fuisse substantie, siue celestis, et non totum sumpsisse  quod de Maria est, uel animam hominis non habuisse, uel mentem absque peccato, anathema sint.

9. [b 10Kb] Qui dicunt, post multa secula et tempora, que non possumus humana cogitatione comprehendere, restitutionem fieri omnium in antiquum statum, et uniuersa ad sua redire principia, anathema sint.

10. [c 18Kb] Qui dicunt, post resurrectionem non eadem  habere nos corpora, sed eria quedam et spiritalia, et non eiusdem nature cuius in sepulcro conditi sumus, licet incorrupte atque immortalis, anathema sint.

11. [a 10Kb] Qui dicunt, post resurrectionis finem, et post multa tempora aboleri corpora, et reuerti in  hylem, ut sine corporibus tantum anime simus, quod prius fuimus, anathema sint.

12. [b 22Kb] Qui dicunt, animas prius fuisse quam nate sunt, et non cum corpore, secundum exemplum primi hominis, a Deo quotidie fieri, anathema sint.





APPENDIX SECUNDA AD PRIMAM PARTEM OPERUM MARII MERCATORIS, Complectens DISSERTATIONES SEPTEM Quibus integra continetur historia Pelagiana, multeque populares opiniones refelluntur.]



PRAEFATIO.

 Fuit aliquando animus pro appendice prime partis Operum Mercatoris historiam heresis Pelagiane conscribere, qua complecterer omnia, siue que nunc primum ex auctore meo didicissem, siue que ex scriptoribus aliis quinti seculi studiose conquisita pre manibus haberem: retinuit me tamen non historie tantum conditio, que dicendi facultatem mea maiorem otiumque a scholis uacuum exigit, sed ipsa quoque rerum tractandarum ratio, que propter multiplicitatem postulat liberius scribendi genus. Neque enim historie leges patiuntur narrationibus misceri, quod tamen opus esset; neque pretermitti potuerunt, sine reliquo dispendio suscepti in accurandis Marii Mercatoris Operibus laboris.

Placuit igitur dissertationibus potius quam historia comprehendere quecumque haberem dicere de rebus ad causam Pelagianam spectantibus. Placuit, inquam, non ea solum de causa quam attuli, sed idcirco uel maxime, quod totum hoc dissertandi genus, et maiorem habeat cognationem cum scholasticis disputationibus, in quibus incanui, et alia nolit elegantia sermonis ornari quam qua suam quisque sententiam simpliciter solet et aperte explicare.

Cum autem propter exponenda Mercatoris dicta totum id opere quod nauamus susceptum sit, cumque Mercator rerum Pelagianarum nichil tradiderit quod obitum sancti Augustini, aut saltem concilium Ephesinum exceperit, uise sunt eodem annorum curriculo definiende dissertationes, nec aliud quidquam attingendum, nisi quod ab exortu heresis, cui factum a Pelagio nomen est, ad eiusdem condemnationem a Patribus Ephesinis gestum est. uisum quoque ad quamlibet dissertationem proponendum que uerba Mercatoris occasionem singulis dederint.

Quoniam uero ad id quod agimus magni refert intelligere que fuerit heresis qua de potissimum questio est, quibus aut orta parentibus, aut patronis defensa, quibus synodis ab Ecclesia, quibus statutis ab imperatoribus, quo modo ab orbe toto damnata sit, quibus denique uel professionibus ab hereticis asserta, uel libris a defensoribus fidei catholice conuicta, septem omnino dissertationibus opus fuit. Sed ea qua inquiritur quem ortum habuerit, queque incrementa heresis, qua parte maxime dicta est Celestiana, et a Mercatore impugnatur, differenda fuit in postremum locum, ut esset aliarum quasi complementum et fructus. Prima igitur ostendet quos nacta sit parentes heresis, quosque precipuos defensores; secunda, quibus a synodis iudicata sit; tertia, quibus imperatorum sanctionibus proscripta; quarta, quomodo, ut loquitur Prosper , mundi manu damnata sit; quinta, quibus libellis fidem suam heretici non tam exponere quam dissimulare tentauerint; sexta, quibus libris a catholicis Patribus fides catholica defensa sit; postrema, quam prodigiosum in modum ex tenui radice excreuerit heresis, cuius historia prioribus dissertationibus narratur.

Septem enim, quas dixi, dissertationibus uideor mihi complecti posse totam Pelagianam causam, prout istis temporibus acta est, eamque ita manifestis instrumentis confirmare, ut licet populares opiniones conuellende sint non pauce circa personas , lector tamen non sine magna sui animi uoluptate depositurus sit anticipata preiudicia, ubi uiderit ueritatem e suis tenebris nunc primum, producente auctore grauissimo, sese exerere.

Nulla autem futura est dissertatio que non contineat noua plurima, et in hunc usque diem ignota; atque ut e multis prelibem aliquid quod gustum faciat, postrema totius heresis Pelagiane ortum, et in prodigiosam partium multitudinem ex una questiuncula quasi siluescentiam ostendet. Conuincet aperte prima popularem errorem de Rufino Aquileiensi Celestii magistro. Secunda exhibebit concilia plura uiginti quatuor in causa Pelagiana, uiuente Augustino, coacta. Tertia patefaciet qua industria Augustinus per amicos et imperatores impulerit, et aulam commouerit in defensionem fidei catholice. Quarta complectetur historiam totam subscriptionis hac in causa imperate. Quinta nunc primum publicabit libellum Fidei a Iuliano missum Zosimo summo pontifici. Sexta auctores librorum Hypognosticn, Questionum noui et ueteris Testamenti, Commentariorum in Epistolas Pauli, etc., proferet indubitatis suis notis insignes.



DISSERTATIO PRIMA DE PRIMIS AUCTORIBUS ET PRAECIPUIS DEFENSORIBUS HAERESIS PELAGIANAE Ad hec uerba Mercatoris: Questio contra catholicam fidem apud nonnullos Syrorum, et precipue in Cilicia, a Theodoro quondam episcopo oppidi Mopsuesteni iamdudum mota, etc. 



CAPUT PRIMUM. Ratio suscepte dissertationis, et obiter de Paulo Samosateno, qui uideri posset cuipiam primus auctor heresis Pelagiane.


Id contingit heresibus quod fluuiis: inde uulgo uidentur nasci unde habent nomen, cum sepe altius ducant originem, profluantque ex fontibus remotis, quorum naturam retinent. Illud in sectis longe plurimis non obscure, in ea que a Pelagio Celestioque nomen accepit, clare cernitur. Ex iis natam uulgus putat a quibus nomen accepit; uulgo eruditi uel aperte dissentiunt, uel dubitanter consentiunt. Certe Augustinus, quod aliquando uehementer mirabar, cum nomine Patrum Mileuitanorum scriberet de Pelagio Celestioque ad S. Innocentium, eos non simpliciter dixit heresis nefarie auctores, sed adiunxit, ut perhibent: quasi nollet prestare multitudinis opinionem, nec putaret affirmandum quod leuibus argumentis nixum intelligeret.

 Admirationem auxit meam, quod in litteris ad Optatum eosdem ipse Augustinus homines scripserit, heresis noue uel auctores, uel certe acerrimos notissimosque suasores: inclinans nimirum eo ut ipsis solum tribueret accepte ab aliis auctoribus heresis defensionem, parentes non faceret, ne uulgi opinionem non grauissimam sequeretur.

Eadem habet in libro de Peccato originali, ut constans uideatur ipsius fluctuatio. Huius, inquit , peruersitatis auctores uel perhibentur, uel etiam probantur , uel certe si auctores non sunt, sed hoc ab aliis didicerunt: assertores tamen atque doctores, per quos id latius reptaret et cresceret, et uerbis, et litteris suis, et competentibus indiciis, et fama ex his omnibus surgente et crebrescente iactantur.

Hec me causa impulit ut laboriosius tentarem si qua possem ratione deprehendere unde hec in Augustini mentem dubitatio incideret: neque enim faciebat mihi satis quod apud Hieronymum legeram   de Origene, Rufino Aquileiensi, Euagrio Hyperborita, Iouiniano, Palladio, Priscilliano, Manicheis et Euchitis, aliisque preconibus, quos hac in parte prodromos Pelagii non immerito quispiam nominet. Nam in iis Augustini locis, unde admiratio mihi suborta est, de duabus aliis Pelagianorum questionibus, iisque longe diuersis precipuisque agitur, nimirum de gratia Dei, an detur ex meritis; et de peccato Ade, an solum ipsum leserit: quare querendum putaui preterea a quibus ambas sui super hac utraque controuersia erroris partes Pelagius Celestiusque didicerint, siquidem nec auctores exstiterint, nec illius ueluti parentes.

Dumque ardentius inquiro unde posset in re tam obscura suboriri lux, scrutanti ueterum monumenta occurrit, apud Ioannem Maxentium, Theodorus Mopsuestenus; apud Sirmondum in collectaneis, Rufinus Palestine prouincie presbyter: uterque apud Marium Mercatorem, quo scriptore nemo curiosius  res Pelagianorum indagauit, nemo breuius distinctiusque tradidit.

De duobus istis Pelagianorum parentibus disserendum primo, tum de acerrimis dogmatum defensoribus quatuor, Pelagio, Celestio, Iuliano atque Anniano: quamquam Anniani ignobilior memoria est uulgo, propterea quod pauca suo nomine, licet forte plura alieno, conscripsit.

 Origo, fateor, impietatis Pelagiane uisa est olim mihi altius repetenda, a Paulo scilicet, qui aliquando ueteribus dictus est Samosatenus a patria, aliquando Antiochenus a sede nobilis ciuitatis quam ex infima sorte occupauit. Ea enim ille de Christo impie sensit, propter que ab episcopis in prima synodo Antiochena correctus, deinde in secunda depositus est: Christum nempe non esse uerum Deum, sed purum hominem, in quem tamen uerbum Dei efficax  perinde ac in alios prophetas descendisset, licet maiori copia et prestantiore operatione; hominem uero illum dicebat suis operibus tantam gratiam promeruisse, non tamen ita quin alius quisque hominum possit idem prestare, si modo niti uelit.

Partes due priores erroris, quod Christus sit purus homo et quod in eum descenderit uerbum Dei, note sunt cunctis theologis. De postrema paulo ignotiore, quod hanc gratiam operibus promeruerit, sunt hec ueterum testimonia. Dionysius Alexandrinus  Paulo scribens: Audi, inquit , et intellige, contra ea que a te dicta sunt, et aduerte que a te dicuntur: homo maioribus a Deo gratiis eius beneplacito honoratus, presertim cum magis Deo probaretur, uitam ducendo studiosam, etc.

Synodus Arianorum habita Antiochie ann. 344: Quia unum solum Deum esse Patrem Domini nostri Iesu Christi, unumque unigenitum profitemur, non ideo Christum Deum ante secula esse abnegamus, qualia faciunt Pauli Samosatensis discipuli, qui eum post Incarnationem suam ex profectu uirtutis Deum factum esse asseuerant, eo quod merus homo esset .

Athanasius: Estne ille homo Christus, ut alii homines? an Deus carne indutus? Si uulgaris homo, et quales alii homines, esto, ut homo proficiat. Hec autem est Samosateni sententia, quam uos toto animo et ope fouetis, nomine propter homines repudiato .

 uerum, cum huiuscemodi testimonia, nec ualde aperta sint, nec Paulum ita respiciant quin ad discipulos detorqueri possint, iis non admodum credendum puto, presertim cum epitaphium heresis Pelagiane, propter quod interpretandum inclinabam in opinionem quam dixi, alia ratione interpretari liceat, ut in secunda parte Operum Mercatoris ostendemus.



CAPUT II. De Theodoro Mopsuestie episcopo, primo heresis Celestiane auctore.

A temporibus Pauli Samosateni fere semper Antiochenam Ecclesiam infecit uirus illud quod inspirauerat impurus Christi inimicus; neque enim heresis exciso capite simul exstincta est, sed pulso magistro, manserunt discipuli tanto perniciosiores, quanto fallendi doctiores, et uiciniores in speciem catholice fidei. Illos non admodum latuisse credibile est, cum, teste Athanasio  aliisque scriptoribus, uulgo agnoscerentur, discipulique Pauli dicerentur, et ex iis quidam per interualla Ecclesie negotium crearent.

Reliquis impietate prestitit Theodorus, quem Antiochenum a patria Photius, Mopsuestenum alii a ciuitate cuius Ecclesiam rexit totos triginta sex annos, uocarunt. Hic acceptum a Paulo uenenum ita in Nestorium Pelagianosque transfudit, ut et Nestorius  a Theodoro Raithuensi Theodori filius, Pauli nepos appellatus sit ; et Theodorum Mopsuestenum Ioannes Maxentius Pelagii Celestiique ac Iuliani magistrum fuisse scripserit .

Cum de hoc homine disputare nos oporteat ad posteriorem partem Operum Mercatoris, ubi fragmenta librorum ab ipso conscriptorum exhibenda sunt, nunc breuiter ad rem quam agimus, inquirenda sunt tria: 1o propter quos errores dici merito potuerit heresis Pelagiane parens; 2o a quibus errores istos acceperit; 3o quibus deinceps tradiderit.

Dicitur habuisse tres errores precipuos, ex quibus alii, uel omni, uel maiori ex parte pendebant: docebat siquidem Christum fuisse purum simplicemque hominem, nec a reliquis diuersum, nisi quod in eo Deus uerbum operaretur efficacius quam in ceteris. Aiebat deinde, ut fertur , hominem illum meritis operum suorum, liberique arbitrii uiribus, ad hanc  tantam gratiam peruenisse, ut Filius Dei unicus diceretur . Denique negabat Filium Dei uenisse ad peccatum originis tollendum, siquidem nullum agnosceret; sed ut omnibus exemplo et magisterio prodesset .

Pugnauit Facundus Hermianensis aduersus quintam synodum generalem, totis fere duodecim libris, ut a Theodoro primi erroris crimen amoliretur; sed uicit synodus, uictrixque suum de Theodoro Theodorique defensoribus duobus, Iba et Theodoreto, iudicium toti Ecclesie probauit.

Secundi testis uideri potest Mercator, cum a Theodoro dictum refert: Non inuideo Christo quod factus est Deus; quod enim ipse factus est, ipse factus sum, quia mee nature . Corrigendus enim est locus, ex actione decima concilii Chalcedonensis, ubi mentio fit obiecte Ibe Edesseno sententie, quam uulgo iactabat magister ipsius Theodorus: Non inuideo Christo facto Deo,  quoniam et ego, si uolo, possum fieri, secundum illum . Hec enim loquendi formula, ego, si uolo, possum, his temporibus nichil aliud significabat quam id, quo de agebatur, fieri posse uiribus liberi arbitrii. Unde Hieronymus obiecit Pelagio , ut et Orosius in Apologia, Palestinique Patres, quod negasset diuini adiutorii necessitatem ad implenda precepta, propterea quod scripserat in libro Eulogiarum posse hominem mandata Dei seruare, si uelit. Id uero, inquit Augustinus, non approbatum est, quomodo ab illo in libro suo positum uidebatur, tamquam hoc in sola potestate esset hominis per liberum arbitrium: hoc quippe arguebatur sensisse dicendo, si uelit .

Tertium manifeste prodit Theodorus ipse totis quinque libris aduersus S. Augustinum conscriptis, quorum excerpta a Mario Mercatore accepimus cum hoc titulo: Theodori Mopsuesteni de secundo codice,  libro quarto, folio decimo, contra S. Augustinum defendentem originale peccatum, et Adam per transgressionem mortalem factum catholice disserentem. Plura diximus in hanc rem in notis ad eiusmodi excerpta, in quibus ostendimus factam fuisse a Photio librorum istorum mentionem. Nonnullum erit opere pretium Photii locum consulere, atque ipsas etiam notas.

Primum a Paulo Samosateno accepit, quod omnes fatentur, per Diodorum tamen, quem Tarsi docentem audiuit, et a quo potuit alios pariter duos accipere; secundus enim manifeste reperitur in fragmentis que supersunt e libris Diodori; tertii semina uidentur in Opere aduersus Mathematicos apud Photium. uerum satius est utriusque posterioris dogmatis auctorem facere ipsum per se Theodorum, eoque trahere quod ait Photius , heresim Celestianam uiguisse in Oriente, et inde in Occidentem serpsisse: .

 Iam uero primum tradidit Nestorio, ut scribit Cyrillus in epistola ad Successum; secundum forte Leporio monacho, ut colligitur partim ex Prospero, partim ex Cassiano; tertium Rufino Syro, et per eum Pelagio atque Celestio, teste Mercatore; tradidit, inquam, primum, sermone simul et scriptis; secundum, scriptis tantum; tertium, solo sermone. Nestorius enim Theodorum dicentem audiuit, et ex eius libris uenenum hausit. Leporius, ut erat in Galliis natus, ita Orientales errores scriptis solus edoctus est. Denique cum Theodorus de peccato originali non scripserit ante senectutem, aut saltem ante motas palam super ea re questiones, Rufinum non potuit, nisi uerbo, erudire.

Totam porro historiam originis, patrie, parentum, propagationis, et defensorum heresis Celestiane, contexens breuiter Marius Mercator: Questio, inquit , contra catholicam fidem apud nonnullos Syrorum, et precipue in Cilicia, a Theodoro  quondam episcopo oppidi Mopsuesteni iam dudum mota, nunc usque penes paucos eorum admodum occulte roditur, nec ea palam profertur, sed ab ipsis qui de ea cornicantur, uelut catholicis, intra Ecclesias interim retinetur: »Progenitores uidelicet humani generis, Adam et Euam, mortales a Deo creatos; nec quemquam posterorum sui preuaricatione transgressi lesisse, sed sibi tantum nocuisse; se mandati reos apud Deum fecisse, alterum penitus nullum.«

Hanc ineptam et non minus inimicam recte fidei questionem, sub sancte recordationis Anastasio Romane Ecclesie summo pontifice, Rufinus quidam natione Syrus, Romam prius inuexit; et ut erat argutus, se quidem ab eius inuidia muniens, per se proferre non ausus, Pelagium gente Britannum monachum tunc decepit, eumque ad predictam apprime imbuit atque instituit impiam uanitatem.

Quique mox ausus in apostolum Paulum commentarios condere, cum ad illum locum ad Romanos notissimum uenisset Epistole, ubi ita continetur: Propterea  sicut per unum hominem peccatum intrauit in hunc mundum, et per peccatum mors, et ita in omnes homines pertransiit, etc. , ibidem eos tantum reos dixit, atque obnoxios illa preuaricatione teneri, qui hunc in preuaricandis Dei mandatis uoluerint imitari, non omnes qui ex eius sunt per successionum seriem semine generati. Atque hinc latius de sequentibus locis Epistole huius disputat, et pronuntiat, nullum hominum prorsus per generationem lesum fuisse, nec ledi Ade peccati transgressione, »sed imitatione, inquit, quia prior ille in genere humano peccauit; et illum reum et obnoxium fieri, qui hunc propria uoluntate, non nascendo, sed peccando, fuerit imitatus.«

Huic Pelagio adhesit Celestius nobilis natu quidem, et illius temporis auditorialis scholasticus, sed nature uitio eunuchus matris utero editus. Hic a Pelagio predicto instructus, sensum istum impiissimum meracius imbibit, ac multos incredibili loquacitate amentie huius sue participes et complices fecit; aususque palam  publiceque his uerborum sententiis eumdem sensum passim disseminare per populos, id est, »Adam mortalem factum, qui siue peccaret, siue non peccaret, fuisset moriturus; quoniam peccatum Ade ipsum solum lesit, et non genus humanum; quoniam infantes, qui nascuntur, in eo statu sunt in quo Adam fuit ante preuaricationem; quoniam neque per mortem Ade omne genus hominum moritur, quia neque per resurrectionem Christi omne genus humanum resurgit; quoniam infantes, etiamsi non baptizentur, habeant uitam eternam.« Que quinque capitula unam impiissimam et nefandam sententiam generant.

Adiecit preterea, »posse esse hominem sine peccato, et facile Dei mandata seruare, quia et ante Christi aduentum fuerunt homines sine peccato, et quoniam lex sic mittit ad regnum celorum, sicut Euangelium.«

Hec atque alia huiusmodi ipsi etiam Iuliano et ceteris eius commanipularibus placuere, que cum cognita atque detecta, ecclesiastica fuissent cum prefatis personis  auctoritate damnata, librorum quoque numerositate ab eodem Iuliano defensa sunt.

Antequam finis dicendi de Theodoro fiat, delineanda est ipsius quedam species: donec imago tota suis coloribus pingatur. Lineamenta prebent quinte synodi generalis acta.

Habuit a natura ingenium, doctrine quidem capax, sed fraudulentum, commutabile in quamlibet formam, nouitatis auidum, et glorie impatienter appetens. Facundia, quam natiuam rhetorum artibus excoluit, eo usque ualuisse fertur, ut non plebi tantum, sed aliis etiam nichil non posset persuadere.

Alia uero dicebat palam in concionibus, totis ad placendum factis, alia clam, siue in cubiculis, siue in libris, quos non omnibus sine discrimine credebat, sed iis solis quos nonnumquam sacramento adigebat arcani fore celantissimos. Interim si quid inter dicendum aut excidisset, aut de industria prolatum esset, quod non perinde acciperetur ab audientibus atque Theodorus uellet, sed uel inuidiam apud eruditos  faceret, uel fidelium querelam, dictum continuo retractabat uerbis flexiloquis, promptus nimirum fingendi quidlibet, audaxque mentiri, ut opinionem catholici tractatoris retineret, nec amitteret spargendi in Ecclesia ueneni opportunitatem.

Atque hinc quamdiu uixit, fame fuit illustris, saltem non male, etiam apud laudatos et sanctos uiros: sed post mortem, dubitari primo ceptum est; deinde patefactis pestilentium librorum impietatibus, quinta synodus generalis hominis memoriam proscripsit, tempore, ut est ueritatis parens, retegente mendacium quod ars sectatorum, fautorum potentia, et metus a potestatibus, tenebris quibusdam quasi religiosis et sacris inuoluerat.



CAPUT III. De Rufino quem Celestius pro magistro agnouit.

Non possumus non recensere inter parentes heresis Pelagiane Rufinum aliquem presbyterum: cum  eiusmodi hominem pro magistro agnouerit Celestius in concilio Carthaginensi, et Pelagium Mercator a simili quodam scripserit institutum. Sed inquirendum diligentius quis ille tandem Rufinus presbyter.

Celestius ipse a Paulino Diacono accusatus coram Aurelio congregatisque Carthagine episcopis, cum nonnulla uerba prius prolata explanaret: Dixi, inquit, de traduce peccati me dubium esse, ita tamen, ut cui Deus dedit gratiam peritie consentiam, quia diuersa ab eis audiui qui utique in Ecclesia catholica constituti sunt presbyteri. Ab interpellante Paulino interrogatus presbyterorum nomina, respondit: Sanctus presbyter Rufinus Rome, qui mansit cum sancto Pammachio, ego audiui illum dicere quia tradux peccati non erat. Hinc orta questio in quam inquirimus, quis ille Rufinus a Celestio appellatus.

Insedit animis multorum opinio, inualuitque, partim tempore, partim auctoritate, siue opinantium, qui magni uiri, siue Patrum, quorum testimonia proferuntur in speciem manifesta, Rufinum quem  Celestius dixit se audiuisse, eumdem esse cum Aquileiensi presbytero, qui toti Ecclesie notissimus exstitit, tum propter Melanie peregrinantis comitatum, et libros editos, tum ob gestas cum sancto Hieronymo inimicitias, obstinatamque Origenis defensionem.

Hanc opinionem neque forte facile possim ex eruditorum mentibus euellere, propter altas quas iecit radices; neque si possim, ausim tamen, nisi admodum timide, propter reuerentiam qua, ut par est, auctores auctorumque sequaces prosequor. Dicam nichilominus sincere quod sentio, et doctioribus diiudicanda proponam argumenta nouem, que sin minus contrarium opinioni uulgari aperte demonstrant, mihi certe difficultatem non leuem faciunt, facientque porro omnibus cordate uolentibus rem agere.

Marius Mercator  Rufinum illum cuius mentio facta est in iudicio ecclesiastico  Aurelii, quique Celestium docuit negare traducem peccati, Syrum dixit. Rufinus Hieronymi emulus, si credimus Palladio , Italus fuit; si Hieronymo, oriundus ex Aquileiensis agri oppido: utrique uero necesse est credere, cum ambobus oportuerit hominem esse notissimum: Palladio quidem, propter societatem errorum; Hieronymo, propter contentiones, et pene mutuas inimicitias.

De Rufino Celestii magistro loquitur Mercator quasi de homine non notissimo: Rufinus quidam, inquit, natione Syrus, etc. Aquileiensem totus orbis nouerat, ob eruditionis famam, opinionem sanctitatis et Melanie consortium.

Aquileiensis ann. 13 Siricii inuexit in urbem nauem plenam suarum blasphemiarum, ut scribit Hieronymus . Syrus sub Anastasio primus Romam inuexit inimicam recte fidei questionem de peccato originali, ut testatur Mercator .

Rufinus, quem laudat Celestius, Rome mansit  apud sanctum Pammachium. At Pammachius, cum addictissimus foret Hieronymo, tantum abest ut apud se Rufinum Aquileiensem esse permiserit, eoque familiariter usus sit, ut Hieronymum accenderit in ipsius accusationem, et Anastasium impulerit ad condemnationem.

Rufinus Celestii magister Rome fuit cum doceret quia tradux peccati non erat . Aquileiensis, ubi primum Roma digressus est, eo non rediit, nequidem ad iudicium, quantumcumque uocaretur ab Anastasio, sed Aquileiam secessit, unde priusquam barbari patriam uastarent, non recessit.

Rufinus Aquileiensis accusatur quidem ab Hieronymo tamquam precursor et magister Pelagii, sed perinde ac Iouinianus, Euagrius Ponticus, ceterique omnes, quorum meminit in epistola ad Ctesiphontem; sed in ea tantum parte que spectaret et , de alia que pertineret ad  traducem peccati, ne uocatus quidem est in suspicionem. At Celestii magister, traducem peccati non esse discipulos docebat. Et uero cum Aquileiensis pro Origene sentiret, nichil admodum cause fuit cur negati peccati originalis reus perageretur, quandoquidem Origeniste hac in parte, quasi per excessum, peccabant: rati scilicet animos in corpora, uelut in ergastula, detrudi, ubi anteacte uite peccata debitis suppliciis luerent.

Nihil Paulinus excepit aduersus Rufinum a Celestio appellatum. Poterat sane plurima aduersus Aquileiensem, uel hoc unum presertim, quod propter hereses a sede apostolica damnatus fuisset, et in damnatione exstinctus. Neque uero Paulinus damnationis sententiam ignorare potuit, cum uenerius Mediolani eodem tempore quo Anastasius Rome, Origenistas perculerit anathemate, et nondum Paulinus Mediolano tunc Carthaginem missus esset.

Celestius innuere satis aperte uidetur Rufinum illum quem laudat, tempore iudicii adhuc fuisse superstitem,  alioqui ut sanctum, ita beate recordationis dixisset. At in Sicilia diem suum obierat Aquileiensis, iam inde ab uno anno aut etiam altero, ut demonstrare licet, partim ex libris Hieronymi, partim pluribus aliis argumentis.

Denique Rufinus qui Celestium docuit, presbyter erat in Ecclesia catholica constitutus, tunc cum doceret, id est, communione cum sede apostolica coniungebatur. Aquileiensis ab Anastasio communione priuatus fuerat ante ann. 402, quo putat Baronius ab Anastasio ad Ioannem Hierosolymitanum scriptam fuisse de Rufino epistolam.

Quis ergo Rufinus ille Syrus, qui Rome existens Celestium docuit Pelagiumque contra catholicam fidem de peccato originali sentire? Fatebor rubens me nichil habere quod uehementer affirmare uelim, propter inueteratum de Aquileiensi preiudicium. Suspicor tamen  hunc ipsum esse quem Hieronymus  ann. 399 Mediolanum misit ad uenerium, iussitque Roma transire, ut amicos salutaret, quorum precipuus fuit Pammachius. Quidni enim et ille, Mediolano reuersus Romam, commoratus sit apud sanctum Pammachium, qui postquam perfectiorem uitam, auctore Hieronymo, professus est, monachos excipere hospitio gaudebat, et eos maxime quos sciret Hieronymo amico acceptos? Quidni, inquam, Rome commoratus sit, interim dum iudicium de Origenistis et Rufino precipue apparabatur, ut Pammachium erudiret simul et urgeret? Nam uehemens incidere potest suspicio missum ea de causa Mediolanum, ut uenerium impelleret ad condemnandos Origenistas, quemadmodum coniicere licet missum Paulinianum Aquileiam, qui Chromacium in idem consilium uocaret. Certe concordem sententiam ab Anastasio, uenerio et Chromacio in Origenistas latam scribit Hieronymus ; neque  uero temere quispiam iudicauerit episcopos illos tres ab Hieronymo perfidos homines sollicitatos contra totam Origenistarum infensam sibi factionem. Eo certe pertinere uidentur querentis Rufini uerba : Istud est caput, quod isti qui ad insidiandum mihi ex Oriente transmissi sunt, non solum peruersa intelligentia, uerum etiam adulterio uerborum conati sunt infamare.

Quos uero transmissos queritur, procul dubio sunt uicentius, Paulinianus, Eusebius et Rufinus, de quibus ita Hieronymus : uolo tamen scire que sunt ista iacula uenenata que post tergum uestrum nos iecisse conquereris. uincentius, Paulinianus, Eusebius, Rufinus presbyteri; quorum uincentius multo tempore ante uos Romam uenit, Paulinianus et Eusebius post annum uestre nauigationis profecti sunt, Rufinus in causa Claudii post biennium missus, omnes uel pro re familiari, uel pro periculo capitis alieni, etc. uerum paulo post non diffitetur hos  homines aduersus Rufinum Aquileiensem strenue rem gessisse. Sic enim ait: Non fuit, non fuit, inquam, nostri consilii, sed Dei prouidentie, ut missi ad aliud contra nascentem heresim dimicarent, et in morem Ioseph  famem futuram fidei ardore subleuarent.

Addam amplius, quandoquidem semel facta est non suspicandi modo, sed coniiciendi quoque, et uix non diuinandi licentia, hunc ipsum Rufinum auctorem esse libelli Fidei, quem ex Corbeiensibus codicibus P. Sirmondus edidit; conueniunt enim nomen, patria, dignitas, doctrina, etas. Uterque Rufinus, uterque Syrus seu Palestinus, uterque presbyter, uterque oppugnator peccati originalis, uterque uixit ante Pelagianam heresim, uterque Romam sub Anastasio aduenit, uterque infensus Origeni, uterque de animorum in corporibus creatione affirmate pronuntiauit, cum dubitarent ea de re adhuc uiri doctissimi, aut saltem timidius sentirent.

Quin et suspicor, ne quid affirmantius dicam,  anathematismos duodecim, quos primum edidimus in lucem, ab eodem Rufino Hieronymi siue familiari, siue discipulo, conscriptos fuisse, ut ostendimus in notis ad eiusmodi anathematismos.

Cuius ingenii fuerit, quisquis ille tandem est Rufinus Celestii magister, patefacit manifeste Mercator , cum ait: Hanc ineptam, et non minus inimicam recte fidei questionem, sub sancte recordationis Anastasio Romane Ecclesie summo pontifice, Rufinus quidam natione Syrus, Romam primus inuexit, et ut erat argutus, se quidem ab eius inuidia muniens, per se proferre non ausus, Pelagium gente Britannum monachum tunc decepit, eumque ad predictam apprime imbuit atque instituit impiam uanitatem.

Quibus ex uerbis constat uixisse Rufinum, aut docuisse potius, temporibus Anastasii summi pontificis: quando uero scripserit expositionem fidei, an  priusquam doceret Pelagium Celestiumque, an postea, ut discipulos confirmaret, dubitabile cuipiam forte est. Dubitabile quoque an ipsemet Grece primum, Latine postea expositionem eiusmodi ediderit: quamquam mihi uix non certum est scriptum a Rufino Fidei libellum antequam ueniret Romam, certum uero penitus hunc a Iuliano non tantum uisum, sed magna ex parte in suos libros traductum. Unde uix non opiner Greci operis interpretem Latinum esse Iulianum.

Porro autem, que tria dixi me suspicari, erit forte qui pro certis confidentius affirmet: et primum quidem, quod Rufinus Celestii magister ab Hieronymi discipulo separari non debeat, conficiet rationibus in hanc rem allatis, que profecto nec facile soluuntur, nec contrariis argumentis infirmantur. Cum enim Hieronymus fateatur missum a se Rufinum quemdam presbyterum e Syria seu Palestina in Italiam ad uenerium, temporibus Anastasii, iussumque per uiam amicos Rome salutare, quos inter  eminebat Pammachius, eumdem strenue rem gessisse aduersus Origenistas, et Aquileiensem ipsum Rufinum, etc.; cumque nomen, conditio, patria, tempus, locus, hospitium Pammachii, aliaque conueniant; accedat quoque testimonium, non modo Mercatoris Rufinum asserentis e Syria temporibus Anastasii Celestianam heresim aduexisse, Pelagioque et Celestio tradidisse, sed etiam Celestii confitentis se a Rufino presbytero Rome apud sanctum Pammachium existente suum hausisse errorem; nonnisi temere Rufini duo, quorum alter ab Hieronymo missus sit, alter Celestium docuerit, excogitari possunt.

Atqui fieri potuit, dicet aliquis, ut sanctissimo acerrimoque fidei catholice defensori Hieronymo adheserit hereticus? Fieri potuisse id uel maxime ostendit, quod, sicut Augustinus, ita Hieronymus aliquando conquestus sit latuisse inter suos sub ouina pelle homines non puros erroris. Deinde cum  apud Hieronymum Hieronymique discipulos constans esset opinio traducem animorum non esse, facile potuit discipulorum aliquis, nec intelligentissimus, nec satis catholicus, ex eo concludere non esse pariter traducem peccati; si quidem Augustinus ipse, ut intelligentia fideque prestaret, tantam passus sit, quantam ubique passim testatur, difficultatem in assequenda traductione peccati, si modo animi non perinde ac corpora propagentur. Et uero Pelagiani omnes alteram traducem cum altera connexam defendebant; nec erat tunc temporis facile ambas diuidere, cum peccati originalis fides necdum, saltem in Oriente, suis exsoluta foret tenebris, et nondum Ecclesia contrarium dogma proscripsisset.

Secundum uero, quod auctor libelli Fidei, nuper typis excusi opera P. Sirmondi, non sit alius a magistro Celestii, perinde conficietur ac primum. Ad utrumque enim ostendendum ualet argumentum a nomine, patria, conditione, etc., petitum, et eo quidem ualidius, quod auctor libelli omnibus Pelagianismi,  seu potius Celestianismi, sordibus inquinatus sit, omnibusque artibus instructus, quibus alii postea defensores usi sunt, ut aperte uideatur magister discipulis preiuisse.

Docebant scilicet Celestiani, peccatum originale credi non posse, nisi Deo iniquitas tribueretur; quippe cum impiis peccata propria condonet, innocentibus tamen aliena imputaret. Docebant quemque sibi peccare, neminem alteri; unumquemque ex suis operibus iudicandum, nullum ex alienis; infantes, in quibus nichil est preter opus Creatoris, damnari non posse a iusto Deo, etsi moriantur sine baptismo; eosdem, cum baptizantur, a peccato quod nullum haberent non mundari, sed ex bonis meliores, Christique coheredes fieri; traducem animorum non esse, ne simul sit et peccatorum; hominem, et olim, cum primus crearetur, et quotidie, cum singuli procreantur in uteris matrum, a Deo fieri ad imaginem sui,  ut peccati macula non sit naturalis; Christum uenisse tantum ut preiret exemplo et magisterio. Mortem hominum, non a peccato exortam, sed a conditione nature.

Hec et alia eiusmodi Rufinus Palestinus tradit: Insaniunt, inquit , qui per unum hominem Adam omnem orbem terrarum iniquitatis flagitiorumque condemnant. Nam qui hec dicunt, aut iniustum Deum pronuntiant, aut certe Deo diabolum estimant fortiorem, eo quod naturam, quam Deus creauit bonam, eam diabolus, per preuaricationem Adam et Eue, malam potuerit efficere, siquidem preuaricatione primi hominis Adam et uxoris eius Eue omnes homines peccato obnoxii sunt, etc.

Unusquisque hominum, cum sit liberi arbitrii, ex suorum qualitate gestorum aut laudandus nimis, aut uituperandus habebitur. Simili modo etiam in die iudicii aut iustificandus erit, aut supplicio subiugandus, sicut et beatus Paulus docet ita dicens : Omnes enim nos manifestari oportet ante tribunal Christi,  ut referat unusquisque propria corporis prout gessit, siue bonum, siue malum . Quod autem liberi non pro parentibus puniantur, neque parentes pro liberis, aperte rursus edocuit Deus cum ad Moysem prophetam diceret: Non morientur patres pro filiis, neque filii pro parentibus; unusquisque in suo peccato morietur .

Quidam Scripturarum inscientia diuinarum  in nefariam et iniustam de Christo uocem audent erumpere, asserentes eum pueros minime baptizatos eterni ignis pene deputare, que solet in Scripturis gehenna nominari. Discant ex diuinis Scripturis quod ignis eterni pena innocentibus, ac penitus peccatum ignorantibus, preparata non sit, sed eis qui legem Dei preuaricati noscuntur. Et paulo post: Pueri, sicut ipsa diuina Scriptura perdocuit, quasi penitus innoxii, neque malitiam prorsus experti, boni etiam uel mali discretionem ignorantes, ignis eterni pene minime mancipantur; quippe cum ignis eternum supplicium impiis  et peccatoribus preparatum sit; sed et isti quidem cum sua imperitia dimittantur.

Baptisma infantes  non propter peccata percipiunt, sed ut, spiritalem procreationem habentes, quasi per baptisma in Christo creentur, et ipsius regni celestis participes fiant, sicut beatus Apostolus docet hoc modo: Si qua in Christo noua creatura . Et iterum: Sin autem filii et heredes, heredes quidem Dei, coheredes autem Christi . Et postea : Infantes qui in peccatis non sunt, merentur etiam baptismatis gratiam, ut in Christo noua generatione creati, etiam regni eius coheredes efficiantur secundum beatum Paulum: Si qua in Christo noua creatura .

Nonnulli sunt  qui dementia capti dicunt quod ex una anima primi hominis Adam, anima Eue mulieris assumpta sit. Nonnulli etiam, quod ex solo Adam, cum seminis iactu, in omnes qui ex eo nati fuerunt anime transmisse sint; et alii, quod ex Eua sola, etc.

 Dominus solum hominem secundum imaginem suam et similitudinem fecit , sicut Moyses docet ita dicens: Et dixit Deus: Faciamus hominem secundum imaginem et similitudinem nostram , etc. Et paulo post ; Quod autem Deus est qui format ea que in uterum semina iaciuntur, sicut etiam diuersa uiuificat que ab agricolis seruntur in terram, testis est beatus Iob cum ait ad Deum: Manus tue fecerunt me, et plasmauerunt me .

Propterea Christus factus est homo , ut, damnato in carne peccato, relinqueret nobis exemplum quemadmodum quisque debeat carnalibus superatis uitiis non ultra diaboli fallaciis decipi.

Quod autem mortales secundum corpus creati sunt Adam et Eua , ut dixi, testis est Moyses, cum dicit : Et plantauit Deus paradisum in Edem ad Orientem, et posuit ibi hominem, quem plasmauit, et produxit adhuc de terra omne lignum pulchrum  ad uisum, et bonum ad edendum, et lignum uite in medio paradisi, et lignum ad cognoscendum bonum et malum. Numquam uero Deus lignum uite in paradiso plantasset, siquidem Adam immortalis secundum carnem creatus fuisset, etc.

Multis igitur testibus edocti  quod mors ista communis mala non sit, iam longe ualere dicamus qui mortem malam appellant. Dicimus autem quod in bonum Deus prestitit primo homini Adam sudores pariter ac labores, quos de terra pateretur.

Quid plura? nulla uia est Pelagianis postmodum trita, nullus adhibitus modus premuniendi erroris, nulla ratio faciende catholicis peccati originalis defensoribus calumnie, quam non preformauerit Rufinus, ut in eum mentis oculos Augustinus intendisse uideri possit, cum recenset quibus artibus Pelagiani solerent illudere simpliciorum mentes .

Quin et illud ausim addere, quod mea quidem  sententia rem conficit, libellum Iuliani, sin minus omni ex parte, saltem ea qua peccatum originale spectat, ex Rufiniano pene ad uerbum fuisse exscriptum. Eadem certe afferuntur Scripture testimonia; eadem argumenta eodem modo tractantur, ut Rufini liber heresis Celestiane fons quidam, et Iuliani uelut armamentarium dici queat.

Adiungo, singularius quiddam a nonnullis Pelagianis dicebat Augustinus asseri , omnes homines a Deo perinde nunc immortales condi, ac olim Adamum: Quia pro meritis suis omnes moriuntur, nec esset mors, nisi ueniens de peccato. Illud, uel affine quidpiam, Marius Mercator refert scriptum a Iuliano in epistola ad summum pontificem, cum uellet fucatis interpretationibus suum de Adami mortalitate errorem dissimulare. Rufinus idipsum, et quod Augustinus retulit, et quod Iulianus scripsit, longe ante motas in Occidente istiusmodi questiones docuit.

 His rationibus forte mouebitur aliquis in contrarium, dubitabitque an Rufini liber eo tempore sit conscriptus quo diximus, id est, ante uentilatam in Occidente Pelagii heresim; an postea, cum animis iam longa disputatione eruditis, potuerit scriptor aliquis omnes unius partis uersutias complecti sermone. uerum indubitatam libri etatem ostendere hinc licet, quod scriptus sit non tantum ante Nestorii et Eutychetis tempora, alioquin inter enumeranda de Incarnatione uerbi praua dogmata pretermissum non fuisset utriusque heretici nomen, quemadmodum nec Photini errores, nec Apollinarii, nec Arianorum omissi sunt; sed etiam ante ortas contentiones de gratia Christi: siquidem tantum argumentum intactum non abiisset.

Pertinet igitur ad tempus illud quo Arianorum atque Origenis questiones agitabantur in Oriente, totus enim in iis uersatur. Feruebant ille uero maxime temporibus Siricii, ut facile intelligitur ex scriptis Patrum tunc editis, quibus aliud fere nullum  argumentum tractatur. Quid quod Mercator tradit, tunc temporis natas fuisse controuersias de mortalitate Ade, baptismo paruulorum, peccato originali, aliisque dogmatis a Rufino tam curiose pertractatis.

Iam uero, quod tertium coniiciebamus, ab eodem auctore conscriptos etiam duodecim anathematismos, quos ex codice Mercatoris edidimus, uix ille forte dubitauerit, qui paulo attentius considerauerit, compositos fuisse, et ab homine Celestiano, et de iisdem questionibus, et eadem tempestate, et a quodam Rufino, eoque apud Hierosolymam ac Bethleemum uersato, et eadem cum Hieronymo siue sapiente de origine animarum, etc., siue etiam peccante, de peccatoribus fidelibus per ignem saluandis, etc., ut ex iis constat que annotauimus ad anathematismos.



CAPUT Iu. De Pelagio, a quo heresis Pelagiana dicta est.

Pelagius, qui dogma nominis sui contra gratiam  Christi , Celestio et Iuliano adiutoribus exseruit, a nonnullis rerum Anglicarum scriptoribus  dicitur patria lingua Morgan appellatus, quasi maris homo; sed barbariem nominis, ne lederet Romanas aures, sustulisse, commutata gentili uoce in Grecam eiusdem significationis, et iamdudum a Latinis receptam.

Scribit Augustinus  eum, ut ab alio distingueretur qui Pelagius Tarenti dicebatur, Britonem fuisse cognominatum, quo nomine etiam uocatur a Prospero Chronographo . uerum quia Britonis, Britannique, et Britannici nomen, quo utitur Orosius , commune fuit pluribus prouinciis, factum est ut alii ex minore Britannia, que Aremorica est, habetque indigenas Britones; alii ex Anglia, quam olim ueteres et Albionem et Britanniam dixere; alii ex Scotia uel Hibernia, que nomine Britanniarum censebantur, originem duxisse tradiderint. Sed cum tunc temporis Aremorica necdum  Britannie nomen consecuta esset, et tres alias prouincias Romani uulgo non admodum inter se discernerent, id unum certo constat, ex transmarinis Britanniis Albinum hunc canem, ut loquitur Hieronymus , Scotorum pultibus pregrauatum aduectum fuisse.

Afferunt preterea quedam Polydorus, Baleus, Dempsterus, Cantelupus, Caiusque et Ranulphus Cestrensis cum scriptore uite S. Albani, de Cambria patria, de eodem cum Augustino die natali, de Cantabrigiensi doctoratu, de Bangorensi prefectura, et plus duorum millium monachorum regimine . Sed hec nemo eruditus non facile condonabit fabularum amatoribus, simulque reiicienda sentiet ad Merlini commenta.

Hominem depingit grandiori corpore Hieronymus. Ait enim, cum de Rufino Aquileiensi loqueretur : Ipse mutus latrat per Albinum canem, grandem et corpulentum, qui calcibus magis possit seuire quam dentibus. Habet enim progeniem Scotice gentis de Britannorum uicinia. Unde in primo dialogo hunc in modum Pelagium compellat: Tu ipse qui Catoniana nobis inflaris superbia, et Milonis humeris intumescis, etc. At alio in loco non grandis tantum, sed etiam adiposi corporis facit. Nuper indoctus calumniator erupit, qui commentarios meos in Epistolam Pauli ad Ephesios reprehendendos putauit; nec intelligit nimia stertens uecordia leges commentariorum, etc., nec recordatur stolidissimus et Scotorum pultibus pregrauatus, etc.

Hieronymo consentit Orosius , cum Pelagium his uerbis alloquitur: Sed tibi specialis inde portandi oneris fortasse fiducia est, quod balneis epulisque nutritus, latos humeros gestas, robustamque ceruicem, preferens etiam in fronte pinguedinem, sicut scriptum est: Tetendit enim aduersus Deum manum suam, et contra Omnipotentem roboratus est. Cucurrit  aduersus eum erecto collo, et pingui ceruice armatus est. Operuit faciem eius crassitudo, et de lateribus eius aruina dependet .

Monasticam uitam professus uulgo creditur; ad altiorem uero gradum non ascendisse certis ueterum testimoniis conficitur: iis quippe temporibus, si quis ex monacho in clerum adoptatus fuisset, exinde iam non monachi, sed sui gradus nomine appellabatur. Quare quisquis uel monachi, uel laici perpetuo retinuit appellationem, eo arguitur remansisse in laicorum ordine. Cum ergo Pelagius dictus sit laicus, tum ab Orosio , paulo ante concilium Diospolitanum, tum a Zosimo ann. 417, dictus quoque monachus siue a Patribus Diospolitanis  ann. 415, siue ab Augustino ann. 417, in libro de Gestis Palest. , et heresi 88, ann. 426, etc., siue a Mercatore ann. 432 , cumque a nullo ueterum uel episcopus  uel presbyter appellatus sit, credendus est profecto inter laicos substitisse. Quare non immerito contemnitur ab eruditis, quod afferunt Baleus  et Prateolus  de Pelagii episcopatu, idque uel eo maxime quod heresim iam senex prodiderit: non quod accommodemus fidem opinantibus nonnullis, Pelagium ab Isidoro Pelusiota notatum , id enim rationi temporum mirum quantum pugnat; sed quia ante uastationem Urbis ann. 408, aut etiam ante ann. 404 commentarios in Paulinas epistolas conscripsit, senescente corpore et uiribus lassescentibus, ut ipsemet loquitur in prefatione.

Quamquam non abs re futurum puto aperire candide quam mihi dubitationem de Pelagii monachatu aliquando iniecerint hec Augustini uerba : Post ueteres hereses multas, exorta est modo noua, non ab episcopis, seu presbyteris, uel quibuscumque clericis; sed a quibusdam ueluti monachis, que contra Dei gratiam, etc. Cur enim  dixit, a quibusdam ueluti monachis, et non simpliciter, a quibusdam monachis? An abundat uox ista, ueluti, delendaque ut emendetur lectio? At emendationi obsistunt manuscripti codices melioris note. An Pelagius Celestiusque licet habitu corporis religionem uite preferrent, non erant tamen moribus uesti admodum consonis? At Augustinus ipse tales fuisse negat ; Qui facile contemnerentur, sed continenter uiuentes, atque in bonis operibus laudabiliter uersantes. An quod cenobiticam uitam professi, uersarentur tamen extra monasterium? At neque tunc temporis omnes qui monachi dicebantur in cenobiis manebant; neque, si uitiose uagati essent, ab omnibus bonis, Augustino, Paulino, Iuliana Demetriadis matre, aliisque, tanto in pretio habiti fuissent.

Restat igitur opinari Pelagium uere monachum exstitisse, non ea tamen notione qua solet usurpari monachi nomen ad cenobitam uel etiam eremi cultorem significandum; sed qua monachi dicebantur  olim, qui postquam aliquamdiu in secessu procul ab hominum turba animum penitentie, pietatisque operibus, et rerum diuinarum meditatione excoluissent, prodirent uestitu ad pietatem composito, mundique contemptum preferente, ut alios arctiore morum quam ipsi imbiberant disciplina informarent.

Et uero his temporibus trium generum homines monachorum nomine censebantur, siquidem alii in monasterio, qui cenobite; alii in desertis locis, qui eremite, siue singulares; alii suis in edibus uiuebant, qui apud Grecos aliquando philosophi, apud Latinos uulgo monachi uocabantur. Sic Pammachius, sic Paulinus, sic alii longe plurimi in propriis edibus monasticam uitam, ex prescripto euangelice perfectionis, agebant: sic utraque Melania et Demetrias, sic Terasia Paulini uxor, sic alie multe Romane femine, extra eremum et cenobia, uitam religiosam professe sunt. uidetur ergo Pelagius fuisse quidem monachus, non tamen primi aut secundi generis, sed tertii tantum; cuiusmodi solebant, uel  palliati incedere, uel furua ueste, aut modestiore alio corporis habitu qui uirtutis interioris seculique contempti speciem daret.

Ingenium accepit a natura fortissimum, celerrimum et acutissimum, ut loquitur Augustinus , feruidum simul et uehemens, ac litigiosum, quodque patriam qualitatem, ne Romanis quidem artibus, honestorumque hominum et nobilium feminarum consuetudine dedoceri potuerit. Hinc exhortationes ad uitam bonam uehementes et quodammodo ardentes habuit, sed in quibus docendi rationem impotentem modi, et dictatorie superbam more gentis teneret. Hinc euangelica consilia ausus est ita interpretari, ut non suaderet, quemadmodum par erat, sed in precepta peruerteret. Hinc Christiana perfectio dure legum necessitati subiecta. Hinc abhorrentes a communi sensu, insolentesque ille sententie .  Non debere omnino iurari. Gloriam uestium et ornamentorum esse Deo contrariam. Christianum debere esse illius patientie, ut si quis sua auferre uoluerit, gratanter amittat. Diuitem uiuentem in diuitiis suis regnum Dei non posse ingredi, nisi omnia sua uendiderit; nec prodesse eidem, si forte ex ipsis diuitiis mandata fecerit.

He Pelagio erant artes heresim disseminanti . Nihil de suis mysteriis aperte uulgo credere, sed fidis tantum auribus; si quid dogmatum emanasset in publicum, negare palam, quod in cubiculis doceret; si aperte proponendus error, alienam inducere personam; si suo nomine loqui cogeretur, dubitantis more, timideque afferre, de quo simularet se uelle doceri; si ex libris argueretur cuiusdam assertionis, libros causari, uel non esse suos, uel prius subreptos quam emendarentur; si ex confessis urgeri contingeret, sententias interpretari uerbis perplexis et in speciem catholicis; si necessitas foret, Ecclesie nonnulla damnanti consentire,  damnare libenter omnia, sed, ut aiebat, Ecclesie sensu, id est, eo quem postea fingeret ad arbitrium; si aliquando fidem exponere deberet, copiose prosequi plurima de quibus non interrogaretur, de re uel nichil uel ambiguum quiddam eloqui; imitari serpentes, qui, ut ait Orosius : Cum tuendi solius capitis causa reliquum concisioni atque iniurie corpus opponunt, nichil damni arbitrantur, ea tantum sui parte a periculo libera, que multimodas uenenatasque in se obtinet linguas, etiamsi membris omnibus amputentur.

Cur autem publice non doceret, sed in cubiculis tantum et apud amicos, preter causas omnibus fere heresibus communes, accessit ista singularis, quod infantia sermonis laboraret. Quamuis enim, si crederemus libris qui nomen eius ferunt, sed presertim epistole ad Demetriadem, uideri posset non immerito disertus, immo et eloquens, pene ad inuidiam hominum eiusdem etatis in meliore solo prognatorum:  probabilis tamen est, si non certa opinio, barbariem peregrini hominis, alioquin ingeniosi et rationum feracis, adiutam fuisse politiorum hominum Latinitate, ut Pelagium Hieronymus miserum uocauerit, qui ne suis quidem uerbis calumniari posset .

Fuerunt uero politiores illi potissimum tres : Celestius, qui ex discipulo uersus est in magistrum; Annianus, qui copiosissime pascebatur ut aliene blasphemie uerba tinnula atque emendicata subministraret; et Iulianus, cui Beda idcirco  tribuit epistolam ad Demetriadem.

In Annianum intendebat Orosius cum diceret : Stat etiam immanissimus superbia Goliath, carnali potentia tumidus, omnia se per se posse confidens: caput, manus, totum insuper corpus plurimo apparatu uestitus, habens post se armigerum suum, qui etsi ipse non dimicat, cuncta tamen eris et  ferri suffragia subministrat.

Intendebat quoque in Iulianum, nisi potius in Annianum iterum, cum nonnullas ex epistola ad Demetriadem uoces reprehendendas putaret: In tua, inquit , epistola illa lucubratissima, hec ipsa intelligere uix potuimus: ista, ista, inquam, ad Demetriadem puellam, ut audio, sacram et sanctam, homo uerecundissimus scribere non erubuisti, docens, ut credo, reuerentiam castitatis sub stropha Ioseph luxuriantis domine sue, etc., inopportunam historiam obscenissimo sermone contexens. Quamquam hoc, quod neque apte neque decore dicitur, tibi imputare non debeamus; cui neque natales dederunt ut honestioribus studiis erudireris, neque naturaliter prouenit ut saperes; sed illis dictatoribus tuis, qui miserum sensum miserrimo sermone conscribunt, et te legendum cachinnis quasi titulum confusionis exponunt.

Intendebat Hieronymus in aliquos indiscriminatim,  cum Pelagio diceret : Hec duo capitula, orationis et laudis, soles cum tuis iurare discipulis non esse tua, cum perspicue in eis styli tui splendor eluceat, et tanta sit uenustas eloquii tui, ut testitudineo incedens gradu, que secreto doces, mittisque uenalia, publice non audeas profiteri. O te felicem, cuius preter discipulos nemo conscribit libros, ut quidquid uideris displicere, non tuum, sed alienum esse contendas! Et quis ille tanti erit ingenii, ut leporem tui sermonis possit imitari?

Quos habuerit magistros, non una est omnium sententia. Nos quidem duos numerauimus, Theodorum Mopsuestenum, et Rufinum Syrum; alii tamen ex Hieronymo  solent recenseri: Rufinus Aquileiensis, Euagrius, Ponticus, Sextus philosophus, Iouinianus, Priscillianus, Manicheus, Palladius Galata, Gnostici et Euchite, atque Origenes, quem Pelagii et amasium Hieronymus uocat . Illi tamen non tam doctores quam precursores dici debent, si eumdem  Hieronymum audimus; immo preiuerunt ea sola parte qua impeccantiam uel defenderunt, ut argumenta in eos directa merito potuerint in Pelagianorum retorqueri.

Non admodum profecit Iansenius Yprensis , cum uellet ostendere, non solam de impassibilitate doctrinam ramusculum esse Origenis, sed partes etiam precipuas Pelagianismi, id est, capita quinque, ad que promittit se omnia illius heresis reuocaturum, liberum scilicet arbitrium, naturalem eius possibilitatem, legem nature ac Moysis, gratiam et meritum, atque predestinationem, in quibus ueluti cardinibus heresis Pelagiana tota, ut ait, uertitur. Nam quemadmodum preiudicata potius opinione quam iudicio ferebatur in hac tota re, ita non uidit se in Origene ea redarguere que apud ipsum Hieronymum obuia sunt, eaque damnare que intacta pretermisit oculatissimus pariter atque acerrimus Origenis accusator. Negligenda  igitur puto que protulit, ut que in alienos sensus detorqueantur; nec tamen idcirco Origenis partes tuendas, hominis nempe dubie fidei dum uiueret, nec melioris fame, post mortem.

Pelagius acceptam a nefariis magistris doctrinam tradidit peioribus discipulis, quos inter prestitere duo propter improbitatem, Celestius et Iulianus: ille rebus uersute gerendis aptior, ut erat de foro; iste questionibus tractandis melior, quippe dialecticis imbutus: uterque dicendi facultate prefidens; uterque timido magistro audentior, et ea de causa Ecclesie perniciosior.

Iulianum dixi Pelagii discipulum, nec tamen assentior Bede scribenti Iulianum etiam puerulum a Pelagio institutum . Qui enim potuit, cum primis sue uite temporibus cum patre sancto Memorio Capue uixerit? Non diffiteor doceri potuisse cum iam presbyter foret aut diaconus, duobus illis uel tribus annis quibus Pelagius in Sicilia  substitit, priusquam Syracusis in Africam, et Hippone in Palestinam solueret: nec enim incredibile est tunc temporis Iulianum in Sicilia, tamquam in tuto a uisigothis, et grato ab amicis solo, uersatum fuisse.

Non satis conuenit inter scriptores qua primum tempestate nata sit heresis Pelagio cognominis. Singulorum opiniones recenset Usserius : sed sicut leuibus argumentis aut etiam nullis nituntur, ita facile despici possunt, pre quod docet Marius Mercator , natam scilicet fuisse in Syria, et presertim in Cilicia secunda, parente Theodoro Mopsuesteno, inclinante quarto seculo; aduectam uero in Occidentem a Rufino Syro, Romeque sub Anastasio traditam Pelagio, ut quam tardissime ann. 400 aut sequente: tum a Pelagio ad Celestium traductam; eodem ferme tempore scriptis consignatam a Celestio primum in libris qui interierunt, deinde a Pelagio in commentariis  ad Epistolas Pauli ante uastationem Urbis; immo et priuatis sermonibus sparsam, toto illo diuturno tempore quo Pelagius et Celestius morati sunt Rome, creditique multis, uel ipsi summo pontifici, sua persuasisse; postea disseminatam in Sicilia ann. 409 et 410, indeque deportatam in Africam, ubi primum damnata est Carthagine, in concilio episcoporum, sub Aurelio ann. 412, ante quadragesimam Pasche.

Sed iam ordine temporum singula Pelagii digesta breuiter enarranda sunt. uenit igitur Romam, ut credibile est; non ex Orientalibus partibus, quod a nonnullis asseritur sine idonea ratione, sed ex patria, cum teneret sedem apostolicam Damasus, id est, ante ann. 384, quo uita Damasus excessit. Id, quia paradoxum uideri potest, grauibus argumentis conficiendum est. Recessit certe ab urbe Roma ann. 408 aut 409, ut confectum est in notis ad Commonitorium Mercatoris: ibi fuerat, non tantum ann. 405, cum scriberet ad sanctum Paulinum , sed etiam sub Anastasio, teste Mercatore , cum doceretur a Rufino Syro: immo diutissime uixit, ut loquitur Augustinus , que uox plus aliquid decennio significat. uersabatur igitur Pelagius Rome temporibus Siricii, cum Anastasius non plus fere quatuor annis pontificatum tenuerit, obieritque ann. 402.

uerum eo uenisse priusquam ipse quoque Siricius sederet, ex eo conficitur quod in Urbe usus sit familiariter Hieronymo, qui inde tamen in Orientem secessit ann. 385, statim Damaso uita functo, ut cleri Romani inuidiam in se concitatam uitaret. Hanc autem cum Hieronymo Pelagii familiaritatem exstitisse testatur Hieronymus ipse , cum de Pelagio scriberet, tacito nomine, in hec uerba: Heresis reuiuiscere cepit, et non solum in Occidentis, sed in Orientis partibus sibilare, et maculare plerosque, et crescere per dies singulos,  dum secreto docent, et publice negant; cui respondere diu tacens et dolorem silentio deuorans, crebra fratrum expostulatione compulsus sum. Et postea: Isti publicum fugiunt, et susurrant in angulis perditorum, dolentque quasi pro suis, que sua metuunt confiteri; cumque generaliter aduersum uitia quid, et hereticos dixerimus, se peti queruntur, malumque conscientie dissimulata diu indignatione pronuntiant. Quod si cauendum nobis est, ne uETEREM ledere uideamur NECESSITUDINEM, si superbissimam heresim spirituali mucrone truncemus: ergo sustinende erunt nobis cruces prodite fidei, etc.

Ubi enim coniuncta est Pelagium inter ac Hieronymum uetus necessitudo, nisi quo in loco potuit esse familiaritas? aut quo alio in loco potuit esse familiaritas inter presentes, quam in urbe? cum Pelagius numquam in Oriente uersatus sit ante ann. 412, nec Hieronymus in Occidente post ann. 394, et ambo in Urbe commorari potuerint, mutuoque aspectu frui, eo quo diximus tempore, siquidem Rome  Pelagius diutissime uixerit .

Sunt sane qui iactent Pelagium in Oriente mansisse quo tempore Chrysostomus exsulabat Arabissi; et in Aegypti desertis inuisisse monachos, priusquam laberetur in heresim . Sed in hanc opinionem uenerunt decepti litteris, siue Chrysostomi ad Olympiadem de Pelagii monachi lapsu, siue Isidori Pelusiote, Pelagio cuidam monacho exprobrantis uagandi libidinem et epularum ambitum; decepti sunt, inquam, pre incogitantia, nam quo tempore exsulabat Chrysostomus, eodem Rome Pelagius integer fame et purus suspicionis uitam degebat, immo sanctus audiebat, et non paruo profectu christianus . Alterius ergo monachi eodem nomine casum oportet defletum a Chrysostomo, alterum quoque cognominem reprehensum ab Isidoro,  cum ante proditam heresim Pelagius, propter pietatis speciem, diligeretur a uiris sanctissimis, Hieronymo, Augustino, Paulino, etc.

Tunc cum adhuc esset integre, aut fidei, si tamen aliquando fuit, aut fame saltem, quam aucupabatur, uidetur scripsisse tres, quos Gennadius  commemorat, de Trinitate libros, ad ostendendam, credo, fidem suam, quantumque abhorreret ab Arianis. Que fuit illius temporis precipua nota .

Sub Anastasio Rufinum Syrum audiuit Rome, ut tradit Mercator, scripsitque, ut est uerisimile, ad asceticam industriam et sanctitatem morum probandam, librum Eulogiarum, seu de Conuersatione actuali; in quo tamen semina future impietatis Hieronymus , cum accusatoribus duobus episcopis Erote et Lazaro, deprehendit.

Eodem tempore uehementibus suis atque ardentibus exhortationibus, ut ait Augustinus , multos quidem, sed Celestium in primis auditorialem scholasticum e foro ad arctiorem uitam traxit, sed simul infecit errore quem a Rufino Syro acceperat.

Ann. 405, misit epistolam ad sanctum Paulinum , apud quem magna doctrine et pietatis laude pollebat. Ea, ut iactauit postea scribens ad S. Innocentium, trecentis, quibus continebatur, uersibus, nichil aliud quam Dei gratiam et auxilium confitebatur, nosque nichil omnino boni facere posse sine Deo. Sed ipsam non caruisse ueneno Augustinus ostendit .

Eodem tempore, nisi forte superiori, commentarios in Epistolas Pauli composuit, in quibus sub aliena persona peccatum originale oppugnabat .

Circa hec etiam tempora scripsit ad Constantium episcopum epistolam, quam oportuit doctrine plenissimam atque elucubratissimam fuisse, siquidem  hanc, scribens ad summum pontificem, laudat, ueluti fidei sue testem .

uidetur etiam scripsisse ad uiduam, ut opinor, Iuliani matrem, et sancti Memorii coniugem, duos libros siue consolatorios, siue exhortatorios . Hos aliquando mentitus est non esse suos, cum tamen redargui facile posset hominum fide dignorum testimonio .

Ad eadem aut uicina tempora pertinet quod narrat Augustinus contigisse Rome, episcopum inter et Pelagium occasione uerborum que ipse suis in confessionibus posuerat Deum orans: Da quod iubes, et iube quod uis. Hec enim cum episcopus commemorasset, Pelagius ferre non potuit, sed contradicens aliquanto commotius, pene cum eo qui illa commemorabat litigauit .

Pertinet quoque id quod habet Augustinus de sermonibus contentionibusque a Pelagio Rome habitis  , ex quibus intelligi possent que dissimulabat in libris, queque litteris suis, quas conscripsit per orbem catholicum perferendas, papa Zosimus legenda attexuit.

Ann. 408 aut 409 Roma cum Celestio in Siciliam se recepit, tamquam in locum tutiorem a barbaris Italiam depopulantibus: scribit enim Mercator uiginti annos plus minus effluxisse, cum Commonitorium offerret ann. 429, ex quo Celestius Roma egressus fuerat. Cum ergo egressus sit Celestius una cum magistro, neque egredi potuerit, Gothis Urbem siue prima siue secunda obsidione cingentibus, immo nec intermedio temporis spatio, cum ab iisdem omnia ferro ignique uastarentur qua presertim parte Italia uergit ad Siciliam; tunc certe Pelagius profugisse dicendus est, cum facta ingenti trepidatione plurimi Roma excesserunt ann. 408.

Biennium Syracusis in Sicilia, aut etiam triennium  ferme posuit cum discipulo, sparsitque erroris semina, que postmodum adoleuerunt infelici prouentu, ut Hilarius monachus opus habuerit consulere Augustinum , qua ratione posset exstirpari malum tam pertinaciter lateque inualescens.

Crediderim eo loci scriptum fuisse librum de Natura, ubi Pelagius hominis naturam contra Dei gratiam, qua iustificatur impius, et qua Christiani sumus, quanta potuit argumentatione defendit . Hunc Augustinus  ad se missum a Timasio et Iacobo, religiosis et honestis adolescentibus, Pelagiique olim discipulis, sed ad rectam fidem conuersis, refellit libro quem inscripsit de Natura et Gratia.

Ann. 411, ueris initio ad portum Hipponensem appulit cum Celestio ; credo equidem, ut si qua posset ratione, conciliaret sibi Augustinum Hipponis Regii episcopum, eiusque  amicitia postmodum abuteretur, ad errorem tutius spargendum; sed tunc forte aberat Augustinus, unde Pelagius scribendi occasionem sumpsit, ut quem uerbis non potuerat presentem, litteris absentem salutaret. Respondit Augustinus , sed epistolam coactus est interpretari postea, ut doceret quam inique prolata fuisset a Pelagio, coram iudicibus Diospolitanis, tamquam sui commendatitia.

Hippone Carthaginem uterque profectus est, cepitque heresim iam prius a premissis e Sicilia conspirantibus hominibus disseminatam augere consuetis artibus, quibus nimirum solebat nichil admodum uerbis asserere, insitam animis antiquam fidem aperte non oppugnare, sed fallacibus et captiosis ininterrogationibus, uel circumscribere simpliciores, uel callidiores ementito discendi studio fallere.

Post breuem moram, Carthagine soluit in Palestinam, relicto in Africa discipulo. Unde Augustinus  : Ut de me ipso potissimum dicam, prius absentis et Rome constituti Pelagii nomen cum magna eius laude cognoui. Postea cepit ad nos fama perferre quod aduersus Dei gratiam disputaret: quod licet dolerem, et ab eis mihi diceretur quibus crederem, ab ipso tamen tale aliquid, uel in eius aliquo libro, nosse cupiebam, ut si inciperem redarguere, negare non posset. Postea uero quam in Africam uenit, me absente, nostro, id est, Hipponensi, littore exceptus est; ubi omnino, sicut nostis, nichil ab illo huiusmodi auditum est, quia et citius quam putabatur inde profectus est. Postmodum eius faciem Carthagine, quantum recolo, semel uel iterum uidi, quando cura collationis quam cum hereticis Donatistis habituri eramus occupatissimus fui; ille uero etiam ad transmarina properauit: interea per ora eorum qui eius discipuli ferebantur dogmata ista feruebant.

Anno 412, suos sibi facere discipulos Hierosolymis, perinde ac aliis in locis, incepit, immo et Ioannis episcopi gratiam aucupari ,  non aliis adhibitis artibus quam quibus Rome ipsum fere creditus est decepisse sanctum Innocentium, nimirum mentita specie pietatis, uite arctioris professione, ardentibus ad perfectionem exhortationibus, occulta mysteriorum traditione, dissimulatione perpetua, etc. .

Anno 413, scripsit epistolam ad Demetriadem uirginem Deo sacram. Hanc etsi uelut apertum sue sincere fidei testimonium protulerit in litteris ad sanctum Innocentium, Augustinus tamen docuit errore plenam ; mirum uero quod ipsa non peruenerit in Africam, aut certe in manus Augustini, ante ann. 417, quo tempore nimirum Augustinus, acceptis Pelagii ad sanctum Innocentium litteris, scripsit Iuliane Demetriadis matri de cauendo ueneno ingeniose in epistola abscondito.

Eodem anno Ctesiphon, uir illustris et, quantum  colligere licet ex epistola Hieronymi , uix non deceptus a Pelagio, quem opibus iuuabat, Hieronymum consuluit de questione , que Ecclesiam Hierosolymitanam scindebat in partes. Rescripsit sanctissimus fidei defensor, prolixe quidem pro epistole modo, sed breuiter pro argumenti qualitate, ut abundantiorem tractationem promittere coactus sit, quod et postea prestitit tribus Dialogorum libris.

In ea uero ad Ctesiphontem epistola, etsi non obscuris indiciis Hieronymus Pelagium indigitauerit, a nomine tamen abstinendum putauit, ut ne personam potius hominis querentis sibi inuideri quam heresim ipsam arguere uideretur. Notanda uero, propter sententiam omnibus seculis utilem, postrema hec uerba: Illudque per te sancte et illustris domus conciliabulum precor atque commoneo, ne per unum, aut, ut multum, tres homunculos suscipiat tantarum feces hereseon, aut, ut parum dicam, infamiam: ut ubi primum uirtus et sanctitas laudabatur, ibi presumptionis  diabolice, et sordidissime societatis turpitudo uersetur, sciantque qui huiuscemodi hominibus opes suggerunt, hereticorum multitudinem congregare, et Christi hostes facere, et enutrire aduersarios eius, frustraque aliud lingua pretendere, cum manu sentire aliud comprobentur.

Anno 415, uerna tempestate in Palestinam uenit Orosius, quem Augustinus  ad Hieronymum, ut de origine animorum interrogaret, ex Africa miserat. Reperit ille Ecclesiam Hierosolymitanam factionibus diuisam, itaque feruentem iurgiis, ut alii nomine Pelagii, alii nomine Christi appellarentur, ut scribit Hieronymus  Posteaquam uero aliquamdiu Betlheemi apud sanctum senem diuertit, uocatus est Ierosolymam ad conuentum quem, contracto presbyterio, Ioannes episcopus in causa Pelagii die 30 Iulii cegit. Quid in eo gestum sit prolixe narrat Orosius in Apologia , queriturque cum alia multa contra morem  gesta, tum laicum Pelagium inter presbyteros consedisse, iubente episcopo.

Eodem anno mense Decembri habita est Diospoli in urbe Palestine Cesariensis, Eulogio preside, synodus 14 episcoporum, in qua Ioannis Hierosolymitani artibus Pelagio studentis, ipsiusque Pelagii mendaciis illusi Patres, heresim quidem damnarunt, sed hereticum absoluerunt . Absoluendi causa fuit, tum mala fides interpretis, tum Pelagii quidlibet damnantis dissimulatio, tum plurime episcoporum littere, quas suis laudibus refertas fraudulentus hereticus protulit.

Anno 416, Orosius in Occidentem reuersus litteras ab Erote et Lazaro episcopis Pelagii accusatoribus ad Africanos detulit, quibus ad fidem in Oriente propter hereticorum dolos periclitantem defendendam accenderentur. Sparsa quoque in uulgus Pelagianorum artibus epistola, que Pelagii diceretur scribentis ad amicum suum presbyterum, in qua per  summam impudentiam inserta sunt hec uerba: Quatuordecim episcoporum sententia definitio nostra comprobata est, qua diximus posse hominem sine peccato esse, et mandata Dei facile custodire, si uelit. Que sententia contradictionis os confusione perfudit, et omnem in malum conspirantem societatem ab inuicem separauit .

Missa pariter ad Augustinum a Pelagio, per ciuem quemdam Hipponensem Orientalem diaconum, chartula defensionis sue ; que omnia fuere in causa cur Carthagine Aurelius 68 episcoporum, Mileui Syluanus 40, concilium habuerit, ex quibus per Iulium episcopum ad sedem apostolicam relatum est synodicis litteris, quibus suas quinque episcopi, Aurelius, Alipius, Augustinus, Possidius et Euodius pleniores addiderunt .

 Eodem anno Pelagius edidit quatuor libros de Libero Arbitrio, compulsus id facere ut negate Dei gratie inuidiam declinaret, et uerbis in speciem catholicis sensum hereticum dissimularet. Edidit uero post concilium Diospolitanum habitum ipso fine anni 415, et antequam litteras ad sanctum Innocentium daret ann. 417 .

Sub idem tempus, scripsit Augustinus de Pelagio ad Ioannem Hierosolymorum episcopum , petiitque, pro multorum episcoporum uoto, mitti in Occidentem que gesta fuissent Diospoli. In hac epistola mentio fit duorum adolescentum a Pelagio seductorum, et libri de Natura ab eodem Pelagio conscripti, facteque ab Augustino responsionis, ac illusi a Pelagio Ioannis.

Anno 417, congregata est Rome mense Ianuario synodus a sancto Innocentio, in qua lecte sunt Africanorum relationes, et uicissim date ad Africanos littere decretales, quibus condemnatio Pelagii Celestiique  contineretur.

Eodem anno Pelagius suspicatus, quod res erat, parari contra se Antiochenam synodum, qua Diospolitana recognosceretur, libellum sue fidei, litterasque misit ad sanctum Innocentium, quem nondum uita functum audierat: misit et epistolam Praylii, qui Ioanni successerat in sedem Hierosolymitanam, totam in sui commendationem . Hec cum accepisset Zosimus post obitum Innocentii, humani quiddam passus uideri potest, cum in gratiam Pelagii subiracundius Afris rescripsit .

Coacta est reipsa in Oriente a Theodoto Antiocheno synodus, cuius meminit Mercator in hec uerba : Hierosolymis constitutus Pelagius accusatus fuit apud synodum, et primo quidem tergiuersando ambiguis quibusdam se professionibus tegens, et prosequens dubia, uel respondens, illam tunc uidetur episcoporum audientiam delusisse. Sed  postmodum euidenter deprehensus, insistentibus accusatoribus, a posteriore synodo, cui sancte memorie Theodotus Antiochie presedit episcopus, atque detectus, a sanctis quoque et uenerabilibus Hierosolymorum locis est deturbatus, etc.

Anno 418, circiter medium Aprilem, concilium Rome cegit Zosimus, ex quo, post acceptas ab Africanis litteras, artesque hereticorum patefactas, ad uniuersos orbis episcopos epistolam misit, qua ubique recepta, mundique manu subscripta, ut loquitur Prosper, Pelagianus error proscriptus est.

Eodem anno pridie kal. Maias imperator Honorius Rauenne sanctionem dedit Palladio P. P. de Pelagio Celestioque, et aliis eiusdem erroris participibus Roma pellendis, et toto imperio interdicendis.

Dum hec in Occidente gererentur, ex Oriente Albina, Pinianus et Melania Augustino scriptis significarunt se cum Pelagio egisse, ut quecumque aduersus eum dicerentur, scripto damnaret, eumque dixisse, ipsis audientibus: Anathema qui uel sentit,  uel dicit, gratiam Dei, qua Christus uenit in hunc mundum peccatores saluos facere, non solum per singulas horas aut per singula momenta, sed etiam per singulos actus nostros, non esse necessariam; et qui hanc conantur auferre, penas sortiantur eternas 

uerum hanc professionem non tantum esse suspectam, sed etiam perfidiosam ostendit Augustinus .

Anno 419, Augustinus aduersus Pelagium duos libros edidit, alterum de Gratia Christi, alterum de Peccato Originali: utrumque autem Carthagine misit ad Albinam, Pinianum et Melaniam, cum necdum in Aegyptum, Hierosolymis relicta, Albina, Pinianus et Meliana profecti essent, et iam tamen in Africam peruenisset tractoria Zosimi. Profecti sunt illi uero ann. 420, et Zosimi tractoria peruenit in Africam circiter mensem Iulium ann. 418.

 Post hec tempora altum de Pelagio silentium, idcirco opinor, quia post sententiam Theodoti, deturbatus e sacris locis secessit in remotiorem aliquem Palestine locum, ibique obscurus uixit, et senio confectus interiit. Oportet enim ipsum tunc temporis septuagenario maiorem fuisse, siquidem scripsit Commentarios in Paulum circiter ann. 404, cum iam fatisceret corpore , atque adeo sexagenarius ad minimum foret. Deinde uixit Rome familiariter cum Hieronymo, utique cum equali, aut non admodum inequali: recessit uero Urbe Hieronymus ann. 385, et uix non attigerat annum etatis sue nonagesimum, quo tempore Theodotus Pelagium damnauit. Adde quod senes obesi corporis, et aruina graues, cuiusmodi fuit Pelagius, uix undecimum uite septenarium absoluunt, si medicis credimus, presertim cum rebus aduersis tanguntur grauiter, ut solent homines superbioris animi, cuiusmodi fuit Pelagius.

Neque enim audiendos puto qui affirmant ipsum in  patriam reuertisse , eoque trahunt, quod Constantius presbyter scriptum reliquit , in concilio uerolamii, hinc Pelagium stetisse, inde Christum; siquidem neque ullum adhibent pro se ueterum testimonium, neque respondere ualent Prospero Chronologo testanti  disseminatam fuisse in Britannia Pelagianam heresim ab Agricola Seueriani, Pelagiani filio; non tacituro utique, si ab ipsomet Pelagio sparsa esset: neque tandem uident uerba Constantii non aliter de Pelagio ac de Christo intelligi debere, figurate scilicet posito pro partibus eorum nomine, unde partes appellationem sumpsissent.

Que fuerit heresis Pelagii propria, nemo melius Augustino intellexit, propter continuam fidei defensionem; nemo planius breuiusque explicuit, propter intelligentie uim; huic enim tribuendos puto, quod nullus inter doctos nunc diffitetur, octo canones  uulgo dictos Mileuitanos; quippe cum editi sint in Africano uniuersali concilio,

   Cui mens Aurelius ingeniumque
Augustinus erat. 
Ex illis uero pertinent duo priores ad peccatum Ade, et baptismum paruulorum; alii tres ad gratiam Dei per Christum; ad impeccantiam reliqui; omnes ad absolutam fidei catholice regulam, ut dolendum sit doctores catholicos hac regula relicta, sibi inuicem aliquando, ubi incalescunt animi, uel partium studio, uel disputandi estu, Pelagianismi crimen obiicere, et in eo sepe in quo ambe partes traditam ab Augustino, et ab Ecclesia receptam regulam sequuntur.

Scripti sunt a Pelagio libri plures, pluresque ad diuersos epistole, quorum indiculus non aliunde melius quam ex Hieronymo, Augustino, Orosio, Mercatore et Gennadio confici potest. Scripti sunt igitur:

 De Trinitate libri tres. Gennadius, lib. de Scriptor. Eccl. cap. 42.

Testimoniorum seu Eulogiarum liber unus. Hieronymus, dialog. 3 cont. Pelag.; Augustinus, lib. de Gest. Palest. cap. 1 et seqq., et lib. Iu ad Bonifacium c. 8 et 10; Orosius, in Apologia: Gennadius, loco citato.

Expositionum in omnes Epistolas Pauli libri tredecim. Augustinus, lib. III de pecc. Merit. cap. 1 et 12, lib. de Gest. cap. 16; Mercator, in Commonit. cap. 2, et in pref. Subnot.; Auctor Predestinati, her. 88; Cassiodorus, Diu. Lect. cap. 8.

Epistola ad Paulinum. Augustinus, lib. de Gratia Christi cap. 85.

Epistola ad Constantium episcopum. Augustinus, ibid. cap. 34 et 36.

De Natura liber unus. Augustinus, lib. de Nat. et Grat. cap. 1, et lib. II Retract. cap. 4, lib. de Gest. Palest. cap. 33, et alibi passim.

 Ad uiduam libri duo, unus consolatorius, alter exhortatorius. Synodus Diospolitana, lib. de Gest. Palest. cap. 6; Hieronymus, dialog. 3; Mercator, in Common. cap. 4.

Epistola ad Augustinum. Augustinus, lib. de Gest. Palest. cap. 26.

Ad Demetriadem de uirginis Institutione liber unus. Augustinus, lib. de Grat. Christi cap. 22 et seqq., et epist. 264; Orosius in Apologia, etc.

De Libero Arbitrio libri quatuor. Augustinus, lib. de Gratia Christi cap. 3, 4, 5, 13, 29.

Defensio fidei sue ad Augustinum. Augustinus, lib. de Gest. Palest. cap. 32.

Epistola ad presbyterum quemdam amicum, de Rebus Diospolitanis. Augustinus, lib. de Gest. Palest. cap. 30.

Libellus fidei ad Innocentium cum litteris. Augustinus, lib. de Grat. Christi cap. 30, et alibi passim.

Notandum uero ex his omnibus, siue libris, siue epistolis, integrum nichil haberi, preter libellum  Fidei, librum de Institutione uirginis, seu epistolam ad Demetriadem, et Expositiones in Epistolas Apostoli, quas tamen nonnullis in locis Cassiodorus pio conatu interpolauit.

Reliquorum fragmenta non incuriose collecta, sub finem reiici debere uisa sunt, partim ne dissertatio supra modum cresceret, partim quo facilius perspiciatur mens hominis, cuius uerba et per se aliquando ambigua sunt, et tunc maxime difficilius intelliguntur; cum alia ab aliis diuulsa, Augustinianisque permixta leguntur, non sine aliquo labore, et preiudicio mentis in Augustinum inclinantis.



CAPUT u. De Celestio Pelagii discipulo.

Celestius, qui librariorum uitio Celestinus apud Gennadium dicitur , Pelagii quidem discipulus fuit; sed eum, a quo acceperat heresis uenenum, audacia ita superauit, ut  longe latius pestem immiserit; immo magistri nomen in Oriente pene obscurauerit, suumque Celestianis hereticis dederit.

Qua ex patria duxerit originem, facilius est peruulgatam opinionem conuellere, quam uerum aliquid certo definire. Primus, quod sciam, Baronius , nonnullo Hieronymi testimonio inductus, Scotum fecit, Pelagiique gentilem: Baronio reliqui re indiscussa crediderunt, etiam historie Pelagiane scriptores, Usserius , Iansenius , et alii, quos tamen oportuerat diligentius in hoc argumento uersari.

Hieronymi testimonium sic se habet : Mutus latrat per Albinum canem, grandem et corpulentum, et qui calcibus magis possit seuire quam dentibus: habet enim progeniem Scotice gentis de Britannorum uicinia, qui iuxta fabulas petarum instar Cerberi spirituali percutiendus est claua, ut eterno, cum suo magistro Plutone, silentio conticescat.  Contendit Usserius in eo fieri sermonem de tribus hominibus: primo, qui mutus per Albinum canem latret; secundo, qui Albinus ipse canis; tertio, qui Pluto nominetur, ut qui ea conditione excesserit e uiuis, ut apud inferos merito credatur existere. Mutum igitur, qui alieno ore oblatret, uult esse Pelagium inter Britannos natum; Albinum canem, Celestium, qui sit de uicinia Britannorum, id est, gentis Scotice; Plutonem, Rufinum, qui damnatus a summo pontifice iampridem obierit.

Coniecturam auget obiectio Pelagio sepe facta ab Hieronymo, quod alieno ore loqueretur, quod epistolas biblinas aduersus ipsum mitteret, quod errorem didicisset a Rufino magistro, quod ex inferis consepultam heresim reuocasset, etc.

uerum eo loci sermo est de Rufino Aquileiensi, qui, cum tribus fere annis antequam hec scriberet Hieronymus, in Sicilia obiisset, in Pelagio tamen  et defensore uiuere uidebatur, suisque adhuc calumniis in Hieronymum debaccari. Mutus ergo mortuusque Rufinus latrat: per Albinum canem, Britannum Pelagium: grandem et corpulentum, quippe Scotorum pultibus pregrauatum: qui instar Cerberi spirituali claua mactandus sit, ut cum suo magistro sileat, id est, cum precursore Rufino, cui Plutoni nomen factum est, ut partim ad Cerberi dominum, partim ad infelicem, ut ipse quidem Hieronymus interpretatur, Rufini in anathemate exstincti mortem alluderetur.

Quod uero additur ad coniecturam iuuandam, infirmum profecto est: nam primum, etsi alieno stylo abusus sit Pelagius ad scribendum, suo tamen ore docuit heresim; deinde nec Pelagius solus misit epistolas biblinas ad seducendos in prouinciis animos, nec absurde per ipsum Rufinus misisse dicitur; denique Plutonis nomine, quod Rufino affinxit Hieronymus, tantum abest, ut coniectura firmetur, ut labefiat magis, quemadmodum ex precedentibus  constat.

Suspicor igitur Celestium, aut Romanum fuisse, aut saltem Campanum, certe oriundum ex prouincia Latini nominis. Nam et auditorialis scholasticus, et apud Romanos nobilis, et egregie disertus fuit, et ad parentes scripsit asceticos libellos, qui uulgo legerentur a Latinis. Que quatuor uix cadunt in hominem apud barbaros natum.

Eo pertinere mihi uidentur uersus Prosperi, ut perhibent, in obtrectatorem Augustini:

Aut hunc fruge sua equorei pauere Britanni,
   Aut huic Campano gramine corda tument.
Neque enim assentiri possum iis, quamquam multi sunt, qui secundum uersum de Iuliano intelligunt, quippe qui nec Campanus fuerit, sed Appulus, teste Augustino ; nec annumerari Pelagio soleat, ut reuera solet Celestius.

 Natu fuisse nobilem, et inter scholasticos auditoriales meruisse, quamuis ex solo Mercatore discimus , iure tamen reuocari non potest in dubium, propter docentis auctoritatem. Unde non temere quispiam de eo dubitauerit, quod scripsit Gennadius , Celestium adolescentem DE MONASTERIO epistolas in modum libellorum tres, omni Deum desideranti necessarias, parentibus dedisse, nisi forte uoces iste, de monasterio, non locum unde epistole scripte sint, sed argumentum significent. Nam fidem omnem superat, auditorialem scholasticum, uel ex monacho factum fuisse, uel ante uigesimum septimum annum, qua etate quisque desinit dici adolescens.

uitio nature eunuchum matris utero editum solus pariter tradidit Mercator . Quamquam super ea re nonnichil notatu dignum ex Orosio attulimus. Quem enim Orosius  mutilum uocat et leuem in fronte, non alium fuisse quam Celestium,  confecimus argumentis satis probabilibus: quo etiam referri potest, quod uincentius Lirinensis  Celestium prodigiosum uocat. Monstrum enim est eunuchus; nam qua alia de causa sic appellasset?

Non minus inualuit popularis opinio, auctore Baronio , quod uitam monasticam professus sit, quam quod ex Scotia oriundus. Quid autem impulerit Baronium ita sentire, nec ipse aperit, nec etiam alii qui clausis oculis ipsius uestigia presserunt. Cogitanti occurrere possunt tria. Nam et Augustinus  ait, non ab episcopis seu presbyteris, uel quibuscumque clericis, sed a quibusdam monachis ortam hanc heresim; orta uero est a Pelagio et Celestio. Deinde tradit Gennadius  a Celestio etiamnum adolescente, tres de monasterio epistolas scriptas fuisse. Denique socius fuit Pelagii  monachi: frequens apud Pammachium, cuius domus hospitium monachorum dicebatur, predicauit diuitem non posse nisi per diuitiarum iacturam saluari; que hominis monachatum professi, sin minus certum indicium, certe non improbabilem suspicionem faciunt.

uerum Augustinus ipse aliquando Pelagium dixit monachum, numquam Celestium: immo nec ipsum ueteres ulli eo nomine affecerunt, non Orosius, non Mercator, non conciliorum Patres, non summi pontifices, qui profecto affecissent, perinde ac Pelagium, si modo res ita se habuisset.

Deinde, qui potuit Celestius, aut ex adolescente monacho fieri auditorialis, scholasticus, aut e foro in monasterium transire, et id sileri, aut etiam ignorari a Mercatore, tam curioso minutissimarum quarumcumque rerum scrutatore?

Denique, quod scripsisse dicitur Augustinus, ortam hanc heresim a quibusdam monachis, non urget admodum, cum meliores et fere omnes codices habeant,  a quibusdam ueluti monachis, quod interpretati sumus in elogio Pelagii. Non urget quoque Gennadii sententia, de qua dictum hactenus satis. De familiaritate uero Celestii cum Pammachio, apud quem frequentes erant professi quique sanctiorem uitam, quid attinet dicere, cum a conuerso ad meliora causarum patrono, conuersum itidem senatorem inuisi frequentius nichil mirum sit?

Priusquam se traderet in nefandam Pelagii disciplinam, causas egit in foro, ut erat auditorialis scholasticus : quare factus ex causidico heresis patronus, id exemplo comprobauit quod suo quondam Tertullianus aliique, ex aduocatorum gente, ad res fidei tractandas aggressi, ex eiuscemodi hominibus paucos Ecclesie profuisse, obfuisse plures; et eo quidem perniciosius, quod adiumenta fori, eloquentiam dico, sagacitatem et diligentiam in instrumenta fallendi affiniaque uitia peruertissent.

 Fuit homini a natura acre ingenium, audax animus, indoles uersipellis et factiosa, quibus cum accessisset experientia fori calliditatis parens, et institutio magistri fraudum doctissimi, paria quedam his instrumentis ausus est, et pene perfecit.

Nam primum ex Pelagii tirone totius agminis ducatum mox arripuit. Dogmata deinde, que barbaro sermone fidisque tantum hominibus, quasi mysteria, metuens damnationis magister credebat, palam ipse disertisque, qua libris, qua epistolis in prouincias missis, per homines ad impietatem edoctos, non publicauit tantum apud uulgus, sed etiam in iudiciis episcopalibus, et apud ipsam quoque sedem apostolicam defendit. Denique per se ipse, et Africanam, et Constantinopolitanam, et Romanam Ecclesiam tentauit, si quo modo posset, quod tantum non perfecit, primas illas sedes in erroris partes adducere.

Secutus est dicendi genus pressum, argutum, breue, totum de dialectica, quo crebris minutisque interrogatiunculis aduersarios urgere solitus erat,  simplicioresque syllogismorum laqueis irretitos in admirationem acuminis sui suspendere. Huius characteris aliunde perspecti indicio sibi uisus est Augustinus deprehendisse auctorem definitionum, quibus in libro de Perfect. Iust. respondit; eas enim propterea Celestio tribuit, nec incredibiliter, cum Celestius obscurius quidem in fragmentis libelli Fidei, clarissime uero in epistola ad clericos Romanos, eadem scribendi forma usus sit. Placuit tamen Hieronymo dicere , Celestium non per syllogismorum, ut sui iactitabant, sed per solecismorum spineta decurrere. uerum exemplis, quod tamen oportuerat, opinionem non probauit.

Nunc iuuat Celestii gesta digerere, uelut per annales, ab eo tempore quo adhesit Pelagio, ad illud quo uidetur silentio insepultus. Opinor enim ignorum quo Christi anno fecerit, siue initium, siue finem uiuendi: neque uero expressa fit ipsius mentio,  uel antequam adhesit Pelagio, et aduersus traducem peccati scripsit, uel postquam ab Ephesino concilio damnatus est.

Credibiliter tamen non nemo, hanc ipsam ob causam, coniiciat natum circiter ann. 370. Nam cum inter auditoriales scholasticos mereret quo tempore adhesit Pelagio, adheserit uero cum Pelagius a Rufino heresim accepit, et Rufinus Romam uenerit ante ann. 400; cumque uix aliquis ante trigesimum annum probabiliter dici possit fecisse sibi nomen inter causidicos in eum certe quem dixi annum, aut etiam in priores, referri potest Celestii ortus.

Anno circiter 400, studuit Pelagio, tuncque uideri potuit, induto pallio, monasticam uitam profiteri; id enim non erat insolens illis temporibus, cum alii, etiam nobilissimi, ut Pammachius, Paulinus, etc., domi sue monachatum profiterentur; neque etiam nostro seculo desit exemplum hominum, etiam de foro, qui monachorum uitam egerint, etsi monachi  reipsa non forent.

Tunc temporis opinor scriptas a Celestio ad parentes litteras de monasterio, id est, de uite seuerioris disciplina, quibus causas redderet sui consilii, imitatus scilicet Tertullianum , et ipsum de foro hominem, qui cum pallium induisset, rationem uoluit dicto scriptoque reddere.

Anno circiter 402, aduersus traducem peccati scripsit librum, cuius, ut opinor, uincentius Lirinensis meminit in hec uerba : Quis ante prodigiosum discipulum Pelagii Celestium, reatu preuaricationis Ade omne genus humanum negauit astrictum? Meminit aperte magis auctor Predestinati : Ipse autem Pelagius ita in Commentario suo ad Romanos scribit, dum agitat illum locum, quo ait Apostolus: Quoniam per unum hominem in hunc mundum peccatum intrauit, et per peccatum mors ; tangens Celestium, qui contra traducem peccati primus scripsit, his uerbis ait:  Illi qui contra traducem ueniunt, etc. Cum enim Pelagius exposuerit Pauli Epistolas longe antequam metu imminentis Alarici fugeret ex Urbe, fugeritque ante primam obsidionem, que contigit ann. 409, fatendum est scripsisse Celestium circiter tempus quod diximus: siquidem librum aduersus traducem peccati ante expositiones Pelagii composuerit.

Ann. 408, aut 409, comitatus est Pelagium se, metu uisigothorum Urbi minantium, recipientem in tutiora Sicilie loca; in eaque insula Syracusis biennium, aut aliquid amplius posuit, et multis etiam episcopis suam heresim afflauit. uerum quoniam hec temporis nota magni momenti est ad historiam Pelagianam, nec tamen hactenus satis accepit luminis, stabilienda est certis argumentis, ut postmodum supponi possit absque errandi periculo.

Multos in Sicilia heresi Pelagiane adhesisse constans est, atque extra dubium sententia: id enim testantur Hieronymus : Heresis impassibilitatis et impeccantie cepit reuiuiscere,  et non solum in Occidentis, sed et in Orientis partibus sibilare, et in quibusdam insulis, precipueque Sicilie et Rhodi maculare plerosque, et crescere per dies singulos, dum secreto docent et publice negant. Hilarius monachus Syracusis ad Augustinum scribens : Rogo ut digneris imperitiam meam informare de eo quod quidam Christiani apud Syracusas exponunt, posse esse hominem sine peccato, et mandata Dei facile implere, si uelit; infantem non baptizatum morte preuentum non posse perire merito, quoniam sine peccato nascitur. Prosper :

Quaque fide tellus etiam Trinacria feruens,
Agmen uipereum propriis exegerit oris.
Iulianus  ipse, cum nomine Siculorum episcoporum damnationem Pelagii Celestiique subscribere detrectantium, libellum Fidei mitteret ad Zosimum summum pontificem. Libelli  enim hec clausula est: Explicit libellus Fidei S. I. C.

Deinde Celestium ipsum per se in Sicilia heresim docuisse, manifeste satis loquuntur uerba Augustini , quibus ad Eutropium et Paulum scribit se allatis e Sicilia definitionibus, que dicerentur Celestii, respondere; ipsumque Celestium, etsi tunc ibi perhiberetur non esse, suos tamen in Sicilia habere sectatores, quos per se edocuisset, et a quibus definitionum allatores nomen auctoris didicissent. Accedat quod tanta Siculorum episcoporum, tamque pertinax erga Celestium Pelagiumque uoluntas, quanta libello Iuliani se prodit, uix aliunde potuit quam ex consuetudine et familiaritate oriri.

Nemo uero qui Mercatori crediderit assentietur Iansenio Yprensi uolenti Celestium, postquam anathemate percussus esset ab Auretio, fugisse in Siciliam; immo ne dubitauerit quidem quin prius in Siciliam uenerit quam damnaretur, nec eo umquam ex illo tempore redierit. Sic enim Mercator accurate describit hominis inquieti circuitus :  Celestius nullo modo acquiescens, quin immo resistens actis iisdem, quibus frequenter auditus est, ecclesiastica communione priuatus est; a qua sententia ad Romani episcopi examen credidit appellandum: qua mox idem ipse appellatione neglecta, Ephesum Asie urbem contendit, ibique ausus est per obreptionem locum presbyterii petere. Inde post aliquantos annos sub sancte memorie Attico episcopo urbem Constantinopolitanam petiit, ubi in similibus detectus, magno studio sancti illius uiri, ex predicta alma urbe detrusus est, litteris super eius nomine et in Asiam et Thessalonicam et Carthaginem ad episcopos missis, quarum exemplaria habentes proferre sumus parati. Predictus tamen Celestius etiam hinc eiectus, ad urbem Romanam sub sancte memorie Zosimo episcopo, tota festinatione perrexit.

Ex quibus tria colliguntur notatione dignissima. Unum, quod nunc potissimum intendimus, Celestium post Carthaginense iudicium in Sicilia non fuisse,  atque ita uulgarem super ea re opinionem falsam esse: alterum, quod ad lucem apologie Orosii afferendam ualet, eumdem Celestium non fuisse Hierosolymis, siue cum Pelagius occulte doceret heresim, siue cum synodus Diospoli haberetur; postremum quo redarguuntur nuperi historie Pelagiane scriptores, eum quem armigerum Pelagii appellat Orosius, differre quidem a Celestio, non tamen ab Anniano Celedensi diacono, quem scribit Hieronymus aliene blasphemie uerba subministrasse .

Duo denique suadent Celestium Syracusis in Sicilia triennium circiter posuisse. Nam plurimos in hac insula, etiam episcopos, ita sibi suisque partibus addixit, ut pertinaciter postea in eis perstare maluerint quam suas sedes communionemque Ecclesie retinere. Id uero peragi potuisse breui tempore quis credat, presertim ab homine peregrino, sua statim non credente quibuslibet auribus, sed iis solis quarum fidem experientia comprobasset? Deinde non  prius in Africam cum magistro peruenit, quam exspectaretur celebris illa catholicorum cum Donatistis collatio. Cum igitur non alio tempore Pelagius quam quo diximus, transmarinum perfugium petierit, ambos oportet toto interuallo, quod duorum et amplius annorum fuit, in uia substitisse: ubi uero gentium, nisi quibus in locis manifesta sui uestigia reliquerunt?

Anno 411, qui uerna tempestate, ut probabile est, Celestius Hipponem appulit cum Pelagio, unaque ambo Carthaginem profecti, in ea ceperunt heresim, iam prius a premissis e Sicilia conspirantibus hominibus disseminatam, consuetis artibus augere. uerum Pelagio mox in Palestinam discedente, Celestius remansit, irrepsitque in amicitiam clericorum, quos uel suis doctrinis reperit iam imbutos a prodromis, uel incredibili loquacitate sue amentie participes fecit ac complices, lenocinante scilicet partim docentis facundia, partim audientium curiositate,  partim nouitate questionum, immo et Manicheorum odio, quibus affines esse catholicos peccati originalis defensores, uix non persuadebat minus intelligentibus .

Hac clericorum gratia, pietatisque specie, et fama doctrine atque eloquentie fretus, ausus est presbyterium in Ecclesia totius Africe principe sperare, immo et ambire, sed frustra . Nam conanti obstiterunt qui de clero fidei zelum maiorem haberent, impulsi, credo, ab Augustino , qua collocutionibus priuatis, qua sermonibus ad populum rem iam tum strenue aduersus nouellum errorem agente.

Nec obstiterunt tantum indignis hisce conatibus fideles clerici, sed unus, omnium bonorum nomine, Paulinus Ecclesie Mediolanensis olim diaconus, libellum obtulit Aurelio, quo Celestium accusaret quinque presertim dogmatum, de quibus prolixius in dissertatione de Synodis. Iudicium Aurelius non prius habuit quam post collationem uI id. Iunias  peractam Augustinus Carthagine recessisset; neque enim interfuit iudicio episcopali, sed cum postea reuertisset, que acta fuerant se absente recognouit, ut ipse testatur .

Anno igitur 412, cum de more ante Quadragesimam Pasche concilium prouincie proconsularis Aurelius contraxisset, Celestius a Paulino coram episcopis accusatus est, damnatusque, et communione tamdiu priuatus, donec obiecta dilueret. Ratio temporis constat ex dissert. de Synodis: quare deceptum esse oportuit Iansenium Yprensem, qui ex episcopis ad collationem congregatis constitisse hoc iudicium scribit.

Per id tempus Celestius non acquiescens iudicum sententie, sed appellata, declinandi causa, sede apostolica, fugit ex Africa in Asiam, Ephesumque concessit, ubi consuetis artibus ad presbyterium obrepsit, ordinante, ut uerisimile est, Heraclide Memnonis precessore .

 Multos in hac urbe docuit heresim, quorum ope infecit uicinas insulas, sed Rhodum maxime, quod testatur Hieronymus . Sed cum Ephesi non se continerent Celestianarum partium homines, catholici merito commoti sunt, et per tumultum eiecerunt, ut ait Prosper :

uasa ire, et morbi flatus, et semina mortis:
quibus nominibus significatos reor, et eos qui errorem imbiberant, et eos qui ueluti contagione inficiebant alios, et ipsum maxime Celestium, primum mali pestiferi auctorem. Hec contigerunt quatuor illis annis qui ab ann. 412 ad 416 effluxerunt.

Utrum aliquando Hierosolymis moratus sit cum Pelagio, dubitauerit aliquis propter hec Orosii uerba : Stat etiam immanissimus superbia Goliath, carnali potentia tumidus, omnia per se posse confidens, caput, manus, totum insuper corpus plurimo apparatu uestitus, habens post se armigerum suum, qui  etsi ipse non dimicat, cuncta tamen eris et ferri suffragia subministrat. Multi enim armigeri nomine Celestium intelligunt.

uerum Mercatoris auctoritas in contrarium facit, qui cum Celestii fugam ex Africa peregrinationemque consecutam describeret, non meminit Hierosolymorum, cum tamen maxime alioquin debuisset, siue propter societatem Pelagii, siue ob res gestas in concilio Diospolitano. Et uero Hieronymus numquam fecit mentionem Celestii uelut hominis a se uisi; neque ullus siue in conuentu Hierosolymitano, siue in synodo Diospolitana sermo habitus est de Celestio, tamquam de presente, aut etiam de eo qui, cum in prouincia consisteret, facile posset euocari. Atque hinc egregie refellitur causa dubitandi mox allata; loquitur enim Orosius de armigero Pelagii qui presens foret; aberat uero Celestius.

Anno 416, exeunte, aut potius ineunte 417, sul  sancte memorie Attico urbem Constantinopolitanam petiit, ubi in similibus detectus studio sancti illius uiri ex predicta alma urbe detrusus est. Hec Mercator ; ex quibus conclusimus tunc temporis habitam fuisse synodum Constantinopoli. Cur autem Celestius tunc fugeret, duas causas exstitisse reor: alteram, quod pulsus Epheso, apud maiorem sedem queri uoluerit factam sibi iniuriam ; alteram, quia cum intelligeret Rome non probari acta Diospolitana, et sedem apostolicam acriter ab Africanis sollicitari ad ferendam condemnationis sententiam contra se et suum magistrum, tentare uoluit si qua posset ratione noue Rome patrocinium aduersus ueteris potentiam obtinere, et Orientis fauore Occidentis iram aliquatenus declinare.

Anno 417, circiter mediam estatem, pulsus Constantinopoli ad urbem Romanam celeriter confugit, statim atque scilicet resciuit e uiuis excessisse Innocentium, eique Zosimum successisse, quem et amicum  forte senserat cum Rome ageret, et suis erroribus ex Oriente haustis fauentiorem sperabat, quippe Grecum .

Quid hoc anno gesserit cum nouo pontifice, tradunt Mercator, Augustinus, Facundus Hermianensis, et ipse Zosimus epistola tertia, que prima est ad Africanos in causa Celestii, oblato nimirum libello quo promitteret se in omnibus pariturum sententiis sedis apostolice, suffuratus est quiddam simile fiduciarie absolutioni, atque ita illusit Zosimo, ut in ipsius gratiam pontifex acerbiores litteras Africanis daret, iuberetque Romam ad secundum mensem uenire, qui palam accusarent, etc. uide que dicta sunt in dissert. de Synodis, et in notis ad Commonitorium Mercatoris.

Anno 418, quatuor contigere magni ad Pelagianam historiam momenti: 1o post multa hinc et inde scripta, et ab Africanis detectas fraudes Celestii, lata est tandem a summo pontifice ueritatem edocto  decretoria sententia, missaque in uniuersum orbem epistola, que ab omnibus episcopis subscripta, heresim cum suis defensoribus fonditus profligauit. Synodum ex qua missum est pontificis decretum, retulimus in dissert. de Synodis ad mensem Maium. 2o Honorius imperator pridie kal. Maias Rauenne scripsit Palladio PP. de pellendis Urbe totoque imperio Pelagio et Celestio cum suis fautoribus. 3o In Africano posteriore concilio plenario mense Iunio sanciti sunt octo canones, quos uulgus Mileuitanos uocat. 4o Post sententiam sedis apostolice, dictumque a Romanis clericis, preeunte Sixto presbytero, Pelagianis anathema, scripsit Celestius suis Rome existentibus epistolam, qua reliquos clericos preuaricationis accusaret, quod terrore iussionis imperialis ab ea sententia recessissent, quam prioribus gestis ueluti catholicam secuti fuissent, totique simul orbi exemplum fecissent subscribendi damnationi, non Pelagianorum tantum dogmatum, que prius probassent,  sed auctorum presertim, quos ante coluissent.

Anno 419, acceptis Augustinus per Alipium a Bonifacio duabus Pelagianorum epistolis, respondit quatuor libris ad eumdem Bonifacium directis, quorum primo refellit epistolam ad clericos Romanos, quam opinabatur a Iuliano conscriptam: sed Iulianus postea suam negauit, nec Augustinus neganti admodum repugnauit. Hanc in notis ad libellum Iuliani suo auctori Celestio restituimus.

Anno 420, Honorius imperator iterum u id. Iun. Rauenne scripsit ad Aurelium Carthaginensem episcopum de Pelagio quidem et Celestio, sed presertim de cogendis ad subscribendum eorumdem damnationi episcopis quibusdam pertinacibus, qui prauas hereticorum disputationes, uel tacito consensu astruerent, uel publica oppugnatione non destruerent; eos uero iussit, et episcopatus amissione mulctari, et interdicta in perpetuum expulsos ciuitatibus communione priuari

 Scriptum imperatoris Aurelius accepit, tunc cum Carthagine haberet illud uniuersale concilium, in quo recogniti sunt octo dogmatici canones, et unde scripsit kal. Aug. episcopis prouincie Byzacene et Arzeguitane, missisque constitutionis imperatorie exemplaribus, significauit a quibus et qua de causa subscriptio exigeretur: ab omnibus scilicet, siue quorum synodalibus gestis subscriptio iam teneretur, siue qui non potuissent eidem plenario totius Africe interesse concilio. Quo, cum in supradictorum hereticorum damnatione, omnium fuerit integra subscriptio, nichil omnino sit unde ullius dissimulationis, uel negligentie, uel occulte forsitan prauitatis, aliqua uideretur merito remansisse suspicio.

Anno 421, Constantius imperator uolusiano P. U. decretum misit de pellendis Urbe iis qui Dei inuiderent pietati, ita ut ne intra centesimum quidem lapidem haberent licentiam consistendi; deinde Celestium quoque magis ac magis ex Urbe pelli mandamus. Constat enim, iisdem e medio sublatis, gratiam et concordiam  tenere ueterem firmitatem. Sane deinceps si tale quidpiam fuerit nuntiatum, officium prestantie tue capitali sententie subdendum esse cognosce. Non enim patitur impunitum esse precepta nostra exsecutionis negligentia protelari. Quibus ex uerbis concludere est, pristinam Honorii sanctionem, negligentia prefecti Urbis, non fuisse exsecutioni mandatam; Celestium uero, uel reipsa non profugisse Urbe, cum se iudicio Zosimi subducit, sed apud potentes, presertim feminas, latuisse; uel in Urbem, postquam detonuit tempestas, securum rediisse, conniuente P. U., quippe profanis sacris addicto. Id etiam concludere licet ex uolusiani edicto. Hactenus Celestium diuine fidei et quietis publice turbatorem iudiciis amica reis secreta subduxerunt. Iam leges et iam edicta persequentur absentem, cui, quod primum est, eterne Urbis negatur habitatio, ut, si uel in proximis fuerit diuersatus, debitum non euadat exitium, etc.

De hoc Constantii decreto intelligendus est Prosper  , cum scribit Bonifacium piissimorum imperatorum catholica deuotione gaudentem, contra inimicos gratie, non solum apostolicis, sed etiam regiis usum fuisse edictis.

Anno 422, et sequentibus duobus, credibile est Celestium comitem fuisse Iuliani in Ciliciam proficiscentis ad Theodorum Mopsuestenum; nam apud hunc episcopum de rebus suarum partium tractaturos sectarios conuenisse, communicatisque consiliis, immo et communi labore conscriptis octo libris, quos Iulianus e Cilicia retulit, et aduersus secundum Augustini de Nupt. et Concup. edidit, in catholicam Ecclesiam coniurasse, uix non certum est.

Anno 425, ualentinianus Cesar Aquileie uII id. Iul. constitutionem dedit Amacio P. P. Gall. aduersus diuersos episcopos nefarium Pelagiani et Celestiani dogmatis errorem sequentes, quos per Patroclum Arelatensem episcopum precipit conueniri, et nisi intra uigesimum a conuentione diem errata correxerint, expelli  Gallicanis regionibus, subrogato fideliore sacerdotio.

Anno 426, aut forte precedente, contigit, quod scribit Prosper in hec uerba : uenerabilis memorie pontifex Celestinus, cui ad catholice Ecclesie presidium multa Dominus gratie sue dona largitus est, sciens damnatis non examen iudicii, sed solum penitentie remedium esse prestandum, Celestium quasi non discusso negotio audientiam postulantem, totius Italie finibus iussit extrudi: adeo et precessorum suorum statuta, et decreta synodalia inuiolabiliter seruanda censebat, ut quod semel meruerat abscindi, nequaquam admitteret retractari.

Accidit illud etiam eodem anno 426, quod Celestinus ipse pontifex uidetur indicare in epistola ad Nestorium, tentatum scilicet a Pelagianis episcopis, quorum agmen ducebat Celestius presbyter, Sisinnium Attici superiore anno uita functi successorem, sed irrito conatu, cum Sisinnius decessoris acta religiose  seruanda censuerit.

Anno 428, Nestorio in locum Sisinnii substituto, Celestius spem concepit restituendi rem suam in integrum, fretus ope episcopi gratia potentis apud imperatorem, sibique multis nominibus deuincti. Cepit igitur cum exsulantibus secum episcopis, et Iuliano precipue aliorum antesignano, artibus suis in aula efficere  ut quidam importuna commiseratione turbarentur, et canonicam indignationem sedis apostolice, que contra eos pro sectis religionis probata esset, aliud quiddam estimarent.

Eodem anno, nisi forte consequente, Nestorius in Ecclesia Constantinopolitana, contra Celestii errorem de peccato originali, et de totius nature debito per Adamum contracto, et per Christum exsoluto, illos habuit sermones, quos a Mercatore in Latinum conuersos notis suo loco illustrauimus.

Anno 429, scripsit Nestorius pro Pelagianis episcopis, et proinde pro Celestio, ad Celestinum summum  pontificem.

Marius Mercator Greco sermone Commonitorium super nomine Celestii, non solum Ecclesie Constantinopolitane obtulit, sed etiam plurimis religiosissimis uiris, »quos de causa hominum impudenter mentientium,« se pro fide catholica persecutionem pati, temporibus orthodoxis, et pro fide orthodoxa, ex subreptione, ac per calumniam periculum sustinere, edoceret. Obtulit quoque Theodosio imperatori, quo ipsius animum artibus Nestorii in partes Pelagianorum inclinantem, patefacta ueritate retineret, immo in contrarium impelleret, quod et reipsa perfecit: siquidem, cognito funestissimo errore, imperiali precepto, tam Iulianus defensor et sequax eius, cum ceteris sociis et participibus suis, quam postea idem Celestius, de Constantinopolitana urbe detrusi sunt.

Anno 430, Celestius cum aliis pertinacibus Rome damnatus est in concilio, in quo Celestinus totum negotium Nestorii peregit.

 Idem Celestius apud Nestorium conquestus, ut uidetur, quod non satis ipsius patrocinio defensus esset aduersus imperiale preceptum, quo exsulare iussus est, recepit a Nestorio consolatorias litteras, quas a Mercatore acceptas notis illustrauimus, ubi certis argumentis ratio temporis subducta est.

Anno 431, oblato Patribus apud Ephesum congregatis per Mercatorem Commonitorio, perlectisque Roma missis a Celestino contra Pelagianos actis, ducentorum septuaginta quinque episcoporum sententia, Celestius cum Iuliano, ceterisque complicibus episcopis damnatus est, cum uideri potuisset absolutus in conciliabulo schismaticorum.

Post tempora concilii Ephesini, nulla fit ab antiquis scriptoribus mentio Celestii, siue mox interierit confectus egritudine animi, sua consilia dissipata impatienter ferentis; siue in locum secretum, magistri exemplo, abdiderit sese, ignotusque uixerit, et forte penitentiam egerit; siue denique Nestorium secutus ad monasterium S. Euprepii prope Antiochiam,  eamdem cum ipso postea fortunam, pace reddita Ecclesiis, expertus sit.

Fallitur mirum in modum Iansenius Iprensis, siue quis alius ab ipso appellatus, qui uel incertum putat, ubi Celestius post Celestini sententiam et ualentiniani edictum exstiterit, aut eum existimat reuertisse in Britannias cum Pelagio, et interfuisse synodo uerolamii habite, in eaque cum S. Germano disputasse: nam in Oriente uersatum certo scimus anno 429, quo contigit synodum uerolamii in Anglia celebrari, et anno consequente, immo et altero postea, ibidem adhuc exstitisse.

Quo tempore uitam finierit, quoue modo, a nullis, quod sciam, ueteribus traditum est; immo nec ulla suppetunt argumenta quibus uel diuinare liceat, uel suspicari non temere, ut magistro et discipulo, superbissimis in Deum hominibus, conueniat dictum illud Mosis de impiis sacrorum uiolatoribus: Descenderunt  uiui in infernum operti humo, et perierunt de medio multitudinis .

Librorum a Celestio editorum duo tantum integri habentur, liber Ratiocinationum, et una fidei confessio: aliorum sola fere memoria superest apud ueteres auctores, solaque fragmenta alia aliis in operibus Augustini sparsa.

Si credimus Gennadio , antequam Pelagianum dogma incurreret, immo adhuc adolescens scripsit ad parentes suos de monasterio epistolas in modum libellorum tres, omnibus Deum desiderantibus necessarias. Moralis siquidem in eis dictio sui nichil uitii postmodum proditi, sed totum uirtutis incitamentum tenuit.

Scripsit et contra traducem peccati librum, antequam Pelagius ipse Commentarios in Epistolas Pauli conficeret, ut tradit auctor Predestinati .

Librum item, cuius capitula 1, 3, 5, 6, 7, 10, 12 et 13 memorantur in libro de Gestis Palestinis cap.  13, 14 et 18. uidetur ille a priore diuersus; quecumque enim ex eo referuntur, pertinent ad et , cum alter fuerit aduersus peccatum originale, et admodum credibile sit ex eodem libro depromenda fuisse que obiecta sunt circa peccatum Ade, si modo diuisus in partes liber diuersum genus argumenti comprehendisset.

Eidem tribuit, licet dubitanter, Augustinus definitiones siue ratiocinationes, quibus e Sicilia sibi missis respondet in libro de Perfect. Iustitie, ad Paulum et Eutropium. Fauere putant nonnulli Hieronymum, cum ait : Unus discipulorum eius immo iam magister, et totius ductor exercitus, per solecismorum, et non, ut sui iactitant, per syllogismorum spineta discurrens, sic philosophatur, etc.; quamquam ea que mox affert, procul dubio pertinent ad librum de quo sermo fit in Gestis: totus porro Ratiocinationum liber in responsione Augustini continetur.

 Duos Fidei sue libellos obtulit; alterum, Carthagine, cum accusaretur a Paulino; alterum, Rome, cum decipere tentauit sedem apostolicam: utriusque nichil remansisse preter fragmenta duo alterius apud Augustinum, hactenus creditum est; sed dissertatione quinta unus exhibebitur integer, prout a Zosimo atque Augustino.

Scripsit denique epistolam ad suos Rome existentes, qua et clericos Ecclesie Romane preuaricationis reos facit, et audientiam postulat, ut habebat in more, utique synodi plenarie. Sic enim ait : Aut audientia detur, aut isti ipsi episcopi, qui nunc dissident, damnent, etc. Quos porro episcopos nominat, illi profecto fuerunt qui, Zosimo preside, in synodo Romana sententiam damnationis, ann. 418, dixerunt.

Sunt qui ipsi quoque tribuant duas epistolas: alteram de filio frugi et luxurioso, cuius initium est, Omnium quidem de Scripturis questionum, etc.; alteram de scientia diuine legis, que cum priore inter  Opera Hieronymi habetur . Utramque ab homine Pelagiano scriptam fateri cogunt dogmata, sed stylus et orationis modus uetant quominus Celestii esse dicatur.



CAPUT uI. De Iuliano Eclanensi episcopo.

Iactantissimus ille Pelagiane aut potius Celestiane heresis defensor Iulianus natus est in Apulia. Hac de causa insolescentem, et Augustino quod ex Africa ortus foret exprobrantem castigat sanctus doctor his uerbis : Noli istum Penum monentem uel admonentem terrena inflatus propagine spernere; non enim quia te Apulia genuit, ideo Penos uincendos putas gente, quos non potes mente.

Originem ducebat ex illustri familia; sed splendorem generis obscurasse uisus est uite ratione.  Unde Fulgentius apud uignerium : Nec illi sufficiebat  paterne nobilitati Aemiliorum fasces admouisse, quos heresi degenere turpiter maculauit.

Patrem habuit Memorem seu Memorium, qui creditur fuisse postea Capuanus episcopus. Testis est Augustinus ubique passim: testis etiam Paulinus, in epithalamio Iuliani et Ie , ubi sic canit:

Duc, Memor alme, tuos Domino ante altaria natos,
   Commendaque precans sanctificante manu.
Testis denique Mercator, qui primus nomen matris docuit : Tune sancte ac beatissime recordationis Memoris episcopi filius? Tu Iuliane primarie femine, et qua nichil honestius inter reuerentissimas matronas inuenias, utero editus? Absit, absit, ut tibi istud credere ausim.

Rumore sparsum fuisse in uulgus, pro legitima prole nobilium coniugum, suppositum improbe ab  aliquo fuisse filium uernularum, tradit Mercator his uerbis : Tune Iuliane primarie femine, etc., utero editus? Absit, absit, ut tibi istud credere ausim; uernularum eorum potius te crediderim filium, suppositumque illis, ut sepe dictum, factum.

Duas sorores habuit, quas suis disciplinis, utique non optimis, post obitum sanctissimorum parentum erudiuit, testis ibidem Mercator: Quorum sane post obitum sanctorum hominum tu merito duas sorores tuas talibus disciplinis tui oris erudisti: nouimus, nouimus, quid tibi una earum, cum tu nimis seuerus in eius ruinam pudioris insurgeres, obiecerit, uel exprobrauerit; atque tu mutus illico non ausus ulterius censure tue ullas dolori eius inferre molestias.

Lectoris officio in Ecclesia paterna fungebatur, cum matrimonium contraxit. Unde Paulinus .

Clericus uxorem Christo comente decoram
   Diligat, et pulchram lumine cordis amet,
 Auxilioque uiri diuino munere factam
   Lector celesti discat ab historia.

Duxit uxorem uirginem consularem Iam Aemilii uiri illustris, postea episcopi Beneuentani, filiam.

De uxore Augustinus : Tu enim qua impudentia pudendam negas  contra quam nunc, quandoquidem illam libenter laudas, miror si fideliter dimicas? Quando autem miscebaris uxori, quamuis nichil timendo usui concesse uoluptatis inhiabas, secretum tamen erubescendo querebas.

De Ia Paulinus, qui pemati 14 fecit hunc titulum: Epithalamium in Iulianum episcopi Memoris filium, et Iam clarissimam uxorem eius.

De Aemilio eiusque dignitate consulari intelligenda sunt uerba Fulgentii prius adducta: Paterne nobilitati Aemiliorum fasces admouisse, etc.

Matrimonium iniuit uiuentibus adhuc parentibus, Memorio et Iuliana, sed, ut opinor, post Aemilii  obitum; nam Memorius benedictionem nuptialem impertiit, ut ex Paulino relatum est. Augustinus Memorio scribens, postquam diaconus factus esset Iulianus, toti familie simulque matri bene precatur hunc in modum: Habitetis omnes in eternum in adiutorio Altissimi, qui habitatis unanimes in domo, pater materque, fratres filiorum, et cuncti unius patris filii memores nostri.

Quoad Aemilii obitum, dissentio equidem ab eruditissimo uignerio superstitem opinante: quos enim Paulini uersus affert ad probandum benedictionem nuptialem ab Aemilio presente impertitam coniugibus, illi uidentur mihi contrarium efficere, cum intelligi non possint de presentia corporis, sed opis dumtaxat et numinis. Sic enim se habent 

Ipse pater uobis benedicat episcopus, ipse
   Precinat hymnisonis cantica sancta choris.
 Duc, Memor alme, tuos Domino ante altaria natos,
   Commendaque precans sanctificante manu.
Sed quis odor nares allabitur ethere manans?
   Unde meos strinxit lux inopina oculos?
Quis procul ille hominum placidis se passibus affert
   Plurima quem Christi gratia prosequitur?
Quem benedicta cohors superis circumdat alumnis,
   Angelici referens agminis effigiem?
Nosco uirum, quem diuini comitantur odores,
   Et cui side reum splendet in ore decus.
Hic uir hic est Domini, numeroso munere Christi
   Diues, uir superi luminis Aemilius.
Surge, Memor, uenerare patrem, complectere fratrem,
   Uno utrumque tibi nomen in Aemilio est.
Iunior et senior Memor est, mirabile magni
   Munus opusque Dei, qui minor, hic pater est.

Que causa soluerit hoc matrimonium, an commune coniugum uotum, an mors Ie, incertum mihi est; certum tamen solutum ante parentum Iuliani mortem. Scripsit enim ad Memorium Augustinus, cum iam diaconus foret Iulianus, in hec uerba : Superiores quinque libri uix filio nostro et condiacono Iuliano, quoniam et ipse iam nobiscum commilitat, cognitione digni uidebuntur, etc. At tunc temporis diaconis non licebat, aut esse in coniugio, aut certe coniugio uti, ut constat ex Siricio epist. 1 cap. 7, et Innocentio primo epist. 2 cap. 9, et epist. 3 cap. 1, etc.

Fuit Augustino carissimus, saltem eo tempore quo uir sanctus ad Memorium scribebat . Scribentis enim sunt hec uerba plena tenerrimi affectus: Quem quidem  non audeo dicere, plus amo quam te, quia nec ueraciter dico: sed tamen audeo dicere, plus desidero quam te; mirum uideri potest, quemadmodum, quem pariter amo, amplius desiderem. Sed hoc mihi facit spes amplior uidendi eum: puto enim quod si ad nos, te iubente uel mittente, uenerit, et hoc faciet, quod adolescentem decet, maxime, quia nondum curis maioribus distinetur, et te ipsum mihi expeditus apportabit.

 uerum quomodo adolescentem Augustinus uocat, quem diaconum fatetur, cum his temporibus uigeret lex ecclesiastica, de non ordinandis diaconis ante uigesimum quintum annum expletum  Sed forte cum senex Augustinus seni Memorio scriberet, potuit Iulianus, qui paulo maior esset uiginti quinque annis, adolescens pre utroque dici, eodem iure, quod postea iam factus episcopus, immo pretergressus trigesimum quintum annum, appellatus est a sanctissimo uiro , confidentissimus iuuenis. Eumdem compellat quoque in hec uerba : Libris tuis, iuuenis Iuliane, apparet te contra libros meos non inuenire quid dicas, et querere calumnias, quas nobis loquaciter et inaniter ingeras. Sic Patres concilii Reiensis Armentarium ordinatum episcopum, iuuenem uocant.

Quamquam si ueterum more estimetur etas, facilior occurrit modus questionis soluende. Nam unusquisque dicebatur olim puer usque ad uigesimum  primum annum; adolescens, ad uigesimum octauum; iuuenis, ad quadragesimum annum; uir, ad sexagesimum tertium, deinde senex . Hac autem ratione poterat merito adolescens uocari, etiam qui diaconi munere fungebatur.

Atque hinc obiter patet sensus canonis concilii Carthaginensis, quo iubetur lector, ubi ad annos pubertatis peruenerit, aut uxorem ducere, aut continentiam uouere: Item placuit, ut lectores, cum ad annos pubertatis peruenerint, cogantur, aut uxores ducere, aut continentiam uouere. Nec enim intellexere Patres annum inchoate pubertatis, qui decimus quartus uite, sed perfecte, qui uigesimus primus: nam preterquam quod absurdum uidetur coactum fuisse aliquem ecclesiastica lege, uel ad contrahendum matrimonium, uel ad castitatem uouendam, ubi primum attigisset annum decimum quartum etatis;  certe lector temporibus illis non ordinabatur ante decimum octauum annum, que media pubertas est, atque ita lex posita lectoribus conueniebat eis tantum qui pubertatem mediam pretergressi essent, et perfectam adepti.

Creatus fuit diaconus ante obitum parentum: nam Augustinus scribens ad Memorium , Iulianum appellat condiaconum, simulque facit mentionem matris etiamnum uiuentis.

Frustra uero est eruditus uignerius, qui opinatur corruptam Augustini epistolam, et pro condiacono legendum commilitonem quasi uero scripserit Augustinus  ante solutum matrimonium, et non eo potius tempore quo Iulianus, iam liber a coniugio, operam studiis nauabat, sed secularibus magis quam sacris, contra officium hominis ecclesiasticis officiis mancipati.

Ab Innocentio ordinatum docet Mercator , sed neque tempus orditionis indicat, neque gradum. Ordinationem contigisse  puto ann. 416 aut etiam superiore; obiit enim Innocentius ann. 417, die 12 Martii: ergo, cum ab ordinatione Iulianus ad obitum Innocentii, perseuerauerit  in sincera sententia, et communicans damnatori Pelagii, atque Celestii, ipse quoque sine dubio predictos damnauerit, necesse est tempus aliquod inter ordinationem Iuliani et obitum Innocentii fluxisse. Quis enim perseuerare dicatur in eo, in quo tempus non posuerit?

Opinor item hanc ordinationem intelligendam more ueterum de episcopatu. Nam temporibus Zosimi, qui Innocentio successit, et uix sexdecim mensibus Ecclesie prefuit, Iulianum inter episcopos exstitisse constat, tum ex Augustino, tum ex Mercatore, tum ex epistolis duabus, quas ad Zosimum Iulianus ipse dedit.

Cuius urbis episcopatum tenuerit, dissentire uidentur auctores. Gennadius Capuanum affirmat, lib. de Scriptoribus Eccles. cap. 45; Celanensem Gelasius,  in Decret. Sancte Rom. Eccl., et Beda, pref. in Cantic.; Edanensem Petrus Diaconus, libro de Gratia; Heraclensem uel Atellensem uossius, lib. de Heres. Pelag.; Celaniensem uignerius, loco sepius citato.

Mercator, qui nec ignorare potuit episcopatus locum, nec minorem quam quilibet alius, meretur fidem, quippe equalis Iuliani et prouincialis, et quo nichil curiosius, aduersarius, Eclanensem episcopum pronuntiat, simulque litem dirimit, et partium quidem altercantium consensu . Habet enim consentientem reipsa Prosperum, cuius in melioribus manuscriptis legitur Eclanensis, ut notarunt Pontacus et Scaliger . Habet consentientem quoque Gelasium cum Beda: nam apud utrumque notariorum uitio transposita una litterula ex Eclanensi fecit Celanensem. Habet denique consentientem Paulum Diaconum eadem de causa, coalitis scilicet cl in d.

 Neque uero dissentit Gennadius, quandoquidem in codicibus melioris note nulla fit mentio loci, nec legitur ista uox, Capuanus, sed in aliis, Iulianus, uir acer ingenio, etc.; in aliis, Iulianus episcopus, uir acer ingenio, etc.

Porro hanc opinionem demonstrant Mercatoris Iulianum alloquentis hec uerba : Te uerissime Ampsanctine scaturiginis conregionalis tue teterrimus fetor inflauit. Nam prope Ampsanctum Eculanum positum est, quod in Itinerario Antonini Eclanum dicitur: unde Eclanensis ager in libro de Limitibus, et Eclanensium respublica in inscriptione 446 apud Grutherum.

Fuit uero Eclanum urbs olim episcopalis, apud Hirpinos, inter Campaniam et Apuliam, Beneuento urbe metropoli distans uiginti milliaribus. Frigentum nunc uocatur, uniturque Abellinensi episcopatui.

Ex his constat Iulianum natum esse ante annum Christi 386. Nemo uero poterat tunc temporis, neque  episcopus, immo neque presbyter fieri legitime ante trigesimum annum: si ergo Iulianus, cum ordinaretur ab Innocentio, utique canonum retinentissimo, trigesimum annum attigerat, natum oportet ante annum 386.

De tempore quo adhesit Pelagio uel Celestio diuinare uix aliud licet, quam quod diximus in elogio Pelagii. Ab eo iam inde a prima pueritia institutum, significare uidentur hec Bede uerba : Quin potius ipse  fidem eius,  uel magis perfidiam, in dialogo Attici et Critobuli, quem uiuente Pelagio edidit, cum adhuc Iulianus ab eo puerulus, quasi in cauerna colubri nutriebatur regulus, diuinis expugnauerit ac protriuerit eloquiis.

uerum nisi sententia Bede accommodate ad sensum Isaie prophete  intelligatur, contineatque mysticum quiddam, mirum quantum rationi temporum pugnat, quandoquidem, scribente dialogos Hieronymo, Pelagius in Palestina, Iulianus  Rome uix non episcopus uersabatur. Beda igitur non incommode locutus dici potest de Iuliano, tamquam de tyrone erroris, qui cum a Pelagio per discipulos eruditus fuisset, clam uelut in cauerna colubri latere amantis, creuerit postmodum in magistrum impietatis tanto nocentiorem, quanto regulus colubro peius uenenum spargit.

Fuit acer ingenio, ut tradit Gennadius , operamque diligentem dedit tum secularibus, tum sacris litteris, sed secularibus magis, immo eo usque, ut nimius foret in terendis petis lasciuioribus.

De studio litterarum etiam sacrarum, testis Gennadius ; de nimio amore secularium testis quoque Augustinus ; de lectione impurorum petarum hec habet Mercator : Eleganter scurra loqueris more tuo, et more quo theatrum Arbitri ualeriique detristi, etc.

Nactus erat a natura magnam eloquentie indolem,  quemadmodum scripta ipsius ostendunt: ideoque poterat non immerito uideri eloquio clarus, ut a Gennadio dicitur : immo Romanus quidam Demosthenes, ut suis placebat, nisi tanta eloquentie uis, iactantie ac maledicentie uitio, degenerasset in loquacitatem, cuius ubique passim, non a Mercatore tantum, sed etiam ab Augustino accusatur.

Priusquam impietatem Pelagii in se aperiret, clarus in doctoribus Ecclesie fuit, uerba sunt Gennadii , ex quibus coniicere est longe plura scripsisse Iulianum quam que errorem continerent, sed eorum ne memoriam quidem superesse, nisi forte, uel commentarii in Cantica, cuius prefatio fuit libellus de Amore; uel libri de Constantia, cuius, ut precedentis, meminit Beda . Quamquam utrumque opus spiritu Pelagiano, non scriptum tantum, sed etiam plenum est, primumque a Beda Pelagiani erroris accusatur, secundum nemo qui legerit, absoluat.

Duas scripsit ad Zosimum epistolas, ut ipsemet  fatetur, sed suam negat que ad clericos Romane Ecclesie missa fuerat, quamque Augustinus lib. I ad Bonif. refellit. Eius uerba sunt : Facit quoque  mentionem epistole quam a me ait Romam fuisse directam; sed uerba que posuit nequiuimus quo de scripto loqueretur agnoscere; nam ad Zosimum quondam illius ciuitatis episcopum, super his questionibus, duas epistolas destinaui, uerum eo tempore quo adhuc libros exorsus non eram.

Ad hec animaduerte duo: alterum quod super questionibus Pelagianorum bis Iulianus ad Zosimum scripserit; alterum quod eo tempore scripserit quo adhuc libros exorsus non fuerat, eos nempe quatuor, quorum mentio fiebat in epistola ipsi tributa, quibusque aduersus primum Augustini librum de Nupt. et Concup. pugnabat.

Scripsit quoque epistolam ad Rufum Thessalonicensem, non suo tantum, sed octodecim Pelagianorum  episcoporum nomine. Id ipse testatur, cum impurus homo sanctum Augustinum his uerbis compellat : Tali argumento preter impietatem tuam nichil aliud indicatur impietatem, inquam, qua credis, ita esse animarum traducem, in Tertulliani olim et Manichei profanitate damnatam, sicut etiam corporum; quod tam nefarium est ut cum a nobis in epistola quam ad Orientem misimus fuisset obiectum, his libris quos nuper ad Bonifacium misisti, negando a te propulsare coneris.

Scripsit etiam aduersus duos Augustini libros de Nupt. et Concup. duodecim libros pro sua heresi: quatuor nimirum contra primum Augustini, octo contra secundum; nam cum Augustinus ualerio comiti, apud quem catholicis Pelagiani calumniabantur, quasi nuptias damnarent, librum misisset, quo calumniam propulsaret, huic libro quatuor Iulianus pro responsione reposuit ; ex quibus cum excerpta quedam, que ualerius comes per. Alipium in Africam transmiserat, confutasset  Augustinus lib. II de Nupt. et Concup. aduersus hunc ipsum mira loquacitate octo illos effudit, quibus respondet Augustinus opere postremo, quod Possidius imperfectum, in Indiculo, altercationem Gennadius, loco sepius citato, perfectum appellauit uignerius, in prefatione eiusdem operis.

Unde redarguas non tantum Gennadium Honoriumque Augustodunensem, qui opus illud ab altercatione uidentur distinguere; sed etiam uel maxime recentiores nonnullos, qui opinantur sex libris Augustini Iulianum octo suos rependisse, iisque octo Augustinum opere postremo respondisse. Nec enim Iulianus uidetur umquam legisse, ut refert Mercator , sex libros ab Augustino aduersus suos quatuor conscriptos.

Inclinauit magis in partes Celestii quam Pelagii; id est, minus de gratia Dei quam de peccato originali aduersus fidem catholicam disputauit. Id cum non obscure constet ex libris quatuor recensitis,  tum ex opere postremo manifeste patet, in quo per se tantum has questiones mouet: An peccatum Ade ita nocuerit suis omnibus posteris, ut rei peccati nascantur? Quomodo peccatum istud propagetur? Utrum paruuli etiam fidelium in eternum pereant, si non baptizentur? An morbi ceteraque id genus mala, morsque ipsa ex Adami peccato originem duxerit? Unde malum, et qua ratione importatum in opus Dei? Qui dissentiant super ea re, et super origine peccati catholici a Manicheis? Quid concupiscentia, unde orta, quas habeat uires, an per se mala? etc. De gratia Christi uix ac ne uix quidem, etiam trahente per uim Augustino, loquitur.

Nunc opportunum uidetur omnia que premisimus ordine temporum disponere, ut cetera que sequuntur eadem ratione tractentur.

Natus est ergo Iulianus, ut tardissime ann. 386, lector factus ann. 404, matrimonio iunctus ann. 407, adeptus diaconatum ann. 411, ad sacerdotium euectus ann. 416, in professione fidei catholice constans,  saltem specie tenus, usque ad ann. 417, quo contigit defungi fato Innocentium prid. id. Martias, cuius reuerentia retinebatur in officio, ut docet Mercator . Augustinus tamen scribit monitum ab Innocentio Iulianum, ita ut si monentem non spreuisset, utique in heresim non incidisset.

Ad ann. 417 uidentur pertinere que Mercator refert de Iuliano Rome disputante, his uerbis : Meminimus enim tempore quo presens in urbe Roma cum participibus huius amentissimi erroris tui, in nonnullis simplicioribus Ecclesiam uentilabas, qualiter interrogabas, quid est peccatum, inquiens, malumne aliquid, an bonum? malum utique respondebatur tibi. Ad hec addebas: Deusne huius mali auctor et opifex? Absit, absit, exclamabatur, etc.

Pertinent etiam procul dubio que Iulianus ipse de causa suscepti patrocinii heresis Pelagiane afflicte  gloriatur his uerbis : Nunc postquam pro medicamine Manicheorum scoria dogmatum impurissimorum cepit offerri, et delectationi accessit auctoritas, ut concessu pene mundi membripotens regina mentium, expugnatrix honestatis, et inuicta animorum omnium captiuatrix turpitudo baccharetur: nobis tanto honestior, quanto durior tuende ueritatis causa facta est, quia contra precipites populos, et suis remediis infensos, non multum ualet ueritas, oratioque medicantium. Quid igitur? horumne intuitu receptui canere debebimus, et contumelias nostras ulcisci silentio, ac de conscientie portu aliorum ridere naufragia? uerum contradicit huic odio, primo benignitas quam generi debemus humano; deinde spes et fides quam habemus in Deum, qui extra id quod frequenter desperatas temporum leuauit ruinas, constantiam tamen, quam usque ad mortis horam exercere uoluit, etsi nullum impresentiarum consequeretur effectum, eterna remuneratione donauit.

Anno 418 tres scripsit epistolas: unam ad Zosimum,  cuius fragmenta refert Mercator, lib. Subn. cap. 7, num. 9; alteram ad eumdem qui libellus Fidei, quem primi edimus in lucem dissertatione 5; tertiam ad Rufum Thessalonicensem, quam tribus posterioribus libris  ad Bonifacium Augustinus refellit. Posteriores uero duas, non suo solum nomine, sed octodecim episcoporum Siculorum dedit.

Nihil uero obstat quominus episcopi isti, etsi ex Italia eiecti in concilio Ephesino dicantur , Siculi reipsa fuerint, cum Sicilia Italie nomine tunc temporis comprehenderetur.

Hac occasione obiter corrigendus locus ille synodice relationis Patrum Ephesinorum ad sanctum Celestinum , ubi sermo fit de episcopis qui se ad partes Ioannis Antiocheni adiunxerant pro Nestorio, et aduersus Cyrillum et Memnonem depositionis sententiam dixerant: Cum ipsis etiam erant Pelagiani et Celestiani, ac nonnulli  de iis qui ex Thessalia eiecti fuerant: . Legendum enim, , etc.

Anno 419 ineunte, aut sub precedentis exitum, elaborauit quatuor libros aduersus primum Augustini de Nupt. et Concup. Neque enim, ut ipse testatur , libros hosce exorsus fuerat eo tempore quo duas epistolas destinauit Zosimo. Destinauit uero, ut docet Mercator , quando conuentus detrectauit cum uniuersa Ecclesia per totum orbem Pelagium Celestiumque damnare. At non prius conuentus est quam missa fuerit ad omnes orbis episcopos tractoria Zosimi, que cum missa sit circa finem Maii ann. 418, cumque Zosimus die 26 Decembris eiusdem anni obierit, oportet Iulianum Zosimo rescripsisse ann. 418 iam affecto, atque ita non alio quam quo dictum est tempore libros quatuor aduersus Augustinum elaborasse.

Adde quod eos, licet forte prius elucubratos, non uideatur edidisse nisi sub medium anni 419; nec  tamen adhuc palam, sed Pelagianorum more clanculum, et apud fidos tantum; unde accidit ut opus integrum haberi non potuerit incontinenti, sed excerpta dumtaxat, eaque non admodum fidelia, que a ualerio comite accepta, Alipius Augustino detulit. Libri uero ipsi nonnisi post annum, et post curiosam inquisitionem, in manus Claudii episcopi uenerunt .

uerum longe ualidius argumentum suppeditant hec Augustini uerba Iulianum alloquentis: Memento sane quemadmodum de constituendo episcopo dissensionem populi Romani insultabundus obiectas, et eam uocas ultionem Dei . Ex iis enim intelligimus scripsisse Iulianum durante dissensione qua, post Zosimi mortem, alii Bonifacium, alii Eulalium habere pontificem contendebant . Ergo, cum dissensio a die 27  Decembris ann. 418 usque ad 8 Aprilis anni sequentis durauerit, necesse est fateri libros de quibus agitur eo tempore quo dictum est conscriptos.

Anno 421, pulsus ex Italia, uel in Siciliam fugit, uel potius in Orientem. Ad expulsionem pertinent hec uerba Prosperi : Quando sancte memorie papa Bonifacius piissimorum imperatorum catholica deuotione gaudebat, et contra inimicos gratie Dei non solum apostolicis, sed etiam regiis utebatur edictis. Quid enim est edictis uti, preterquam ea exsecutioni mandare? Aut que edicta intelligi possunt, preter illa tria quorum unum prid. kal. Maias, Honorio XII et Theodosio uIII AA. CC., alterum 5 id. Iulias, Monaxio et Plinta coss. Rauenne; tertium a Constantio, Eustachio et Agricola coss. datum est? Aut quid edictis illis, preter expulsionem Pelagii et Celestii, episcoporumque subscribere damnationi recusantium depositionem iubebatur?

Pertinent forte ad locum fuge uersus eiusdem Prosperi  :

Pretereo, quanto fuerit bene mota tumultu
Clara Ephesos, non passa suis consistere tectis
uasa ire, et morbi flatus, et semina mortis:
Quaque fide tellus etiam Trinacria feruens
Agmen uipereum propriis exegerit oris.
quamquam ex Italia pulsos, immo ex Occidente toto, credibilius est in Orientem successisse, ut postea dicetur.

Denique de fuge tempore certam faciunt fidem, tum uerba Prosperi de Bonifacio que retulimus, tum que postea consequentur.

Anno 422, pulsus ex Occidente, in Ciliciam profectus est ad Theodorum Mopsuestenum, qui primus Celestiane heresis auctor et parens, ut post mutuam de suis rebus collationem, factamque coniurationem, coniunctis uiribus aduersus Augustinum pugnarent.

Audiendum super ea re Mercatoris testimonium,  qui solus historiam nos docuit : Simul, inquit, admonere uolui Iulianum, ex episcopo oppidi Eclanensis hereticum Pelagianum seu Celestianum, hunc secutum esse Theodorum, ad quem peragratis terris, et exarato mari, atque Oriente lustrato, cum sociis et participibus suis magno nisu, tamquam ad Christianorum dogmatum predicatum magistrum, tetendit, ut de heresi Pelagiana seu Celestiana, quam defendendam et sequendam suscepit, ab ipso confirmaretur. Atque inde uelut instructior octo contra fidem catholicam potius quam contra sancte memorie Augustinum, uolumina illa, ut putat, prudentissima conderet.

Et in capite ultimo Subnotationum, Iulianum alloquens: Aliud in pectore clausum, aliud promptum in lingua habens, nouus atque egregius disputator, id nunc in isto opere tuo, post tam longum tempus elaborato in Cilicia ingeris: necessaria igitur capituli repetitione, quid mari exarato, et Oriente lustrato nouum inauditumque inde attuleris, denuo perscrutemur.

 Ex his uero concludo aliquamdiu Iulianum substitisse in Cilicia apud Theodorum, ibique postremum suum opus octo libris comprehensum elaborasse, confectumque inde in Occidentem retulisse.

Porro scripsisse quoque Theodorum aduersus Augustinum demonstrant que sunt apud Mercatorem ex quinque libris ab eodem Theodoro conscriptis aduersus Augustinum fragmenta non minima, quibus prefigitur hic titulus: Cuius perfidie sit prefatus Theodorus, ex scriptis eius que de Grecis transtulimus, approbemus. Et paulo post: Theodori Mopsuesteni de secundo codice libro quarto folio decimo contra sanctum Augustinum defendentem originale peccatum, et Adam per transgressionem mortalem factum, catholice disserentem, etc.

Anno 423 habita est in Cilicia synodus in qua Iulianus cum sua heresi damnatus est, ipso quoque Theodoro Mopsuesteno in damnationem, saltem uerbo  tenus consentiente. Ita Mercator : Agnoscat supradictus Iulianus ex hac translatione, si legere non fastidierit, manente apud memoratum Theodorum illa qua eum diximus mala fide secum Nestorium decepisse, etiam sibi magis suoque dogmati, de quo male turgidus et malesanus libros confecit, esse contrarium; seque etiam, post de Cilicia abscessum, ab eo in episcoporum prouincie sue conuentu anathemate esse damnatum, etc.

Anno 424 rediit, ut opinor, Iulianus ex Oriente in Italiam; nec alia redeundi causa fuit quam quod hominem hinc quidem uehemens amissi episcopatus desiderium teneret, inde uero uana spes retractande totius cause mulceret. Nam postquam resciuit obiisse Bonifacium pontificem, a quo depositus fuerat, et Honorium atque Constantium imperatores, quorum edictis exsulare coactus fuerat; resciuit item Bonifacio successisse Celestinum, uirum longe Sixto competitore mitiorem; ausus est sperare nonnullam commutationem rerum. uerum spes audentem lusit; nam,  ut ait Prosper : uenerabilis memorie pontifex Celestinus, cui ad catholice Ecclesie presidium multa Dominus gratie sue dona largitus est, sciens damnatis, non examen iudicii, sed solum penitentie remedium esse prestandum, Celestium, quasi non discusso negotio audientiam postulantem, totius Italie finibus iussit extrudi: adeo et predecessorum suorum statuta et decreta synodalia inuiolabiliter seruanda censebat, ut quod semet meruerat abscindi, nequaquam admitteret retractari.

Tunc temporis porro non solum Celestium, sed Iulianum quoque ex Italia rursus eiectum a Celestino, fatetur ipsemet Iulianus in epistola Nestorii ad Celestinum, que eiectorum querelas continet in hec uerba : Iulianus quidam, et Florus, et Orontius, et Fabius, dicentes se Occidentalium partium episcopos, sepe et piissimum et predicatissimum imperatorem adierunt ac suas causas defleuerunt, tamquam orthodoxi temporibus orthodoxis persecutionem  passi. Et paulo post: Ne canonicam indignationem beatitudinis tue, que contra eos pro sectis religionis forte probata est, aliud quiddam quam hoc estiment , etc. Et epistola 2: Sepe scripsi beatitudini tue propter Iulianum, Orontium et ceteros, qui sibi usurpant episcopalem dignitatem, et creberrimam aditionem apud piissimum et predicatissimum imperatorem faciunt, nosque concidunt frequentibus lamentationibus, tamquam temporibus orthodoxis de Occidente proiecti.

Anno 425, ipsa quoque Constantinopoli, ut opinor, ab Attico pulsus est cum Celestio aliisque episcopis, Orontio, Floro, Persidio, Marcellino, Fabio, etc.; nam de Attico canit Prosper :

Quid loquar et curam magna quam gessit in urbe
Constantinopoli docto bonus ore sacerdos
Atticus, antiqua legatos hereticorum
Confutando fide: de qua tunc impia corda,
Quamuis se obducte tegerent uelamine forme
 Iudicii, tacite tulerunt tormenta repulse?
In eumdem sensum accipi debent que scribit Celestinus ad Nestorium : Hos quoque hereticos, inquit, de quibus nos, uelut eorum que gesta sunt nescius, consulere uoluisti, sedibus suis iniusta dicentes expulit iusta damnatio, quos illic inuenisse requiem non putamus esse mirandum, etc. Cur tamen ea que in hoc tunc sunt acta queruntur, cum certum sit illinc ad nos a catholico tunc antistite Attico gesta directa?

Ex his enim constat  ab Attico fuisse pulsos urbe regia episcopos illos, quorum nomina suis in litteris Nestorius posuerat. Posuerat uero Iuliani, Flori, Orontii, Fabii, etc.

Anno 426, ex Italia rursus Constantinopolim fugiens Iulianus, publicauit, ut coniicio, libros octo, que ex Cilicia asportatos cum fidis tantum hominibus  hactenus communicauerat. Duo coniecturam adiuuant.

Primum, quod, Attico uI idus Octobris anni precedentis defuncto, Sisinnius prid. kal. Martii huius anni successerat in Constantinopolitanam sedem, uir, ut loquitur Marcellinus, sancte simplicitatis, et simplicis sanctitatis ; ideoque uisus Iuliano opportunus qui hereticorum artibus, hypocrisi et mendacio, deciperetur, deceptusque imperatoris animum erga homines qui se orthodoxos dicebant et orthodoxis temporibus persecutionem ex subreptione pro fide catholica passos , placaret; quamquam sua spes rursus hominem fefellit, Sisinnio constanter Attici uestigiis insistente, ut docet Celestinus .

Alterum, quod Augustinus, cum ex libris octo Iuliani quinque priores accepisset ab Alipio, respondere quarto iam ceperat, quo tempore scripsit ad Quoduultdeum ,  efflagitantem ut de heresibus commentarium elaboraret, simulque, partitis temporibus, et responsioni quam Alipius urgeret, et retractationi librorum quam ipse ardenter absolutam cuperet, instabat. At scripsit ad Quoduultdeum ann. 427.

Anno 428, cum Nestorius Theodori discipulus Ecclesie Constantinopolitane regimen accepisset, Iulianus cum sociis multa spe plenus, uenit in urbem regiam ut noui episcopi ope imperatoris animum suis querelis inflecteret.

De aduentu et querelis testimonium fert ipse Nestorius in utraque ad Celestinum pro Pelagianis epistola, quarum uerba relata sunt ad ann. 426 .

Pro tempore faciunt, tum predicte epistole, quarum priorem hoc anno scriptam demonstramus in notis ad Mercatorem; tum edictum Theodosii datum III kal. Iulii Constantinopoli, Felice et Tauro coss., aduersus hereticos ,  quorum omnium nomina preterquam Pelagianorum diligenter recensentur.

Fuit autem Nestorius imperatori auctor edicti ferendi, quippe qui, ut ait uincentius Lirinensis , ut uni heresi sue aditum patefaceret, cunctarum hereseon blasphemias insectabatur; et, ut scribit Cassianus , consanguinee sibi improbitati improbo suffragabatur affectu, sciens eiusdem se esse sensus, eiusdem spiritus, et ideo dolens cognatam sibi heresim ab Ecclesia esse disiunctam. Immo iam tum cogitabat de suis partibus Pelagianorum multitudine augendis, quod et reipsa prestitit in concilio Ephesino; ideoque ipsos, ut ait Mercator , interim in amicitiam censuit suscipiendos, spem absolutionis promittens, etc.

Anno 429, obtulit Mercator imperatori Theodosio Commonitorium aduersus errorem Celestii et Iuliani, aliorumque episcoporum sequacium: quo accepto, imperator Iulianum Celestiumque, et reliquos,  Constantinopoli eiecit . Id demonstrat Commonitorii titulus: Exemplum Commonitorii, quod super nomine Celestii Greco sermone a Mercatore datum est, non solum Ecclesie Constantinopolitane, sed etiam plurimis religiosissimis uiris, oblatum quoque piissimo principi Theodosio semper augusto. Id ipsum ex Greco in Latinum translatum per eumdem Marium Mercatorem Christi seruum, in consulatu Florentii et Dionysii uu. cc. Per quod Commonitorium cognito funestissimo errore, imperiali precepto tam Iulianus defensor et sequax eius, cum ceteris sociis et participibus suis, quam postea idem Celestius de Constantinopolitana urbe detrusi, in synodo quoque Ephesiensi ducentorum septuaginta quinque episcoporum sententia postmodum in presenti damnati sunt.

Anno 430, Celestinus de Iuliano aliisque episcopis Celestii fautoribus synodum habuit Rome, ex qua Nestorio respondit datis III id. Augusti litteris,  quas Nestorius die dominica uII id. Decembris per manus quatuor episcoporum, Theopempti, Danielis, Potamonis et Macarii, in Ecclesia accepit . Hec manifeste probantur, partim ex dissertatione nostra de Synodis, partim ex litteris Celestini, partim ex relatione episcoporum in concilio Ephesino act. 1, partim ex titulo sermonis sexta die, post acceptas litteras, in Ecclesia habiti, qui apud Mercatorem ita legitur : Nestorii sermo in ecclesia habitus, in qua litteras Celestini Romani episcopi et Cyrilli Alexandrini denuntiationis accepit uII idus Decemb. consulatu Theodosii XIII et ualentiniani III Augustorum, post sextum diem quam litteras sumpsit.

Anno 431, Iulianus cum suis damnatus est in concilio Ephesino ecumenico, cum prius in conciliabulo schismatorum uisus fuisset absolutus.

Absolutionis illius meminit Gregorius Magnus , ubi scribit a schismaticis definitum de Ade anima, quia in peccato  mortua non fuerit, eo quod diabolus in cor hominis non ingrediatur; et si quis hoc dixisset, anathema esset. At alio in loco  historiam illius prolixius narrat, docetque in multis codicibus permixta fuisse acta catholice synodi cum gestis schismaticorum. uerum in eiusmodi gestis, qualia nunc habentur, nichil tale continetur.

Condemnationis mentionem faciunt, preter Mercatorem in titulo Commonitorii, ipsi patres Ephesini, tum in canonibus, tum in relatione ad sanctum Celestinum his uerbis : Perlectis in sancta synodo Commentariis actorum in depositione impiorum Pelagianorum et Celestianorum, et que a pietate tua de ipsis decreta et constituta sunt, iudicauimus et nos ea solida firmaque permanere debere, et idem omnes tecum statuimus, eos pro depositis habentes.

Anno 432, de damnatis Celestianis rescripsit Celestinus tribus epistolis post synodum datis, una scilicet  ad Patres synodi, altera ad Maximianum Constantinopolitanum episcopum, tertia ad eiusdem urbis clerum . Date uero notantur idib. Martiis, Flauio, Aetio et ualerio coss., formamque continent recipiendorum hereticorum qui ab hac heresi ad Ecclesiam redirent.

Anno 439, contigere que narrat Prosper chronographus in hunc modum : Hac tempestate Iulianus Eclanensis iactantissimus Pelagiani erroris assertor, quem dudum amissi episcopatus intemperans cupido exagitabat, multimoda arte fallendi correctionis speciem preferens, molitus est in communionem Ecclesie irrepere; sed his insidiis Sixtus papa, diaconi Leonis hortatu, uigilanter occurrens, nullum aditum pestiferis conatibus patere permisit, et ita omnes catholicos de detectione fallacis bestie gaudere fecit, quasi tunc primum superbissimam heresim apostolicus gladius detruncasset.

Anno 440, scribit uignerius  Iulianum ad insulam Lirinensem appulisse,  ibique Faustum abbatem, a quo cum exceptus humaniter et per aliquot menses fotus fuisset, in partes sui erroris traxisse. Sed cogitando assequi nondum potui cuius testimonio id scribat. An sui illius mystici codicis, qui penitus latet? An aliorum auctorum qui possint consuli? Cuiuscumque tamen testimonium illud fuerit, non facile obtinebit a me fidem.

Si enim Lerinum uenit Iulianus, certe post secundam ex Italia a Sixto pontifice eiectionem, quo tempore omnibus Ecclesie fulminibus percussus, omnibusque principum interdictis expulsus, uagabatur tamquam alter Cain. At tunc temporis Faustus propter sanctitatem morum a Maximo uiro sanctissimo in suum abbatis locum suffectus fuerat. Quomodo igitur per aliquos menses infamem hominem uir fame integer fouisset? Quomodo sanctus abbas familiariter, ut erat opus ad ineundam erroris societatem,  usus fuisset heretico? Quomodo id accidere potuisset sine tot sanctorum monachorum uincentiique, Iulianum alioquin exsecrantis, querela?

Deinde si qua Pelagiani erroris fuligo Lirinensibus adhesit, ut adhesit sane, ea certe non ex Iuliani, sed ex Cassiani societate, et multis quidem ante annis, ut ex Commonitorio uincentii colligitur, afflata est.

Denique Eaustus, cum libros de Gratia et Libero Arbitrio, longe post hec tempora, factus episcopus, scripserit, si societatem erroris cum Iuliano fecisset, quomodo peccati originalis oppugnatores, quorum ducem tunc temporis Iulianum sciebat, insectatus fuisset tam uehementi oratione quam ista est  Sed forsitan dicas, Cum hec disseris, nuptias damnare deprehenderis? Non ita est, ordinatio nuptialis ex benedictione cepit, generatio corruptionis ex transgressione cepit, immaculatos thoros caro maledictioni addicte maculauit, et superbie spiritus simplicem corrupit affectum, et sicut immortalitatis  priuilegium, ita donum perdidit puritatis; non in querelam uocatur nuptialis gratia, sed obscene passionis iniuria; non aurum in culpam uenit, sed quidquid auro obrizo adulterinum fraus iniquitatis admiscuit, sicut Pelagii spiritum, ad meliora studia a Deo conditum, corruptione pestifera nequitie auctor infecit, etc.

Poterat forte uignerius, ut erat in paucis eruditus, has rationes non tantum soluere ui ingenii, sed etiam arguere testimonio sui illius codicis qui iure desideratur.

Ad annum 444 referre solent historici id quod habet auctor libri de Promissionibus et Predictionibus Dei , Prospero tributi: In Italia quoque nobis apud Campaniam constitutis, dum uenerabili et apostolico honore nominandus papa Leo Manicheos subuerteret, et contereret Pelagianos et maxime Iulianum, etc.

Anno 447, sanctus Leo modum prescripsit quo recipiendi forent qui a Pelagiana seu Celestiana heresi  ad fidem catholicam redirent; sic enim scribit ad Nicetam Aquileiensem : Damnent apertis professionibus suis superbi erroris auctores, et quidquid in doctrina eorum uniuersalis Ecclesia exhorruit, detestentur; omniaque decreta synodalia, que ad excisionem huius hereseos apostolice sedis auctoritas confirmauit, amplecti se, et in omnibus approbare, plenis et apertis ac propria manu subscriptis protestationibus eloquantur. Nihil in uerbis eorum obscurum, nichil inueniatur ambiguum; quoniam nouimus hanc istorum esse uersutiam, ut in quacumque particula dogmatis exsecrandi, qua se a damnatorum societate discreuerint, nichil sibi sensuum suorum existiment esse non saluum; cumque omnes definitiones suas ad subrependi facilitatem improbare se simulent, atque deponere, hoc tibi tota arte fallendi, nisi intelligantur, excipiant, etc.

Anno 454, aut precedente, mortuus est Iulianus, in ignobili oppido Sicilie, cum in eo post peragratum orbem, instar fugitiui Cain, consedisset, et ex episcopo ludimagister pueros aliquandiu docuisset.  De loco alium non habeo testem quam uignerium ita scribentem : uixit sane ad beati Fulgentii tempora, qui eum alterum Cain, hoc est, profugum, et omni loco extorrem appellat. Denique obiit in ignobili Sicilie uico apud Pelagianos ex episcopo ludimagister. Mortuo tumulum posuerunt cum hac inscriptione, que nono seculo adhuc legebatur: HIC IN PACE QUIESCIT IULIANUS EPISCOPUS CATHOLICUS.

De tempore, hec habet Gennadius : Hic Iulianus eleemosynis, tempore famis et angustie, indigentibus omnibus suis prorogatis, multos miserationis specie, nobilium precipue religiosorum, illiciens heresi sue sociauit. Moritur ualentiniano Constantii filio imperatore.

Ex hoc testimonio concludere licet obiisse Iulianum, non tantum ante ann. 455, quo ualentinianus occisus est, sed circa 453. Sic enim interpretanda puto Gennadii uerba, quasi scripsisset, imperante  adhuc ualentiniano, id est, paucis ante annis quam imperare desineret.

Gennadium accusat uignerius immanis erroris, siquidem Iulianus ad tempora sancti Fulgentii peruenerit: quod confecturum se spondet certis probationibus, tam ex Fulgentio quam ex aliis scriptoribus, simulque plura id generis, que multos latent, asserturum.

Intelligit autem uir eruditus nomine Fulgentii libros quos sanctus ille episcopus aduersus Faustum scripsit, quosque apud se habuit in manuscripto codice cum uiueret. Sed oportuit codicem esse mendosum; nam Fulgentius natus est ann. 464 , Ruspensem Ecclesiam regendam suscepit ann. 504 , libros aduersus Faustum absoluit paulo ante mortem Trasamundi, suumque ab exsilio in Africam reditum, qui contigit ann. 522 ; fato functus est ann. 529 ; et proinde floruisse dici debet medio inter natiuitatem et obitum tempore, id est, circa annum 480.

 Hec cum certo constent, quero ad que tempora Fulgentii peruenisse dicatur Iulianus. An ad tempora morientis, aut etiam scribentis contra Faustum? An ad florentis, aut nascentis? Si ad tempora morientis; ergo Iulianus protraxisset uitam ad 143 annum; tot enim anni intercedunt inter ortum Iuliani et obitum Fulgentii, cum ille natus sit ann. 386, aut etiam prius, iste obierit ann. 529.

Si ad tempora scribentis; ergo Iulianus uixisset ad annum 136. Si ad tempora florentis; ergo Iulianus centenario maior obierit, ut rationibus annorum constat. Si ad tempora nascentis; ergo non immaniter errauit Gennadius, sed ad summum nouem annis. Potest enim Iulianus dici uno ante ualentinianum anno mortuus, id est, ann. 455, cum natus sit Fulgentius ann. 464. uerum in hac parte maior Gennadio, quam Fulgentio, aut alteri equalis etatis scriptori, fides adhibenda est, quippe uiciniori et ea scribenti que fere haberet ante oculos.

 uidetur ergo uixisse Iulianus saltem 68 annos, 38 Ecclesiam turbauisse, et tandem misere periisse, homo inquietus ac superbus, indignus sane, inquit Lirinensis , qui inter unitos fide, et exequatos humilitate, diuinitus respiceretur, dum uiueret, quo malo nullum acerbius cogitari potest. Unde post expositam Apostoli sententiam: Si quis ignorat, ignorabitur , de rerum spiritualium magistro qui suas opiniones ceteris preferat, et ab uniuersorum sensibus recedat, id ait: Iuxta apostolicam comminationem Pelagiano illi prouenisse cernimus Iuliano, qui se collegarum sensui aut incorporare neglexit, aut excorporare presumpsit.

De scriptis a Iuliano dictum est antea.



CAPUT uII De Anniano diacono Celedensi.

Hactenus inter defensores heresis Pelagiane recensuimus Annianum quemdam, eiusque tum in prefatione meminimus, tum in elogio Pelagii, Preiuit  nobis Hieronymus , dum rescriberet Alipio et Augustino. Aiebat enim: Queritis utrum rescripserim contra libros Anniani pseudodiaconi Celedensis, qui copiosissime pascitur, ut aliene blasphemie uerba friuola subministret: sciatis me ipsos libros in schedulis missos a sancto fratre Eusebio presbytero suscepisse, non ante multum temporis, et exinde, uel ingruentibus morbis, uel dormitione sancte et uenerabilis filie uestre Eustochii, ita doluisse, ut propemodum contemnendos putarem. In eodem enim luto hesitat, et, exceptis uerbis tinnulis atque emendicatis, nichil aliud loquitur. Tamen multum egimus ut, dum epistole mee respondere conatur, apertius se proderet, et blasphemias suas omnibus patefaceret. Quidquid enim in illa miserabili synodo Diospolitana dixisse se denegat, in hoc Opere profitetur, nec grande est ineptissimis neniis respondere. Si autem Dominus uitam tribuerit, et notariorum habuerimus copiam, paucis  lucubratiunculis respondebimus, non ut conuincamus heresim emortuam, sed ut imperitiam atque blasphemiam eius nostris sermonibus confutemus. Meliusque hoc faceret sanctitas uestra, ne compellamur contra hereticum nostra laudare.

Hieronymi uerba retulimus, prout legi solent in uulgatis editionibus, etsi emendari debent, quod postea uidebitur. Ea uero questionem fecerunt, in qua eruditi diligentius forte quam felicius uersati sunt: Quis, nempe, homo ille, de quo sermo fit? An interpres homiliarum quindecim Chrysostomi, quem cum Anniano uiro illustri confudit Sigebertus  An ipsemet Pelagius nomen ementitus, quod uisum Iansenio Iprensi? An ualerianus quidam Cyrillum conatus in partes Pelagianas adducere, quod putat Baronius? An Iulianus ipse, quod non nemini uenit in mentem?

Priusquam he questiones, alieque affines soluantur, accipiendi sunt characteres quibus Hieronymus designat hominem de quo scribit. Appellat eum Annianum,  dicitque diaconum Celedensem: dicit etiam copiosissime pasci ut aliene blasphemie uerba friuola subministret, scribere uerbis tinnulis et emendicatis pro Pelagianis partibus, post emortuam et suffocatam heresim, tunc temporis cum Hieronymus ipse Augustinusque uiuerent. uidendum cui tandem note ille septem conueniant.



§ I. De interprete homiliarum quindecim Chrysostomi, qualis fuerit, etc.

Plures habentur homilie Chrysostomi Latinitate olim donate, ex iis quindecim nunc spectantur, octo scilicet priores in Mattheum, quibus prefigitur epistola Anniani ad Orontium episcopum, testantis se has ipsas homilias in Latinum sermonem uertisse; et septem de laudibus Pauli, quibus pariter preponitur epistola Anniani ad Euangelum presbyterum, cui mittit Opus a se translatum.

Unum esse, et illarum octo, et istarum septem  homiliarum interpretem, preterquam quod eruditi confitentur, dilucide ostendit idem nomen utrique Operi prepositum, idem utrobique stylus, eedem sententie, idem studium erga Pelagianos, idem odium aduersus Augustinum, quem Traduciani et Manichei nomine apud Pelagianos uulgato appellat.

De nomine Anniani, renuntiant oculi, de stylo iudicat quisquis gustum habet, conformitatem sententiarum uel hoc unum satis exemplum ostendit. Qui enim scribit ad Orontium, cum de Chrysostomo loquitur: Ita, inquit, nostrum concinit per uniuersa sententiis, ut eos pene quos numquam uidit, omnino ad omnem Scripturarum intelligentiam informasse credatur. Qui autem ad Euangelum: Ut uideatur, ait, non tam presentes informasse discipulos quam nobis contra uere fidei oppugnationem auxilia preparasse. Quantus enim ille aduersus necessitatem! Quantus pro libero surgit arbitrio! Quam nostrorum libris ubique concinens!

 Utriusque modi homiliarum interpretem studii erga Pelagianos, et illius quidem propensissimi, utraque epistola accusat: prior enim est ad Orontium, unum de episcopis ob heresim Pelagianam ex Italia eiectis; posterior ad Euangelum, eiusdem factionis presbyterum. Prioris scriptor se testatur cum episcopo pro fide perpeti tentationem; posterioris auctor se cum presbytero consolationem ex eo percipere, quod ab erudito et illustri Orientis magistro uideret eam quam Traducianus in ipsis oppugnat astrui ueritatem.

Quid quod utraque epistola non tantum conuiciis in catholicos, et presertim in Augustinum, sed etiam sententiis artibusque Pelagianorum referta est, scilicet laudibus nature humane; liberique arbitrii, ac possibilitatis mandatorum Dei exaggeratione, etc.

Adde quod in epistola ad Euangelum, post expositum argumentum singularum Chrysostomi homiliarum de laudibus Pauli, hec habentur: In quibus  sanctum illum doctorem, uas electionis, pro cunctarum speculo uirtutum, uariis modis proposuit, soluendo omnes illas questiones, quibus Traducianus obtinens beatum Paulum uitiorum offuscatione commaculat, ut scilicet fidelibus suis apostolico exemplo peccata conciliet. Alludit scilicet ad id quod calumniose Pelagiani obiicere solebant catholicis, et Augustino maxime: quasi dicerent, Apostolum Paulum, uel omnes apostolos semper immoderata libidine fuisse pollutos .

Porro autem interpres ille neque episcopus fuit, neque presbyter. Nam Orontium uocat patrem, et Euangelum sanctum presbyterum: uocaturus utique, illum quidem cepiscopum, si fuisset ipse episcopus; istum uero compresbyterum, si presbyter; utrumque fratrem, si in eodem gradu constitisset, ut ferebat mos illorum temporum.

Scripsit temporibus Augustini, quibus nempe et Orontius uixit, et heresis Pelagiana, strenue rem urgente Augustino cum suis, acrius premebatur,  immo iugulabatur, atque etiam emoriebatur. Sic enim alloquitur Orontium : Me inter eas, quas pro fidei uobiscum amore perpetimur, tentationum procellas, et a merore simul et a torpore subducis, animumque anxietate marcentem ad studium litterarum remitis. Et paulo post: Hoc maxime tempore, quo per occasionem quarumdam nimis difficilium questionum edificationi morum atque ecclesiastice discipline satis insolenter obstrepitur, pro qua certe beatus Ioannes, cum in aliis Operibus, tum in hoc quoque, tantus fere ubique tamque alacer insurgit, ut euangeliste dicta interpretando, pro euangelica perfectione nobiscum uideatur pugnare. Quid enim ille magis hominibus inculcat, quam nature sue nobilitatem, que aduersus Manichei rabiem omnium recta sapientium consensu conuentuque laudatur? Laudatur autem uel in admirabilis gloriam conditoris, uel ob concitanda studia uirtutis, uel ad castiganda uitia uoluptatis, etc.

 Atque inde refellitur manifeste Sigebertus, qui uirum illustrem, a quo uel breuiatus est Codex Theodosianus, uel recognita iussu Alarici atque approbata breuiatio ab alio facta, cum interprete homiliarum in Mattheum confudit. Annianus, inquit, uir spectabilis, iubente Athalarico rege  uolumen unum de legibus Theodosii imperatoris edidit, et monente Orontio episcopo librum Ioannis Chrysostomi in Mattheum de Greco in Latinum transtulit. Aberrat enim uno fere toto seculo: nam interpres homiliarum scripsit uiuente Augustino, id est, ante annum 430, in quem incidit Augustini obitus. uir illustris, quod nauauit opere in Codice Theodosiano, id prestitit ann. 22 Alarici, qui fuit Christi 506.



§ II. De interprete homilie Chrysostomi ad neophytos.

Preter homilias istas quindecim, de quibus dixi, est alia ad neophytos, de qua Iulianus cum Augustino  altercatus est : inde idem adhibens testimonium quo, cum scriberet ad Zosimum Papam nomine octodecim episcoporum, uisus fuerat peccatum originis tollere. Grecus textus nunc non exstat, fuit olim uisus Augustino, qui fragmenta duo refert, et hoc presertim : , quibus ex uerbis Augustinus fraudis arguit Iulianum, uel potius interpretem, qui uertisset: Hac de causa etiam baptizamus infantes, cum non sint coinquinati peccato; quasi uoluisset significare, a Chrysostomo negatum, contra fidem Ecclesie, peccatum originale.

Sed audiendus Augustinus : Comparans ergo eos  Ioannes maioribus, quorum propria peccata dimittuntur in baptismo, dixit illos NON HABERE PECCATA, non sicut uerba eius ipse posuisti, NON ESSE COINQUINATOS PECCATO, dum uis utique intelligi, NON EOS PECCATO PRIMI HOMINIS INQUINATOS.  uerum hoc non tibi tribuerim, sed interpreti; quamquam in aliis codicibus eamdem interpretationem habentibus, non PECCATO, sed PECCATIS legatur. Unde miror, si non aliquis ex numero uestro singularem maluit numerum scribere, ut illud acciperetur unum, unde dicit Apostolus: Nam iudicium quidem ex uno in condemnationem; gratia autem ex multis delictis in iustificationem . Ibi quippe unum, nonnisi unum delictum uult intelligi, quo nolentes credi paruulos inquinatos, non eos PECCATA NON HABERE. Quod ait Ioannes, ne intelligerentur propria: uel PECCATIS, sicut habet in aliis codicibus eadem interpretatio, sed PECCATO non inquinatos dicere maluistis, ut unum primi hominis peccatum ueniret in mentem. Sed suspicionibus non agamus, et hic uel scriptoris error, uel uarietas putetur interpretis, ego ipsa uerba Greca que a Ioanne dicta sunt, ponam, , etc.

Ex Augustini uerbis concludo, primum iam inde a temporibus quibus scribebat Augustinus  uarias fuisse in uariis codicibus huiusce interpretationis lectiones: quamquam in libello Fidei, quem Iulianus edidit, perinde legitur atque obiectum est Augustino: alterum, hunc interpretem fuisse de numero Pelagianorum; tertium, hunc ipsum scripsisse ante natas Augustinum inter et Iulianum concertationes; nate sunt uero ann. 418, quo primum Iulianus aduersus priorem Augustini librum de Nupt. et Concup. quatuor libros elaborauit; postremum, huiusce homilie interpretem non differre ab Anniano, qui alias uertit: nam et idem stylus est, eademque latinitas, et uterque labor hominis Pelagiani, et etas eadem, et alia fere omnia adiuncta.

Inde concludo, et, mea quidem sententia, nec temere nec obscure, interpretem homilie qua de agimus non alium esse quam Annianum illum cuius due sunt epistole: altera ad Orontium episcopum, prefixa, ut dictum est, homiliis octo prioribus Chrysostomi in Mattheum; altera ad Euangelum presbyterum,  que locum tenet prefationis in septem eiusdem Chrysostomi homilias de Laudibus Pauli Apostoli.



III. Quod Annianus diaconus non sit diuersus ab interprete homiliarum.

Iam uero id ostendendum est, propter quod maxime instituta est questio, Annianum scilicet, cuius Hieronymus meminit, non alium esse ab interprete homiliarum, sed unum plane ac eumdem. Id autem facile conficitur: nam idem est nomen, Annianus; idem in Ecclesia gradus, minor presbytero; idem animi studium, propensum in Pelagianos, auersum a fidei defensoribus; eadem etas, uiuente Augustino; eadem scribendi causa, parere Pelagianis; idem scribendi tempus, post iugulatam emortuamque heresim, cum heretici pessime odissent; per quos putarent se libertatem docendi erroris perdidisse, et quos gladio non poterant, uoto interficerent,  quemadmodum loquitur Hieronymus 

Atque hinc diluitur coniectura Iansenii Iprensis , quam aliis quibusdam placuisse noui, Annianum, cuius meminerunt Hieronymus et Augustinus, non alium esse quam Pelagium, qui nomen ementitus sit. Nam, ut alia nunc taceam, Pelagius, si credimus Augustino libro de Gestis Palestinis, et Orosio in Apologia, Grece adeo nichil sciebat, ut per interpretem Grecis hominibus respondere Diospoli coactus sit; sciebat autem plurimum Annianus, ut ex uersionibus constat.

Obiici potest in contrarium dictum illud Hieronymi, quo adductus est Iprensis in suam coniecturam: Egimus, inquit loco mox citato, ut dum epistole mee respondere conatur, apertius se proderet, et blasphemias suas omnibus patefaceret: quidquid enim in illa miserabili synodo Diospolitana se dixisse denegat, in hoc opere profitetur. Hinc enim consequens  uidetur ut Celedensis pseudodiaconus idem ipse sit qui Diospoli denegauit, quod in opere aduersus Hieronymum facto, id est, ut quidem coniicit Iprensis, in libris quatuor de Libero Arbitrio, postmodum professus est.

uerum suam habet obiectio a precedentibus uerbis solutionem: nam primum pseudodiaconus dicitur ab Hieronymo copiosissime pasci, ut aliene blasphemie uerba subministret: cuius autem fuit aliena illa blasphemia, nisi Pelagii? Deinde libri quos Annianus composuit aduersus epistolam Hieronymi ad Ctesiphontem, ab Eusebio presbytero missi sunt in Orientem ad Hieronymum ann. 419, quo feliciter ad Deum transiit sancta uirgo Eustochium: atqui tunc temporis Eusebius in Occidente uersabatur, in Oriente Pelagius: quomodo igitur qui Oriente positus erat Hieronymus, ubi publicati fuerant a Pelagio libri de Libero Arbitrio, indiguit eos ab Occidente accipere? Deinde libri quatuor de Libero Arbitrio non modicum opus erant: oportet uero non fuisse  grandes, quos in schedis Hieronymus accepit. Deinde libris quatuor de Libero Arbitrio respondit Augustinus ann. 418, sub finem: at ann. 419 nondum libris Anniani responsum erat, querebantque Alipius et Augustinus an porro respondendum esset. Deinde non poterat libris Anniani responderi, quin Hieronymus suis laudibus cumularetur: de Hieronymo siluit Augustinus in libro de Gratia Christi, non taciturus utique, si qua se dedisset occasio ut in libro de Natura et Gratia, cum Hieronymi causa per se amici, tum propter Albinam, Pinianum et Melaniam, ad quos scribebat, quique necessitudinis communi uinculo utrumque fidei defensorem complectebantur. Denique Anniani libri prius innotuerunt Alipio et Augustino in Africa quam Hieronymo in Oriente; hos enim non accepit nisi paulo ante dormitionem Eustochii, que incidit in diem 28 Septembris ann. 419. At Alipius Augustinusque iamdudum de ipsis ad Hieronymum scripserant, per Innocentium presbyterum,  qui dicitur a synodo Africana ad Cyrillum missus, ad conquirendos canones Nicenos, quique proinde soluerat ex Africa sub finem mensis Maii ann. 419 . Non ergo libri illi scripti sunt a Pelagio, quippe qui ann. 418 in Oriente uersatus sit, et antea quoque Libros de libero Arbitrio ediderit.

Qua ratione igitur soluendus ille nodus quem Hieronymus dicto suo implicat? Suspicor in uulgatis editionibus epistole de qua agitur deesse uocem unam, totumque locum ita emendandum: In eodem luto hesitat, et exceptis uerbis tinnulis atque emendicatis, nichil aliud loquitur. Tamen multum egimus, ut dum epistole mee respondere conatur, apertius se proderet, et blasphemias suas omnibus patefaceret: quidquid enim in illa miserabili synodo Diospolitana dixisse se  denegat, iste in hoc opere profitetur. Sic enim omnia facile consistunt, alioquin , et plane ueris pugnantia, nec aliunde defit  ratio emendationis: nam Hieronymus Annianum cum Pelagio conferre uidetur, Annianumque accusare quod in eodem ac Pelagius luto hesitet, quodque nichil aliud loquatur, sed tantum quod disertius atque curiosius.

Hinc refellitur quoque opinio quorumdam quibus uenit in mentem Annianum de quo agimus non esse diuersum a ualeriano qui ex Italia Alexandriam traiecit, ut Pelagianam heresim, si qua posset, in nobilissimam Ecclesiam inueheret, atque in Cyrilli amicitiam subrepens, id tentaret in Aegypto, quod Celestius in Africa et Sicilia, quod Pelagius Rome et Hierosolymis, quodque Iulianus Constantinopoli et Thessalonice molitus esset: Pelagiani siquidem nullam maiorem sedem non conati sunt per fraudem in suas partes uel inclinare uel trahere.

uerum, etsi hanc coniecturam non mediocriter adiuuet epistola qua Eusebius, Cremonensis, ut uidetur, episcopus, Cyrillum monet de cauendo ualeriano:  quemadmodum prius, ut sibi quidem persuadet Baronius , significarat Hieronymo, scriptam ab Anniano diacono sue ad Ctesiphontem littere responsionem; uix tamen adduci possum ut credam, seruum ualerii comitis, qualem Eusebius depingit, uentriloquum et uentri deditum, ceterisque uitiis infamem, a ueteribus recensitum in numero ecclesiasticorum scriptorum.

Quamquam non aberraturus sit forte procul a uero qui ualerianum cuius meminit Eusebius episcopus senserit ualerio comiti insinuasse calumnias Pelagianorum in defensores peccati originalis, et excerpta de quatuor Iuliani libris contra Augustinum non admodum fidelia confecisse.

ualerianum dico, cuius meminit Eusebius episcopus: nam Eusebius alter, a quo Hieronymus Anniani diaconi libros accepit, episcopus certe non fuit, sed tantum presbyter, siquidem scribit Hieronymus et ipse solum presbyter, eos se libros a sancto  fratre Eusebio presbytero missos suscepisse 

Refellitur pariter suspicio non leuis, que incidere posset non neminis animo, Annianum diaconum Celedensem non esse diuersum a Iuliano, qui suam ipse latinitatem commodauit Pelagio; et si credimus Mercatori, a Pelagianis conductus est ad suas partes defendendas. Quidni enim nomen fuerit ementitus, et in Occidente scripserit, quod Eusebius in Orientem mitteret, quodque prius in Africam ad Augustinum perueniret ex uicina Sicilia, quam ad Hieronymum Bethleemi positum? Iulianus certe non mediocriter Grece lingua peritus fuit, siquidem dicitur a Gennadio, Greca et Latina lingua scholasticus .

uerum credibile non est Iulianum, aut Pelagianis se locasse, cum per se diues esset, aut homiliam ad neophytos interpretatum fuisse, cum iam ante motas contentiones suam haberet interpretatio illa auctoritatem;  aut alios libros scripsisse pro sua heresi quam uel ipse, uel Mercator, uel Gennadius memorauerit; aut in Sicilia edidisse quidquam quod Augustinus propter uiciniam non probe sciret: aut denique diaconi Celedensis nomen ementiri uoluisse pugnaturum aduersus Hieronymum, qui glorie duceret prestantissimos quosque Ecclesie catholice doctores aperto Marte aggredi et superbe despicere.



§ Iu. Reliqua pertinentia ad Annianum diaconum Celedensem.

His ita constitutis de persona Anniani, inquirendum deinceps de Celedensi, uel patria, unde originem duxit, uel Ecclesia, cui ministrauit. Annianus certe Latine gentis fuit, quod ipse testatur in epistola ad Euangelum: Iussisti, inquit, ut ex beati uiri Ioannis operibus in nostram linguam aliqua transferrem, etc.

Cum ergo Latinus fuerit, Iulianique Apuli, Celestii  Campani, aliorumque Pelagianorum eiusdem regionis aut finitime amicus, Campanum et ipsum fuisse, ex oppido Celenna seu Celena, opinari quid uetat? Ut error irrepserit in Hieronymum, nec ille difficilis, quippe in uoce non celeberrima. Certe qui Celedensis nomen usurpauerit, preter Hieronymum, ignorare se fatetur Ortelius; et nos uidimus non semel in mss.  codicibus litteram N sic efformari, ut pronum fuerit mutari in D, a lectore non curiosissimo. uerum, cum Celena nullam scribatur habuisse Ecclesiam, Annianum oportet Celenensem appellatum a loco, non in quo ministrauerit, sed ubi natus sit.

Quamquam, ut huic coniecture, etsi non minimam similitudinem ueri preferat, non ita libenter assentiar, retinet me epistola Hieronymi scribentis ad Marcum presbyterum Celedensem: uix enim credidero, et in istum quoque locum mendum irrepsisse. Sin minus autem irrepserit, fateri oportet aliquam  fuisse Ecclesiam Celedensem: si quidem uix ullum apud ueteres, ut opinor, reperire est exemplum uel episcopi, uel presbyteri, uel diaconi aliunde quam ab Ecclesia, cui addictus sit, appellationem sortiti.

Incertum est an Orontii episcopi diaconus fuerit, et eiusdem cum Euangelo presbytero Ecclesie minister. Neque enim id definiri potest ullo alterutrius epistole testimonio: immo in partem negantem nonnichil preiudicii forsan inde exstiterit, quod si in Ecclesia Orontii, uel in eadem cum Euangelo, militasset, inter afferendas parendi causas iussis Orontii Euangelique, hanc utique non omisisset, que unicuique obuia est: fas nimirum esse, diaconum et episcopo suo, et presbytero parere.

Nullus fere dubito, quin is ipse sit, quem Paulus Orosius armigerum Pelagii nominat : Stat etiam, inquit, immanissimus superbia Goliath, carnali potentia tumidus, omnia se per se posse confidens, caput, manus, totum insuper corpus plurimo apparatu uestitus, habens post se armigerum suum, qui,  et si ipse non dimicat, cuncta tamen eris et ferri suffragia subministrat.

Neque etiam mihi dubium est, quin sit unus ex illis dictatoribus, de quibus loquitur Orosius, cum, post exprobratam Pelagio impudentiam sententie in epistola ad Demetriadem contente, pergit in hec uerba : Quamquam hoc quod neque apte, neque decore dicitur, tibi imputare non debeamus, cui neque natales dederunt ut honestioribus studiis erudireris, neque naturaliter prouenit ut saperes; sed illis dictatoribus tuis, qui miserum sensum miserrimo sermone conscribunt, et te legendum cachinnis, quasi titulum confusionis, exponunt. Quare disertam illam epistolam, sensu quidem Pelagii, sed Anniani uerbis, scriptam fuisse, non temere quispiam coniecerit.

Immo nec ambigo quominus sit interpres ille malignus, qui, et in conuentu presbyterorum, Ioanni; et Diospoli, Patribus responsa Pelagii Latine loquentis Grece exponeret, nec tamen satis fideliter. Quod  de conuentu Orosius, de concilio Diospolitano Augustinus queritur. Quamquam Orosius difficultatem creat, cum interpretem accusat imperitie alterutrius lingue, cuius nemo Annianum reum iure fecerit. Sic enim ait : Propter imperitiam ignoti nobis interpretis, quem sepissime uiri primarii et religiosi, Posserius et Auitus presbyteri, et Domninus exduce, uel praue interpretantem, uel plurima supprimentem, uel alia ex aliis suggerentem, confutarunt. uerum, que interpreti obiiciuntur, minus imperitie sunt, quam improbitatis: quare imperitiam ab Orosio obiectam interpretor ego improbam hominis fallere uolentis calliditatem, qui que peruertere tentabat, non satis intellexisse se fingeret, affectata, si modo argueretur, excusationis occasione.

Que scripserit, siue suo marte, siue aliena interpretans, ex dictis fere constat; opere tamen pretium est singula per synopsim exhibere, quorum que supersunt, sub finem, cum Pelagianis aliis colligentur.

Homilia ad neophytos. Tom. u Operum Chrysostomi  editionis Latine, et tom. II editionis Greco-Latine.

Epistola seu liber ad Demetriadem uirginem. Reperitur ubique passim, erat olim epistola 142, inter Augustinianas: sed nulla etas paulo doctior non animaduertit hanc neque esse Augustini, neque Hieronymi, cuius in appendice tom. II inuenitur.

Libri aduersus epistolam Hieronymi ad Ctesiphontem. Nihil eorum superest, preter memoriam apud Hieronymum, epistola 24 inter Augustinianas, et 98 inter Hieronymianas. Periit etiam epistola Alipii et Augustini ad Hieronymum, in qua fiebat de ipsis mentio.

Epistola ad Euangelum presbyterum, prefixa Homiliis septem Chrysostomi de laudibus Pauli. Tom. u editionis Greco-Latine, et tom. III Latine, et apud Bedam tom. uI.

Epistola ad Orontium Episcopum, preposita homiliis  octo prioribus in Mattheum. Tom. I editionis Commeliniane, et tom. II editionis Latine.

Obseruandum inter homilias Chrysostomi, quarum antiquus interpres dicitur ignotus, plures esse, si non fere omnes, que sine temeritatis uitio possint tribui Anniano, duabus presertim de causis; altera, quod simili Latinitate cum iis que indubitatum habent interpretem Annianum uideantur donate; altera, quod eius pene sint argumenti, quod licet in bonum sensum a catholicis tractaretur, a Pelagianis tamen detorqueri solebat in sue heresis patrocinium.



CAPUT uIII. De auctore libri Questionum noui ac ueteris Testamenti.

Tomo quarto Operum Augustini reperitur liber de Questionibus ueteris et noui Testamenti, qui uulgo creditur, dicitur certe a Iansenio Iprensi , plenus erroribus Pelagianis.: quare maximi est momenti ad rem quam  agimus, immo necessarium, explorare diligentius an res ita se habeat. Si enim popularis illa credulitas probabilitate non caret, dici debet heresis que postmodum a Pelagio nomen accepit, iam inde ab anno circiter 373 Rome uiguisse, aliumque parentem habuisse quam Theodorum Mopsuestenum; atque ita falso scripserit Mercator , hanc inimicam recte fidei questionem, a Rufino quodam Syro, Romam temporibus Anastasii primum inuectam. Siquidem scribit auctor Questionum, ea se in urbe, longe ante hec tempora, Opus edidisse.

Sunt qui tribuant id totum Operis Hilario diacono, cuius etiam feruntur esse Commentarii in Epistolas Pauli Ambrosio suppositi: uidetur enim utrumque Opus eodem tempore scriptum, eodem stylo similique doctrina; immo, si qua fides danda esset Louaniensibus, Bellarmino, et Iprensi Iansenio, idem Pelagiani errores in utroque scaterent.

Ego quidem non inficior quin Questiones ipsique  Commentarii nonnullis erroribus fedentur, Pelagianis infici uix assentiar. Nam que ad id probandum afferri solent, ea, uel alieno sensu accipiuntur, uel per se sunt ambigua, uel saltem non procul recedunt a sententia Patrum, etiam illorum quos Augustinus laudat, uelut fidei catholice magistros. Que uero faciunt ad refellendam hanc errorum obiectionem, adeo aperta sunt, adeoque clara, ut sufficiat pene solus oculorum sensus ad utriusque operis auctorem absoluendum. Est igitur opere pretium, et hunc librum Questionum, et prefatos Commentarios, diligentiori cura ad examen uocare, sed Questiones primum, deinde Commentarios.

Habet autem Questionum uolumen, prout editum est a Louaniensibus in appendice tomi quarti Operum Augustini, partes omnino quatuor, quarum prima complectitur quadraginta septem questiones ex uetere Testamento. Secunda, quinquaginta ex nouo. Tertia triginta ex utroque mixtim. Quarta ex utroque pariter sexaginta quinque.

 Tres priores partes uideri possunt esse instar integri cuiusdam Operis. In quarta nichil aliud continetur quam prime et secunde interpolata repetitio. Neque uero fuit posita in editione Operum sancti Augustini, quam Basilee accurauit Erasmus; sed addita est multis post annis a Iacobo Hemereo, ex uetustissimo, ut ait, codice bibliothece uictorine Parisiensis: immo scripta uidetur ab homine, qui cum plus otii haberet, quam uel eruditionis uel iudicii, post lectum aliud Opus, uoluerit forte experiri quid ipse posset addere: et addidit sane plurima, sed neque bona, neque bono sermone. Quare tota hec pars pretermittenda merito est, tamquam res uel nullius, uel parui pretii; quod miror a Louaniensibus non fuisse animaduersum.

De priore igitur Opere ueniunt ad examen potissimum tria: primum, an id totum, cuiuscumque tandem sit, ita scateat erroribus Pelagii, ut propterea  debuerit auctor dici perfectus Pelagianus, et fidelissimus Pelagianorum interpres: adeo ut in tradenda Pelagianismi sinceritate ipsum superauerit Pelagium, omniumque accuratissime mysteria Pelagiana explicuerit. Alterum, an unum sit Opus, quod uno nomine Questionum appellatur. Postremum, a quo sit auctore, quo tempore, et ubi scriptum.



§ I. An uolumen Questionum ueteris et noui Testamenti inquinetur erroribus Pelagianorum.

Sunt qui affirment, iique nec pauci, nec ignoti, Louanienses, Bellarminus, Iansenius Iprensis, et alii librorum censores. Erasmus tamen in censura, cum plurima obiiceret auctori huiusce Operis, quibus ei detraheret, si quid hactenus obtinuisset fidei, de Pelagianismo nichil omnino dixit, dicturus utique, si quid eiusmodi uidere sibi uisus fuisset. Nam quo ualidiore argumento efficeret id quod maxime contendebat, librum Questionum non esse elaboratum a Pelagii heresisque Pelagiane domitore Augustino?

 Erasmo assentior hac in parte, tum quia Questionum auctor aperte conuellit omnia heresis Pelagiane fundamenta; tum quod obiecta in contrarium, partim ambigua sint, partim supposita, partim non satis aut fideliter allata, aut erudite intellecta, omnia certe tunc temporis a Patribus communiter dici solita.

Et uero heresis Pelagiana, prout a ueteribus exposita est, et a Zosimo pontifice damnata, quinque dogmatibus continebatur: Quod Adamus siue non peccaret, moriturus esset; quod peccato suo soli sibi nocuerit, et non posteris; quod possit homo per liberum arbitrium, tamquam per se sibi sufficeret, implere quod uelit; uel etiam quod meritis operum a Deo gratia unicuique detur; quod libido sit naturale bonum; et quod paruuli non trahant originale peccatum. At contra hec quinque ita sentit Questionum auctor, ut integerrimus quisque catholicus, saltem sue aut uicine etatis, puta Chrysostomus, Hieronymus, et alii.

 Et contra primum quidem, de mortalitate Adami. QUAESTIONE uI. Dictum Ade et Eue est: Qua die manducaueritis, morte moriemini; et utique non statim mortui sunt, sed post longum temporis interuallum: sed quia iam spem immortalitatis amiserant, futura mors presens dicta est, quia hec cepit in spe haberi.

QUAESTIONE XIX. Deus hominem fecit, qui quamdiu non peccaret, immortalitate uigeret, ut ipse sibi auctor esset ad uitam, aut ad mortem; ut custodiens se a peccato, labore suo gauderet esse se immortalem; negligens uero factus, ipse sibi imputaret quia ceperat esse mortalis.

QUAESTIONE XXXIu. uita et mors sic a Deo est, quia legem dedit, que seruantibus se uitam promittit, contemptoribus uero mortem, sed illam que secunda dicitur. Dum enim unumquemque adiudicat quid mereatur, ab ipso est, siue absolutio ad uitam, siue reatus ad mortem. Non ergo inuentor mortis est, sed iudex, quia mortis auctor peccatum est. Quomodo ergo Deus poterat facere mortem, qui nescit peccare? Sed cum  peccatis retribuit, ab ipso dicta est esse mors, cum non ex ipso sit, sed ex hoc qui peccauit.

QUAESTIONE CXuI. Mortis auctor qui est diabolus, quoniam peccasse in morte Saluatoris inuentus est, sanguinem eius cum omnium nostrum amisit: quia sicut per unum Adam peccantem omnes in morte tenebat, ita per unum non peccantem omnes amisit.

Contra secundum uero, quod peccato suo Adamus posteris non nocuerit. QUAESTIONE XLuII. Promiscue propheta locutus est, ut dono Dei indigere significaret; ut siue peccatores, siue iusti, Dei misericordiam exspectasse noscerentur: peccatores propter delicta propria, ut de faucibus mortis eriperentur; iusti uero paterno absoluti peccato, deleta sententia data in Adam, per quam cuncti tenebantur.

QUAESTIONE XXCIII. Diabolus superato homine triumphauit, hic uictus genus suum subiecit peccato.

QUAESTIONE CXII. Et sequitur: Ecce enim in iniquitatibus  conceptus sum. Nunc hoc adiecto causam infirmitatis humani generis memorat, quia facile est homini peccare, ut examen circa se iudicis mitiget. Prime enim culpe facit mentionem, ex qua preuaricando Adam genus humanum obnoxium fecit peccato. Suasu enim et fallacia inimici iniquitatem concipiendo, omne semen suum iniquitati subiecit, ut ex eo omnes per traducem geniti, peccato essent obnoxii. Propterea adiecit: Et in delictis concepit me mater mea; ut ab Adam deriuatio facta peccati, conceptis et natis impedimento esset ad bonam uitam agendam.

Contra tertium, quod simplex non erat, sed saltem duplex, de impeccantia et gratie adiutorio, ita sensit, ut primam partem Pelagiani erroris aperte oppugnaret, de altera exquisite, et pene curiose, sententiam diceret cum Patribus eiusdem eui. De impeccantia igitur. QUAESTIONE CIX. Humana natura, quia perfectionem diuinitatis non habet, per exercitium et colluctationem proficit, ut melior fiat, cum plus uincit quam uincitur. Si enim sic ageret, quod impossibile  est, ut numquam peccaret, melior Deo fieret. Quod absit, quia natura que potest peccare, sicut et non peccare, si semper uinceret, illi nature preponenda erat, que ideo non peccat, quia impassibilis est.

QUAESTIONE CXII. Cor autem mundum sic potest habere, si neque intus, neque foris delinquat: hoc est, neque in opere, neque in cogitatione. At quia prope impossibile est ut in omnibus seruetur, uel in Dei causa seruandum est, que principalis est. Etiam mundum cor in sacramento Dei et Christi custodiatur, dum fides inuiolata seruatur: quia et in alio loco dicitur: Quis gloriabitur mundum se habere cor, aut immunem esse a peccatis?

QUAESTIONE CXu. Nemo inueniri potest, qui bene faciat semper, etc.

De gratia diuina due sunt questiones: una de habituali, ut aiunt, que iustitia inherens et pignus adoptionis; altera actualis, qua prestamus opera pietatis. De priore, quid dici potuit exactius, etiam  ad schole sensum, si uoces excipias?

QUAESTIONE CXXu. Hoc est signum credentium quod sint Filii Dei, ut cum hunc  accipiunt, Dei se filios audeant appellare: nisi enim signum diuinitatis habuerint, Dei Filii dici non poterunt. Quamquam aliquis uerus Dei Filius non est, ut sit totus de toto, sicut et Christus; per adoptionem autem fiunt Filii Dei, ut accipientes spiritum Christi, per ipsum Filii Dei dicantur, per id quod de Deo est, quem in se habent spiritum; in filiis enim quamuis adoptiui sint, patris tamen ex aliqua parte debet uideri substantia. In mundo enim, quia res imperfecte sunt, adoptati ab hominibus filii, nullum pignus, sed solum nomen accipiunt: Deus autem, quia perfectus est, plus facit, ut adoptatis spiritum suum det, per quem aliquam ueritatem adoptati ab eo uideantur habere, quia uocabula sine rebus inania sunt.

De gratia actuali docet Augustinus, eam dari a Spiritu sancto humilibus et de se non presumentibus, merito fidei; que et ipsa sit donum Dei, ad  actus omnes pietatis prestandos, uincendasque tentationes; que det ipsum quoque posse agere diuina, sitque celeste quoddam lumen, et spiritus iustitie. Hec autem omnia quam manifeste docet Questionum auctor.

QUAESTIONE CXXIII. Si perfectus factus esset, ut nullius egeret, non fuerat homo, sed Deus, neque circumuentus preuaricasset: Spiritum autem sanctum habere, ultra naturam et perfectionem hominis est, ut possit que Dei sunt. Ecce non obscure expositam gratie diuine, et causam, Spiritum sanctum habere; et necessitatem, ut nullius egeret; et supernalitatem atque gratuitatem, ultra naturam et perfectionem hominis; et uim qua dat posse agere diuina, ut possit que Dei sunt. Postea, de eadem Spiritus sancti donatione. Hoc donum etiam per prophetas promissum est, ut tunc daretur, quando mysterium Dei declarari deberet in triumpho, deuicta morte, ut sciret creatura  Patrem et Filium et Spiritum sanctum unum esse Deum. Unde Euangelista: Spiritus, inquit, nondum erat datus, quia iehsu non erat clarificatus . Clarificatio enim hec est, cum per uirtutem suam cognoscitur esse, quod testificatus est de se; quia clarificatio hoc donum dedit, quod per Ielem prophetam fuerat promissum. Ait enim Deus: In nouissimis diebus effundam de spiritu meo super omnem carnem, etc. . Et Apostolus inter alia: Cum autem apparuit, inquit, benignitas et humanitas Saluatoris Dei nostri, non ex operibus iustitie, que fecimus nos, sed secundum suam misericordiam saluos nos fecit per lauacrum regenerationis et renouationis per Spiritum sanctum, quem effudit in nos abunde per Iesum Christum Saluatorem nostrum, ut iustificati gratia ipsius, heredes efficeremur secundum spem uite eterne . Confirmauit Apostolus, quod per Ielem prophetam fuerat promissum, quia hoc, postquam clarificatus est iehsu, impleuit Deus, ut Spiritum sanctum  effunderet in illos qui credunt in Christum.

QUAESTIONE CXI. Qui fidem habet in Deum, semper eius querit auxilium.

QUAESTIONE CXII. Semper enim Dominus ad auxilium suum uult confugere seruos suos. Et postea: Corda illorum illuminata sunt celi corusco, ut uiderent Dei prouidentiam in Christo. Et postea: Cor mundum crea in me, Deus, et spiritum iustum innoua in uisceribus meis: hoc est bona mente misericordiam deprecari. Non solum autem de preteritis rogat, sed etiam de futuris sollicitus est, ut peccator intendens odisse peccare, ne peccet, adiuuetur a Deo per spiritum iustitie, quem orat dedicari in uisceribus suis; id est, ut nouus ad hoc ponatur in eo ut custodiat eum a peccatis, ne cogatur facere quod scitur nolle: cor autem mundum sic potest habere, si neque intus neque foris delinquat, hoc est, neque in opere neque in cogitatione.

QUAESTIONE CXu. Nam si timor Dei in animo sit, nec caro, nec sanguis, nec principes, nec potestates preualerent, quia Dei adminiculis sic eos persequuntur, ut  tamen non, cum laborant, uincantur; si autem potestatis nostre non essemus, quomodo diceret Dominus: Petite, et dabitur uobis? Omnis enim qui petit accipiet . Si ergo qui uult petere, accipiet, iam non est illud quod solet dici: Non que uolumus, sed que data sunt habemus. Quia uOLUNTAS A SALuATORE INCITATUR, UT PETAT, ET ACCIPIAT QUOD PETIERIT. Fati autem hec esse dicunt, ut siue petat, siue non petat, fato tamen, quod aut malum aut bonum est, consequatur. Dominus autem hoc excludens ait: Filia, fides tua saluam te fecit . Non iam facto fit, quando fides percipit beneficium. Et iterum: Si credis, ait, omnia possibilia sunt credenti . In uoluntate utique posuit meritum, quia fidei bonum est, non nature. Fides autem res accedens est, que excitat ad exercitium uoluntatem: ut quia in natura non est, uoluntas que in natura est, SUSCEPTA FIDE meritum ei collocet apud Deum.

QUAESTIONE CXIX. Apostolo, ut tentationes ab eo cessarent, deprecanti Dominus ait :  Sufficit tibi gratia mea, nam uirtus in infirmitate perficitur. Hinc subsecutus ait: Cum infirmor, tunc fortior sum, et gaudeo, inquit, in tribulationibus meis, ut inhabitet in me uirtus Christi. Si necessitas ad Dei auxilium nos impellit, quanto magis securitas?

Quid cetera persequar? His certe temporibus de gratia tam aperte sensisse, neque indocti fuit, neque Pelagianismum paturientis hominis.

Iam uero contra quartum Pelagianorum dogma, quod LIBIDO SIT NATURALE BONUM, quis Patrum Augustino maiorum apertius sensit?

QUAESTIONE CXII. Propterea adiecit : Et in delictis concepit me mater mea; ut ab Adam deriuatio facta peccati conceptis et natis impedimento esset ad bonam uitam agendam, ac per hoc supplici non negandam misericordiam, quia infestum habet hostem, qui ei suadet ut peccet. Per peccatum enim diabolus, subiecto sibi primo homine, potestatem accepit  carni eius se immiscere, et delictorum quadam subtilitate oblectamenta suggerere, per quod captum hominem spoliat uita. Quam rem magister gentium memorans: uideo autem, inquit, aliam legem in membris meis repugnantem legi mentis mee.

Postremo aduersus quintum, quod est de originali peccato, preter ea que allata sunt aduersus secundum dogma.

QUAESTIONE CXII. Ut ab omni peccato liberentur sperantes in salute promissa, quia non solum a propriis, sed etiam ab Ade peccato, quod per traducem in omnes peruenit, liberabuntur per Christum.

QUAESTIONE CXXuII. Non accusat renascibilitas natiuitatem, sed reformat: et quod reformatur, bene ab initio institutum probatur. Igitur quod renascimur, consilio mutamur, corporis expiatione suscepta, ut reddamur ad pristinum statum Ade. Anime autem peccato maculatum est corpus, quo reparato et meliorato per fidem consilio abluimur: ut sicut per contemptum Dei fuerat pollutum, ita per obedientiam abluatur, ut effugiat  sententiam datam Ade, et possit resurgere. Itaque si ab anima cepit peccatum, cur non a corpore accusatur, cum in causa peccati Ade non fuerit desiderium corporale, sed spe deitatis illecta anima transgressa sit Dei preceptum, ut corpus suum subiugaret peccato, ET NASCERENTUR HOMINES SUB PECCATO.

Suntne hec hominis, qui in tradenda Pelagianismi sinceritate etiam Pelagium plerumque superet? Cuius opus Pelagianis dogmatibus a capite ad calcem scateat? Quo nemo accuratius Pelagiana mysteria explicuerit? Cuius sententia de peccato originali purus putusque sit Pelagianismus, omnisque illius heresis basis ac fundamentum?

uidendum deinceps que auctori Questionum ab accusatoribus obiiciantur, si tamen prius obseruetur auctorem hunc impugnare toto fere opere, sicubi se dat occasio, homines trium generum: Manicheos, delirantes naturam ipsam hominis esse malam; Mathematicos, fatali necessitati uoluntates hominum  subiicientes; et eos qui legem equarent Euangelio, paremque assererent utriusque dignitatem, quod Pelagiani postea asseruerunt. Tria hec si paulo attentius considerassent reprehensores, quibus cum agimus, abstinuissent se profecto criminatione hominis, quem inter fidei catholice defensores, in eo ipso censendum putassent, in quo accusant.



§ II. Obiecta Louaniensium, Bellarmini et Iansenii, aduersus auctorem Questionum, circa peccatum originale.

Auctori Questionum ab iis quos dixi, obiiciuntur duo circa peccatum originale: alterum ex questione 13, alterum ex questione 80, quo utroque fit negati peccati originalis reus. Primum Bellarminus solus accusat: Ut nimis impium facinus Sodomitarum possit aduerti, peccatum eorum peruenit usque ad necem filiorum ipsorum, ne de origine illorum signum aliquod remaneret. Nonne prouisum est illis, ne diu uiuentes exempla sequerentur patrum? A gehenna enim liberi  sunt, in aliena causa occisi. Secundum tres simul: Neque Filii Dei sunt, qui nascuntur, neque filii diaboli. Ex his uero testimoniis argumentum accusandi sumunt, aiunt enim a nemine catholico dici, paruulos, qui ante adeptum rationis usum, sine ullo fidei sacramento pereunt, a gehenna liberos esse; a nemine pariter negari, nos nasci filios ire, atque adeo, ut ipsis quidem uidetur, filios diaboli.

Sed nullus plane uideo, qui possit inde auctor uocari in crimen negati peccati originalis: nam quoad primum, loquitur generatim de paruulis, quotquot nondum adepti erant rationis usum, tunc cum absumpti sunt communi cum patribus incendio; horum uero multi, si non omnes, aut fere omnes, sacramento antiquissime legis purgati erant a peccato originali: quandoquidem Pentapoleos indigene, quantumuis infandis moribus uiuerent, colebant tamen uerum Deum. Deinde, etsi loquitur de paruulis  adhuc obligatis eiusmodi peccato, certe non quamlibet gehennam, id est, penam memorat, sed eam tantum que abominandis parentum sceleribus debebatur; ipsam uero infantes procul dubio non patiuntur, sed mitissimam aliam, que quamuis eterna sit, non ea tamen est que propter parentum peccata infligatur, sed ob culpam primi hominis, quam auctor manifeste docet in posteros transiisse. Quid enim aliud significant hec uerba: Prime culpe mentionem facit ex qua preuaricando Adam genus humanum obnoxium fecit peccato? Et ista: Iusti paterno absoluti peccato, deleta sententia data in Adam, per quam cuncti tenebantur, etc.?

Quoad secundum, uix opiner accusatores attentius perlegisse locum ex quo testimonium sumpserunt: totus enim est aduersus Manicheos, qui cum naturam hominum malam putarent, ideoque a malo principio exortam, dicebant deinceps nasci nos filios diaboli. Auctor igitur cum idipsum neget, quod Manichei affirmabant, homines nempe nasci filios  diaboli, a fide catholica non aberrat: exponit enim  quem uocet filium diaboli: Qui natus, malis moribus imbuitur, ut his studeat, que inimica sunt Creatori, multos asserens deos, et his immolandum, quasi mundi rectoribus. Quare non impugnat catholicum dogma, quod simus natura filii ire ; sed Manicheum solum, quod hominis natura eo usque mala sit, ut neque uirtutem capere possit.

Et uero, nemo Patrum, quod meminerim, dixit, posteros Ade, per peccatum originale, fieri filios diaboli, sed captiuos tantum, seruos, obnoxios, in potestate positos, et si que sunt alia eiusmodi, necessitatem magis quam uoluntatem significantia. Quam sententiam secutus auctor Questionum, subtilior tamen aliis in eo fuit, quod, distinctis rationibus filii et serui, posteros Adami negauerit nasci filios diaboli, seruos nasci aperte confessus sit: cauit enim hoc pacto, ne alterutram impietatem incurreret, Manichei dico, malam esse naturam dicentis;  et Pelagii negantis, ullum esse originis peccatum; sed mediam uiam ingressus, catholice fidei inhereret. Subtilioris porro distinctionis rationem miror a Bellarmino non cogitatam: nam filius nemo cuiusquam dicitur, nisi illius uel a quo procreatus sit, uel a quo sponte ascitus: siquidem omnis filietas uel naturalis est, que necessitate fit, uel adoptiua, que uoluntate. Homines a diabolo procreari, Manichea blasphemia est; ab eodem adoptari, aperta insania. Dicitur quidem diabolus impiorum pater, sed ea notione qua Abraham fidelium, uoluntaria imitatione. Sic enim Augustinus : Dicitur pater impiorum, sicut noster dicitur pater Abraham, propter imitationem fidei, non propter originem carnis. Nam ideo de ipso diabolo dictum est: Imitantur autem illum qui sunt ex parte ipsius .



§ III. Obiecta Louaniensium et Iansenii Iprensis circa gratie diuine auxilium.

Multa criminationis capita complexi sunt Louanienses  uno fere uerbo: aiunt enim auctorem, sub finem questionis 115, Pelagianisare more Iuliani, ut uidere est apud Bedam cap. 6 in Cantica . uerum, mea quidem sententia, quanto breuior est ac generalior accusatio, tanto minus equa exsistit magisque suspecta: nam auctor Questionum fatetur quidem, liberum esse humane uoluntatis arbitrium; sed, preterquam quod id omnes fateri debent, aduersus mathematicorum fatum, quod ea questione impugnat, uoluntatem ait Dei adminiculo uincere ipsas etiam eris potestates. Fatetur pariter nos nostre esse potestatis, et que uolumus habere; sed simul docet uoluntatem hanc a Saluatore incitari ut petat, et accipiat quod petierit. Fatetur quoque merito fidei nos fieri saluos, fidemque beneficium quod petierit accipere. Sed fidem illam  monet suscipi, utique tamquam donum aliunde colatum, id est, descendens a Patre luminum. Fatetur denique hominem habere in natura sua semen fidei, sed quod nichil aliud esse asserat quam quod creatura creatorem ex iis que facta sunt intelligat et pene conspiciat.

Sed quoniam incidit sermo de semine fidei, respondendum est pro auctore Questionum Iansenio Iprensi, de seminibus uirtutum legisque naturaliter inditis, litem mouenti. Nam quid faciet Basilio docente : omnium mandatorum que a Deo accepimus uirtutes in nobis insitas nos gerere? Quid Chrysostomo in hec uerba scribente : uides quod ad uirtutem semina habeamus a natura; et unusquisque nostrum in natura sua habeat insitam scientiam uirtutis? Quid Hieronymo asserente , neminem non habere semina in se sapientie et iustitie, reliquarumque uirtutum. Quid Augustino sancte apud Deum confitente , legem Dei esse scriptam in cordibus  hominum, quam ne ipsa quidem deleat iniquitas? Quid eodem negante , usque adeo in anima humana imaginem Dei, terrenorum affectuum labe detritam esse, ut nulla in ea uelut lineamenta extrema remanserint? At ista, dixerit aliquis, cum scribuntur a sanctis Patribus, probabilem ingerunt sententiam benignis lectoribus, propter preiudicatam scribentium auctoritatem. Sit ita sane. uerum cur preiudicata est hac in parte Patrum auctoritas? Quia suam, opinor, de gratia diuina sententiam apertis alias catholicisque uerbis dixerunt. At suam auctor Questionum de gratia diuina sententiam, perinde ac Patres, uerbis apertis catholicisque dixit, ut ostensum est: cur ergo preiudicata est illorum auctoritas, istius non est? Cur par utrinque non est pondus ac momentum? maxime cum Questionum auctor quatuor memoratos Patres etate uincat, et ille ipse sit quem Augustinus sanctum appellat, uocatque in testem fidei catholice aduersus  Pelagianos .

Quid quod ille suam de seminibus uirtutum fideique sententiam non aliter exponit quam Augustinus? id enim collatis utriusque locis nemo non facile intelliget. Nam quod ait Augustinus, posse habere fidem esse nature hominum, dixit auctor, fidem esse tantum potentia in hominum natura. Denique, quantumuis Pelagiani senserint esse in hominum natura fidei iustitieque semen, non continuo Pelagianus audire debet, qui cum Patribus eadem uerba protulerit: quandoquidem uerbis subesse potest sensus non reprobatus ab Ecclesia, et accipi non debent in sequiorem sensum uerba dubia, quoties ab auctore, ceteroquin catholico, qualis demonstratus est scriptor Questionum, proferuntur. Quis Pelagianum dicat, qui animas negauerit esse ex traduce, laudauerit sanctos ueteris Testamenti, nuptias defenderit, improbauerit Mathematicorum fatum, Manicheos insectatus sit, etc., propterea quod Pelagiani id fecerunt in sue heresis patrocinium? Quis damnet Patres,  quos Augustinus excusat, liberius olim ita locutos, ante natas hereses, ut ipsorum uerbis postmodum abusi sint in alienum sensum heretici? abusi sunt certe Pelagiani, ut aliorum, sic istius quoque scriptoris uerbis. Atque hec causa fuit popularis opinionis, quasi Pelagiane senserit, cuius uerbis Pelagiani locuti sunt.



§ Iu. Obiecta quatuor de statu primorum parentum.

De statu primorum parentum ante lapsum, quatuor in crimen Iprensis uocat : primum, quod questione 23 Adamus dicatur conditus terrenus, sine Spiritu sancto, sine adoptione in Filium Dei, sine iustitia, atque adeo, ut ipse quidem Iansenius interpretatur , sine gratia habituali; secundum, quod eadem questione Adamus pariter dicatur expers fuisse et intellectus et omnis scientie, cum crearetur ; tertium,  quod mulierem auctor Questionum uoluerit modicum doloris in partu fuisse habituram, si non peccasset, amplificatum uero id fuisse peccato; Adamum pariter, postquam peccauit, non damnatum simpliciter ad laborem, sed ad id reuocatum ad quod fuerat factus, et ad institutum pristinum, cum laboris dispendio, ut terra ei secundum laborem minime responderet. Quartum, quod naturalem iustitiam agnouerit, penitentiamque definiuerit esse regressum ad hanc ipsam iustitiam .

uerum, ut a primo incipiam, posset statim aliquis, et merito quidem, conqueri, auctorem Questionum in eo inuidiam Pelagianismi sustinere, in quo nascituram heresim prefocauit: nam eo loci, unde obiectio sumitur, gratiam adoptionis propriam noui Testamenti defendit acriter aduersus eos qui uetus Testamentum nouo cequabant; et gratie qua operamur que Dei sunt, naturam, proprietates, causasque aduersus liberi arbitrii superbos laudatores subtiliter exponit: utrumque uero istud flagitium  cum Pelagianorum fuerit, mirum est profecto potuisse a cordato uiro auctorem de quo nunc sermo est accusari societatis cum hostibus in eo in quo eos uehementius oppugnat et uincit.

Hic igitur contra eos qui non plus doni concessum hominibus fuisse dicebant aduentu Christi, quam quod maioribus olim, et ipsi pre ceteris Adamo, ita disputat, ut hac in parte eamdem faciat causam Adami, que reliquorum maiorum; utrosque uero a fidelibus discernat, quorum uult esse longe disparem rationem. Unde, cum questionem proposuisset his uerbis: Utrum Adamus factus sanctum acceperit Spiritum sicut nunc datur fidelibus, concludit illis uerbis: Ac per hoc in ueteribus sanctis non ita fuit Spiritus sanctus sicut nunc est in fidelibus. Et postea: Ii ergo qui putant Adam uel ceteros habuisse Spiritum sanctum, nesciunt quale donum habeant Dei, etc.

Quare fatetur Spiritum sanctum olim fuisse cum hominibus; ait enim: Cum prophetis ergo et iustis  uiris sanctum fuisse Spiritum, non est ambiguum: cum prophetis, propter dispensationem; cum iustis uero, causa sanctitatis; sed negat tantum in ipsis fuisse sicut in fidelibus, post Christum glorificatum. Questionem ergo mouet de modo presentie quo diuerso diuersis temporibus Spiritus sanctus adfuit: non mouet de ipsa presentia, quam omnibus temporibus fuisse uelut indubitatum supponit. Unde questioni respondet, subtili quadam adhibita distinctione, sanctum scilicet Spiritum fuisse olim cum iustis, nunc esse in iustis, qua loquendi forma aliud nichil significat quam quod Augustinus ait , Spiritum sanctum fidelibus suis, non iam per gratiam uisitationis et operationis, sed per ipsam presentiam maiestatis adesse. Sequitur nempe Patrum sententiam , qua Spiritus sanctus dicitur olim fuisse in iustis dumtaxat, operatione tenus, nunc autem , id est, per suam substantiam; olim iustos effecisse sanctos, sed  seruos, nunc sanctos efficere, sed filios Dei adoptiuos; olim consecrasse sibi corda hominum uelut domos, nunc eadem sibi consecrare ut templa. Que sententia, etsi non facile intelligitur uulgo, communiter tamen defenditur ab Athanasio  Gregorio Nazianzeno , Chrysostomo , Cyrillo Alexandrino , Augustino , et aliis pene omnibus, qui interpretantur dictum illud a Ioanne: Hoc autem dixit de Spiritu sancto, quem accepturi erant credentes in cum: Nondum enim erat spiritus datus, quia  nondum fuerat glorificatus .

At Questionum auctor Adamum dixit factum esse terrenum, que uox naturam puram significat. Dixerit sane uerbo tenus, non dixit tamen absolute, sed comparate tantum ad celestem Adamum, qui Christus est, atque ad spirituales illos celestesque homines qui, Christi spiritum consecuti, heredes instituti  sunt Dei, coheredes autem Christi. Quod admirabiliter exponit auctor : Postquam clarificatus est , impleuit Deus promissum, ut Spiritum sanctum effunderet in illos qui credunt in Christum; et hoc est heredem fieri uite eterne, Spiritum sanctum accipere; ut quia spiritus eternus est, eternam habeat uitam, qui accipit eum: pignus est enim immortalitatis. Qui enim accipit eum, et manet in eius dilectione, transacta hac uita, pergit in celos ad eum cuius spiritum habet: incongruum est enim ut qui hinc exit habens Spiritum sanctum, apud inferos teneatur. Signum est enim in homine uictorie Christi, qua uicit mortem spiritus eius, ut in quo fuerit spiritus eius, ab inferis teneri non possit; ac per hoc in ueteribus sanctis non ita fuit Spiritus sanctus sicut nunc est in fidelibus, quia exeuntes de seculo apud inferos erant, etc.

Quod si cum Adamo fuit Spiritus sanctus, ut reuera fuit, si credimus auctori, Adamus certe neque iustitia caruit, neque gratia habituali: utramque  enim in eo Spiritus sanctus operatus est: non est tamen operatus adoptionem in filium Dei, de qua loquuntur Patres ; nam ratione quadam distinxerunt hec duo, que solent confundi, esse hominem gratum Deo, et esse filium adoptiuum Dei; immo inter filium Dei, quod specialem quamdam dilectionem significat, et inter filium adoptiuum, quod preter dilectionem ius illud dicit, ab auctore Questionum mox expositum. Curiose si quidem illi aduerterunt ante Christum neminem iustum aut filium Dei adoptiuum in Scriptura dictum, aut Dei templum, ne ipsum quidem Adamum, cum innocens foret; sed uel filium dumtaxat, ut cum Isrel dicitur filius primogenitus ; uel seruum, licet iustum et sanctum. Quod de excellente quadam filietate intelligendum est, eaque ad singulas personas pertinente, non item ad gentem totam, ne Patres uideantur scholasticis temere locuti, et ipsi quoque Apostolo pugnasse adoptionem  filiorum Isrelitis tribuenti . Excellenti, inquam, filietate, qua Spiritus sanctus, iam non , sed communicetur, ut ait Nazianzenus ; qua non iam odor balsami in uasa sancta, sed ipsa substantia sacri defluat unguenti, ut loquitur Augustinus ; qua homo iam non charus tantum gratusque Deo, qui status diuine gratie, sed filius adoptiuus, in Christo naturali filio, constituatur; quam ob excellentiam ipse etiam Ioannes Baptista, quo maior non surrexit inter natos mulierum, minor sit minimo in regno celorum, si credimus Cyrillo ; qua tandem tribuatur sanctis, iam non pignus, sed arrha paterne fraterneque glorie, spiritus nimirum uite et immortalitatis; qua denique non accipiatur spiritus seruitutis iterum in timore, sed spiritus adoptionis, in quo clamamus: Abba Pater .

Secundum criminationis caput longe facilius quam  precedens diluitur: nec enim ad id prestandum opus est nisi uidere tantum quis fuerit auctoris scopus et quibuscum pugnaret: pugnabat uero cum iis qui putabant perfectionem Ade instaurari credentibus, ut hec instauratio nichil ultra doni habeat quam fuerat consecutus Adam. Putabant igitur spiritu adoptionis donatum primum hominem, cum a Deo fieret; opinionemque ex eo probatum ibant, quod Adamus conditus sit perfectus, quodque sanctificatio nostra nichil aliud sit quam reditus ad pristinum Adami statum. Aduersus eos sic disputat: primum, ut aliquis appelletur perfectus, non esse opus ut nullius egeat, alias perfectus foret ut Deus. Deinde Adamum posse dici perfectum in suo genere, ut alia quecumque, etsi nichil habeat ultra naturam et perfectionem hominis, cuiusmodi est, habere Spiritum sanctum, nichilque aliud sciat quam quod discendo cognoscit. Postea sanctificatione fideles non instaurari modo, uerum et meliorari, quod pluribus prosequitur. Denique  Deum noua dona dedisse hominibus, cum regnum Filii sui dedicauit in nobis. Postremo noua hec dona aliud nichil esse quam quod ait Euangelista: Quotquot autem receperunt eum, dedit eis potestatem filios Dei fieri .

Quod ad tertium caput pertinet, non est opere pretium accuratius respondere. Quod enim ab auctore dictum, siue de Eua, quoad partus dolorem; siue de Adamo, quoad agricolationis laborem peccato auctum, illud acceptum est, partim ex uocibus Hebreis, quarum una non modo significat multiplicare, sed et augere; altera pertinere dicitur ab eruditis tum ad conceptus, tum ad dolores: augetur uero id tantum, quod aliquantum, aut iam est, aut futurum alias esset, partim ex communi quadam ueterum sententia, quam scripto tradidit Chrysostomus. Cum enim mandatam dixisset Adamo custodiam et cultionem paradisi, causam subdidit : Si enim laboris omnis fuisset expers, protinus ex multo otio in ignauiam prolapsus esset, etc.  Consentit Augustinus : Quid abhorret, ait, si credamus hominem, ita in paradiso constitutum, ut operaretur agriculturam, non labore seruili, sed honesta animi uoluptate?

Quartum caput merito contemni potest, atque etiam debet; nam duobus ex locis assumptum est, quorum alter est in ea parte Questionum quam supposititiam probauimus; alter supponitur auctori, cum sit aduersariorum quos impugnat. Et ut sua constaret utrique loco auctoritas, nichil nisi per iniquum preiudicium concludi posset, cum naturalis iustitie uox catholicum possit pati sensum, quo nimirum Augustinus dixit  uitia quoque ipsa bonitatis perhibere testimonium naturalis, id est, que secundum naturam est; et auctor appendicis ad epistolam Celestini pro Augustino, in preuaricatione Ade omnes homines naturalem possibilitatem et innocentiam perdidisse, id est, in origine acceptam. Et certe auctor, questione  80, ex qua otiosus ille, quem diximus, interpolator sua fere omnia descripsit, hec habet uerba: Hic si resipiscat, et iuxta naturam suam sentiat, ad Creatorem se conferens, Filius Dei erit; quasi diceret: Si idololatriam detestetur, et credat in Deum, qui fecit celum et terram, a quo et se factum naturaliter sentit , Filius Dei erit, etc.



§ u. An unus sit totius Operis Questionum auctor, et cuius etatis.

Reiecimus statim initio, uelut supposititiam, partem illam, que uulgo secunda dicitur, queque a Iacobo Hemereo adiecta est: de sola igitur priore inquirimus, que et ipsa triplex est, ut ostendimus initio, an unum eumdemque habeat auctorem; an uero prime due, que uere questiones sunt, ab alio quam tertia, que concionibus tractatibusque magis continetur, auctore scripte sint.

 Auctorem unum non esse, hinc confici posse crediderit forte quispiam, quod prime partis auctor scripsisse se dicat trecentis circiter annis post excidium Hierosolymorum a uespasiano; auctor uero tertie testetur scribere se sexto, ut quidem legitur in uulgatis codicibus, mundi millesimo. Cum ergo excidium Hierosolymorum contigerit ann. Christi 70, et sextus millesimus mundi annus, secundum computationem uulgarem Grecorum, sit annus Christi 459, necesse est inter utriusque Operis etatem annos 89 interfluxisse.

Quid quod in priore Opere uix quidquam reperitur reprehensione dignum, preterquam quod dicitur de Iephte ; in posteriore multa sunt, et omnino falsa, ut que pertinent ad Melchisedechum; et importuna, ut conciones; et temeraria, ut definitio future etatis mundi, reprehensioque canonis Misse,  etc.; et barbara, ut diffamia, deterioratur, saxonitia uestis, sanctimonium, etc.; et inerudita, ut quod Pascha dictum sit a passione.

At facit in contrarium auctoritas Hieronymi, siquidem de Hilario diacono scribit ad Euagrium: nam posterius Opus, quod est de Questionibus ueteris et noui Testamenti mixtim, indicat his uerbis : Misisti uolumen , , et nescio utrum tu de titulo nomen subtraxeris; an ille qui scripsit, ut periculum fugeret disputandi, auctorem noluerit confiteri. Quod cum legissem, intellexi, famosissimam questionem super pontifice Melchisedech illuc plurimis argumentis esse perductam , ut docere conatus sit eum qui benedixerit tanto patriarche diuinioris nature fuisse, nec de hominibus estimandum. Et ad extremum ausus est dicere, Spiritum sanctum occurrisse Abrahe, et ipsum esse qui sub hominis figura uisus sit. Quomodo autem Spiritus sanctus panem uinumque protulerit, et decimas prede, quas Abraham, uictis quatuor regibus, reportarat, acceperit,  omnino tangere noluit: petisque, ut quid mihi, uel de scriptore, uel de questione uideantur respondeam. Et postea: Tuum certe spiritualem illum interpretem non recipies, qui imperitus sermone et scientia, tanto supercilio et auctoritate Melchisedech Spiritum sanctum pronuntiauit, ut illud uerissimum comprobarit, quod apud Grecos canitur. Imperitia confidentiam, eruditio timorem creat.

Tota hec igitur questio uideri potest obscurior, tum ex rationum conflictu, tum ex eo insuper, quod in tertia parte eedem questiones iisdemque uerbis ac in prioribus tractentur, quodque nec eadem in utroque orationis grauitas puritasque doctrine eluceat, que uix conueniant uni homini, nisi qui, uel sui obliuiscatur identidem, uel a se ipso diuersus uideri amet.

Nihilominus retinenda est opinio, que iampridem inualuit , unique et eidem auctori utrumque Opus tribuendum: illud ipse sibi uindicat non  obscure, cum ait questione 125: Hic finis est, iam enim in libello aduersus Arianam impietatem digesto, reliqua plenius tractata sunt, que Trinitatis complexa sunt indiscretam unitatem. Et questione 106: Quid sit autem ad imaginem et similitudinem Dei, quamuis alibi dixerimus, hic tamen locus et causa postulat ut iterum dicamus. Dixerat uero questione 21 in eamdem sententiam et iisdem uerbis.

Que autem opposita sunt, nichil admodum habent momenti; nam ratio temporis per errorem adducitur, quod postea demonstrabitur; et fatendum est ingenue, aliquos in istis questionibus inesse neuos, et Latinitatem non esse optimam. Quamquam argumentum inde petitum facit ad probandam unitatem auctoris, ut cuique legenti facile constabit. Iam uero quod pertinet ad etatem Operis, ea non obscure cognoscitur ex uariis indiciis; scribit enim auctor se elaborare id Operis trecentis circiter annis post excidium Hierosolymorum a uespasiano. Cum ergo uespasianus ann. Christi 70 Hierosolyma expugnarit,  auctorem oportet edidisse Opus suum circiter ann. 370. Neque obstat quod scripsisse sexto mundi millesimo dicatur in uulgatis codicibus; irrepsit enim error, et pro uI restituendum est Iu, ut sequenti capite ostendetur.

Deinde disputat aduersus Iudeos, et Manicheos tota fere prima parte; contra Nouatianos de penitentia, quest. 102; Eusebium Emisenum de Melchisedecho, quest. 109; paganos de apologia christianorum, quest. 114; Mathematicos de fato, quest. 115; Eusebium Cesariensem de Spiritu sancto, quest. 125; differentes baptismum, quest. 126: damnatores nuptiarum, quest. 127; que quarto seculo inclinante questiones acerrime mouebantur.

Deinde ualide simul et subtiliter refellit argumenta Photini, quem adhuc tamquam uiuentem alloquitur. Obiit uero Photinus exsul in Galatia ann. 376, cum prius damnatus fuisset Sirmii ann. 350.

 Deinde aduersus Apollinarem, aliosque Dominice Incarnationis hostes disputat, utique non minus uehementer quam contra hereticos alios, quippe diuinitatis Christi acerrimus defensor: scripsit ergo prius quam heresis eiuscemodi, uel nota esset, uel damnata in Occidente; damnata uero est a Damaso Rome ann. 373.

Deinde meminit uastate Pannonie, quasi recentis cladis: Sic, inquit, erasa est Pannonia, ut remedium habere non possit, etc. Contigit uero hec uastatio ann. 351, concurrentibus in sese totius imperii uiribus.

Deinde mentionem facit insignis cuiusdam calamitatis, non ita pridem tolerate. Ecce scimus, ait, laborasse fame Italiam et Africam, Siciliam et Sardiniam. Fames illa seuiit ann. 363. Meminit porro Sardinie tamquam patrie; Sardus igitur credi potest.

Denique ad ea respondet, disputans cum paganis, que Iulianus apostata exprobrabat christianis; et uicissim que Iulianus impie agebat in suis infandis  cetibus, tacito nomine perstringit, ut uideatur seruire tempori. Licet ergo coniicere, paulo post mortem Iuliani scripsisse, id est, circiter ann. 365, cum nondum essent pacata satis tempora, nec omnino afflicte res gentilium.

Ex his colligere licet a Sardo quodam, circiter ann. 370, sedente Damaso, Opus Questionum ex uetere et nouo Testamento editum esse.



CAPUT IX. De auctore Commentariorum in Epistolas Pauli, qui olim Ambrosio tribuebantur.

Aetate nostra nemo eruditus nescit Commentarios de quibus agitur suppositos esse sancto Ambrosio; sed non item quisque nouit id factum iam inde ab ann. 550, etiam a magnis uiris, atque ita suppositionis crimen non pertinere ad posteriorem etatem.



§ I. De Auctoris nomine et persona.

 Inquisitum est diligenter in uerum huiusce Operis auctorem, quem, donec innotesceret, si tamen id fuit in causa, placuit nonnullis Ambrosiastrum dicere; sed id miror tentatum ab iis qui se iactant studiose uersatos in perlegendis Operibus Augustini, cum ipse uno eodemque loco bis Hilarium nominet : Sic sanctus, inquit, Hilarius intellexit, quod scriptum est, IN QUO OMNES PECCAuERUNT. Ait enim, »in quo, id est, in Adam, omnes peccauerunt.« Deinde addit, »manifestum in Adam omnes peccasse, quasi in massa. Ipse enim per peccatum corruptus est, et omnes quos genuit, nati sunt sub peccato;« hec scribens Hilarius, etc., que totidem uerbis leguntur in Commentariis quinti capitis ad Romanos, parte uII.

Hilarium uero, quem Augustinus laudat, oportet non fuisse, aut ignobilem aliquem, aut recentem scriptorem; siquidem ipsius Commentarii etate Augustini erant communiter in omnium manibus, eiusque auctoritatem Pelagiani, nec eleuare poterant,  propter etatem scribentis ante motas Questiones; nec declinare, propter celebritatem nominis. Scripsit uero, quod ipsemet expressis uerbis testatur, sedente Damaso, ait enim : Cum totus mundus Dei sit, Ecclesia tamen domus eius dicitur, cuius hodie rector est Damasus. Damasus porro desiit uiuere ann. 384, die 11 Decembris.

Satis autem mirari non possum quid cause habuerit Iansenius Iprensis, cur asseret  eodem circiter tempore scripsisse Hilarium Commentarios, quo Hieronymus Dialogos in Pelagianos; nam ab obitu Damasi ad editos Dialogos interfluxerunt anni non minus triginta; et tamen Hilarius ante obitum Damasi annis non paucis Commentarios edidit. Deinde quomodo Augustinus ann. 419 laudasset libros tamquam sua iam auctoritate pollentes, qui ante quatuor annos,  aut circiter, in lucem prodiissent? Denique si Commentariorum auctor sit idem qui Questionum, quod postea demonstrabitur, fieri non potest ut Commentarii eodem circiter tempore quo Dialogi compositi sint, cum Questiones circiter ann. 365 elaborate fuerint.

Eamdem forte ob causam ratus est Iprensis, auctorem Commentariorum, quem Ambrosiastrum uocat, ex Commentariis Pelagii adhibuisse aliquid, quo exponeret Apostoli celebrem sententiam, Igitur non uolentis, etc. Nam Pelagius Expositiones suas breues in Paulum non composuit ante ann. 400, sed quo fere tempore sedere cepit Innocentius primus.

Hec cum ita se habeant, inquirendum deinceps quis ille Hilarius Commentariorum auctor. Non fuit certe Syracusanus ille monachus, qui Augustinum de Questionibus Pelagianorum consuluit ann. 413; neque episcopus eiusdem nominis, ad quem litteras dedit Augustinus ann. 416, post damnatam a conciliis duobus in Africa heresim Pelagianam; neque  uel Arelatensis presul, uel laicus scriptor epistole ad Augustinum de reliquiis Pelagii. Omnes enim illi longe post Damasum uixerunt.

Sed neque fuit inuictus ille domitor Arianorum Hilarius Pictauiensis, qui, licet sub Damaso uixerit, quemadmodum plerique censent, uix tamen probabiliter dici potest extrema senectute tam prolixum opus elucubrasse. Quamquam, ut hoc argumentum deficeret, satis diuersitas, tum styli, tum uersionis scripture atque etiam doctrine, opus istud magno Hilario abiudicaret.

Nihil ergo credibilius asseri potest quam quod Bellarminus ait , Commentariorum scriptorem non esse alium ab Hilario diacono, qui cum Eusebio uercellensi aliisque Athanasii defensoribus, e concilio Mediolanensi Arianorum eiectus in exsilium ann. 355, dicitur incidisse in heresim rebaptizantium, a qua, ut opinor, resipuit ante obitum. uidetur etiam sedi apostolice reconciliatus,  unde honorifice de Damaso loquitur, et quieuisse in pace: quam ob rem sanctus ab Augustino dici potuit.



§ II. De doctrina Commentariis contenta.

Qui, spreta auctoritate Augustini Hilarium laudantis, ipsum fictitio nomine traducunt, ueluti multarum heresum seminatorem, perfectumque Pelagianum, et Pelagianis erroribus refertissimum, uiderint illi qua reuerentia Augustini quoue argumento id efferant. Certe Pelagiana dogmata, si credimus Augustino, quatuor maxime questionibus continebantur: An peccato Adami obnoxium teneatur totus genus humanum; An gratia sit posita in lege tantum et doctrina; An fides sit donum Dei; An moriantur homines, non merito culpe, sed necessitate nature. De singulis catholice sensit Hilarius.

Et de peccato quidem originali a primo parente in posteros traducto, id est, omnibus in Adamo peccantibus,  Augustini testimonium mox relatum sufficit, quo uel uno, et res confici, et quisquis se Augustini discipulum iactat, egregie refelli debet. Hec enim scribens Hilarius sine ambiguitate commonuit, quomodo intelligendum esset, IN QUO OMNES PECCAuERUNT. Ex ea uero intelligentia pendet Augustiniana tota demonstratio aduersus peccati originalis oppugnatores: cum enim laboriose disputasset uir sanctus de loco Apostoli: Restat, inquit, ut in illo primo homine peccasse omnes intelligantur, quia in illo fuerunt omnes quando ille peccauit: unde peccatum nascendo trahitur, quod nisi renascendo non soluitur; nam et sic sanctus Hilarius intellexit, etc.

De gratia uero eximium illud est pre aliis plurimis: Ut neque merito suo, qui saluantur, neque horum per quos uocantur, sed Dei gratia istud donum prestari uideatur per fidem Christi .

De fide, quod sit donum Dei: Fides est enim que dat salutem , quam nisi mens tota SUSCEPERIT  uoluntate, non solum nichil proderit, sed et oberit. FIDEI etenim GRATIA hanc habet potestatem, ut deuotis sibi diuinam infundat medelam; indeuotis uero conferat morbum, per quem totus homo intereat.

Denique, quod moriantur homines propter peccatum primi hominis, asserit uerbis consequentibus sententiam ab Augustino relatam : Hic enim beneficium Dei perdidit, dum preuaricauit, indignus factus edere de arbore uite, ut moreretur. Mors autem dissolutio corporis est, cum anima a corpore separatur.

Scio reprehendi quedam, ut, quod mors secunda, que gehenna est, non redundarit in posteros ex Adami peccato ; sed sola mors prima, que animi solutio a corpore. Quod duce natura gentes in Christum crediderint , uiderintque sue nature esse quod credant. Quod bonos conatus adiuuet Deus , ut nostrum sit uelle, Dei perficere. Quod per iustitiam Deus unum e duobus paribus accipiat, alterum respuat   Quod predestinatio ex prescientia fidei pendeat . Quod Deus uelit omnes homines saluos fieri, si et ipsi uelint .

Sed cum hec fere omnia a Patribus aliis, presertim a Chrysostomo, iisdem pene uerbis, et ad eosdem Apostoli locos, prolata sint, quid cause est cur non perinde in Hilario atque in aliis benigna interpretatione molliantur? Quamquam nec admodum egent huiusmodi benignitate, si modo, ut par est, communi potius probatorum auctorum sententie quam preiudicato alicuius sensui credatur.

Nam Hilarium catholice de peccato originali sensisse, preter quam quod Augustinus testis est , demonstrat etiam ista sententia: Diabolus hominem tam propter Ade, quam propter ipsius peccatum, in conditione se habere gratulatur, etc. Cum igitur negat mortem secundam, que est in gehenna, ex primo parente in posteros traduci, id est, rependi a  Deo penam sensus, ut aiunt, peccato originali, repugnat equidem nonnullis: habet tamen assentientes plurimos, tum e Patribus, tum ex theologis antique schole, ipsumque Angelicum Doctorem.

Gentes ait duce natura credidisse, ait et Chrysostomus, uterque uero catholice, cum neuter naturam adiutorio Dei opposuerit, sed legi Mosaice, atque id ambo communiter docuerint, quod acceperant ab Apostolo, naturam scilicet perinde gentibus, atque legem Iudeis, pedagogum fuisse ad Christum.

Deinde, cum docet conatus bonos adiuuari a Deo, docet simul eosdem excitari a Deo, qui dat fidem. Cum uelle dicit esse nostrum, non excludit gratie adiutorium, sed necessitatem, que uoluntatibus imponatur.

Iustitia porro Deum operari, uel, quod idem est, iudicio, etiam cum ex hominibus unum elegit pre alio, Augustinianum est. Predestinationem ad gloriam, quam aiunt absolutam, ex preuisis esse operibus,  Ambrosianum. Deum uelle omnes saluos fieri, si uelint, id est, si gratie preuenienti consentiant, catholicum.



§ III. An sit unus Questionum et Commentariorum auctor.

Unum esse docti quique communiter dicunt. Communis opinionis tria sunt certissima argumenta, siquidem eodem tempore, in eamdem sententiam, iisdem uerbis utriusque operis auctor scripsit.

Ratio temporis inde clara est: tertia pars Questionum scripta est ante ann. 363, prior post annum 367; ann. 370 Commentarii, sedente Damaso, ut ostensum est. Cum ergo Damasus obierit ann. 384, sedere ceperit ann. 367, eodem fere tempore et liber primus Questionum et Commentarii breues scribi potuerunt, saltem eadem scriptoris etate.

Iam uero tam multa continent Questiones et Commentarii in eamdem sententiam, ut singula referre  infinitum sit, exempla proferre promptissimum: duo impresentiarum sufficiunt.

Quest. Quid est, ut cum uir et mulier una sint caro, uir imago Dei sit et non femina? Unius substantie quidem sunt uir et mulier, et in anima et in carne; sed gradu maior est uir, quia ex eo est femina, sicut dicit Apostolus: Caput mulieris uir . Causa enim maiorem fecit uirum, non substantia .

Comment. Quamuis una substantia sit et uir et mulier, tamen quia uir caput est mulieris, anteponendus traditur, ut per causam et rationem maior sit, non per substantiam. Inferior ergo mulier uiro est, portio enim eius est, quia origo mulieris uir est: ex eo enim est, ac per hoc obnoxia uidetur mulier uiro 

Quest. Hinc est unde Paulus apostolus: In magna autem, inquit, domo non solum sunt uasa aurea et argentea, sed et lignea et fictilia . Istud propter Hymeneum et Philethum posuit, qui cum essent ex Ecclesia, peruerse de resurrectione sentiebant,  sicut aliqui de Corinthiorum Ecclesia resurrectionem negabant. Sed hanc domum magnam Nouatianus mundum significat intelligendum, non Ecclesiam; ne in una Ecclesia, malos cum bonis, mundos cum immundis. cogatur asserere, quod facile puto conuelli. In una enim domo omnes sub uno sunt nomine: quamuis enim moribus diuersi sunt, uno tamen domini sui nomine censentur et professione. Mundus autem hic diuerse professionis continet homines, ita ut dispares profiteantur se habere et deos et dominos. uides ergo non hoc potuisse dici de mundo, sed de Ecclesia, in qua sub uno degentes nomine diuersi sunt actu, etc. .

Comment. Significauit in Ecclesia diuersos esse homines, quosdam bonos et summos uiros, quos in auro intelligi uult; quosdam bonos tantum, quos in argento designat: alios uero non bonos, quos uasa lignea et fictilia appellat: quod nulli ambiguum puto. Nam in Corinthiorum hoc Ecclesia probat frequens sermo obiurgantis  Apostoli; nunc autem in Ecclesia nostra palam est, et in templo Hierosolymis, in quo typus erat Ecclesie, manifestis lectionibus approbatur. Erant enim ibi Sadducei, ex quorum radice erat Hymeneus et Philetus, de quorum praua sententia cum Apostolus esset locutus, statim hoc subiecit, ut non esset mirabile in Ecclesia uideri homines dissentientes; nam et in Corinthiorum Ecclesia, de qua dixi, quidam erant qui dissentientes resurrectionem negabant. Insanus tamen Nouatus, ut errori suo blandiatur, aliter hoc intelligendum tradit, ut domus magna totus mundus significari credatur, quia habet hominum diuersitatem; cum constet Apostolum exemplo usum domus diuitis et opulenti, que quamuis copiosa sit, habet tamen uasa lignea et fictilia. Hoc modo et Ecclesia, quamquam sancta dicatur, habet tamen et uitiosos et praua sentientes, sicut superius memoraui. Quos contumelia dignos ostendit, non tamen perituros, sed purgandos per ignem, quia domui ex aliqua parte necessarii sunt 

 Iisdem sepe uerbis usus est in utroque opere, quod cum in exemplo priore de muliere apertum sit, frustra referantur alia, que legenti occurrent, si  modo animum uel leuiter aduertat. Utrobique certe diffidentia pro incredulitate ponitur; uerbum preuaricandi actiua terminatione barbare usurpatur; uerbum quoque meliorandi, et alia plurima, que etsi insolentia, uidentur tamen uel familiaria, uel affectata ab auctore.

Sentio opponi posse duo: alterum aduersus rationem temporis constitutam; alterum, quo diuersitas sententie probetur. Nam auctor tertie partis Questionum scribere se ait anno mundi sexto millesimo, qui Christi 459 secundum Grecos: distat igitur annis octoginta et amplius ab etate auctoris Commentariorum, uiuente Damaso, scribentis. Deinde questione 109 Melchisedech dicitur non esse homo, asseritur in Commentariis ad cap. II Epist. ad Hebreos.

uerum, quod pertinet ad tempus, facile fuit errorem in numeros irrepere, transpositis litteris, potestque suspecta uideri computatio annorum mundi more Grecorum facta ab homine Latino. Quidni ergo pro 6 millesimo scriptum fuerit 4 millesimo, et millesimus  pro millenario positus? Sic enim omnia conciliantur facili negotio, cum quarto mundi millenario secundum Latinos scriberentur questiones. Ea coniectura tanto probabilior est quanto plura adiuncta, que prosecuti sumus antea, ipsam confirmant.

Diuersitas sententie, qua auctor Questionum  Melchisedechum negat fuisse hominem, affirmat Hilarius, maiorem crearet difficultatem, nisi constaret, Hilarium in Epistolam ad Hebreos nichil scripsisse, quemadmodum nec Hieronymum, nec Pelagium, nec ullum alium Latinorum eiusdem etatis . Suppleuit igitur aliquis commentaria quibus decem priora Epistole capita exponuntur, partim ex Chrysostomo, partim ex Hieronymo; ut mirum nemini uideri debeat, si de Melchisedecho hoc in opere legantur pugnantia questionibus, quas Hieronymus ea ipsa epistola refellit, unde additor mutuatus est ipsa etiam uerba.

 Ex his que disputata sunt hactenus utroque posteriore capite, concludo, Hilarium, qui ex Sardinia oriundus, solet nominari diaconus, quique Luciferianus uulgo audit, scripsisse duo hec opera, quorum examen tum hoc, tum precedente capite institutum est. Deinde ipsum immerito traductum alieno nomine, qui suum habet ab Augustino semel atque iterum appellatum. Deinde immerito quoque postulatum siue Pelagiane, siue Celestiane heresis, cum utrique manifeste pugnet, et testis catholice fidei quoad peccatum originale ab Augustino laudetur. Deinde neque Pelagii, neque Celestii interpretem dici posse, cum utrumque etate multum precesserit, senseritque cum sue etatis Patribus apprime catholicis. Deinde tante auctoritatis esse ad res sui temporis, id est, quarti seculi inclinantis, testandas, quante quilibet alius apud Latinos, si forte Ambrosium excipias. Postremum, uere dixisse Mercatorem a Theodoro Mopsuestie episcopo ortam esse heresim, cui factum est postea, uel a Pelagio, uel a Celestio  nomen. Quod fuit hoc utroque capite demonstrandum.



DISSERTATIO II. DE SYNODIS HABITIS IN CAUSA PELAGIANORUM uIuENTE SANCTO AUGUSTINO In hec uerba Marii Mercatoris: Non solum imperialibus legibus, sed etiam sacerdotalibus statutis depositi atque exauctorati sunt, etc. 


 Etsi Mercator propositis Commonitorii uerbis de una Zosimi tractoria, uel etiam de Innocentii decreto, sermonem fecerit, non erit tamen alienum a ratione, nec parum, credo, conducibile ad historiam Pelagianam, recensere breuiter uiginti quatuor synodos que a ueteribus habite dicuntur in causa Pelagianorum,  donec moreretur Augustinus, aut concilium Ephesinum cogeretur. Fuit uero temporis illius spatium non amplius, quam nouemdecim annorum, quibus heresis Pelagii Celestiique uisa est aliquid uirium aut exercere, aut retinere.

Mirabitur forte quispiam, toties conuenisse tantam  multitudinem episcoporum, tam exiguo tempore, et ad unius secte excisionem, nec potuisse tamen infelix germen tanto molimine radicitus euelli. Sed ut impietas illa fuit omnium fere heresum perniciosissima, ut que fundamentum christiane pietatis conuellere tentauerit, hominum scilicet sub Deo humilitatem; ita nulla obstinatius restitit Ecclesie, siquidem nature ipsius libertatisque humane arce occupata, ex ea se pertinaciter defenderet.



I SYNODUS, Ab Aurelio aduersus Celestium habita Carthagine Honorio IX et Theodosio u AA. CC. mense Februario, anno Christi 412.

Post deprehensam in Africa Pelagianam heresim, habita est synodus Carthagine ab Aurelio episcopo, in causa Celestii, qui ad presbyteratum, partim doctrine fama, partim specie pietatis, sed potissimum suorum artibus, subrepere tentabat . Hec omnium prima fuit,  uideturque Ecclesie, de infando errore triumphare addiscentis, quasi rudimentum.

Temporis ratio facile constat duobus ueterum testimoniis inter se collatis, Patrum Carthaginensium et Augustini.

Scripserunt illi ann. 416, ad sanctum Innocentium in hec uerba : Cum ex more ad Carthaginensem Ecclesiam solemniter ueniremus, atque ex diuersis causis congregata ex nobis synodus haberetur, compresbyter noster Orosius nobis litteras sanctorum fratrum et consacerdotum nostrorum dedit Erotis et Lazari, quarum formam his constituimus esse subdendam. His ergo lectis Pelagium et Celestium auctores nefarii prorsus et ab omnibus nobis anathematizandi erroris aduertimus: unde factum est, ut recensendum peteremus [Al. putaremus] quid ante ferme quinquennium super Celestii nomine hic, apud Ecclesiam Carthaginensem, fuerit agitatum, etc.

Scripsit et iste lib. de Gest. Palest. cap. 11, alloquens  Aurelium: Hec ita obiecta sunt, ut etiam apud Carthaginem a sanctitate tua, et ab aliis tecum episcopis dicerentur audita atque damnata; ubi quidem, ut recolis, ipse non fui, sed postea, cum uenissem Carthaginem, eadem gesta recensui.

Ex quibus manifesta sunt tria: 1o Duas in eadem causa congregatas fuisse Carthagine synodos; et posteriorem quidem, ex qua date sunt ad summum pontificem littere, coiuisse circiter mensem Septembrem; tunc enim temporis cogendam precipiebat canon Nicenus. Coacta uero fuit de more et solemniter, id est, ex canonis prescripto. 2o Inter duas istas Carthaginenses synodos non effluxisse quinquennium, sed ferme quinquennium; 3o priori synodo non interfuisse Augustinum.

Habita est igitur prior illa synodus, non quidem statim post collationem cum Donatistis peractam uI idus Iunii, quod quibusdam uisum, alioquin interfuisset Augustinus, qui magna pars collationis fuit; sed post mensem Septembrem, ne si collocetur prope  collationis tempus, et ante Septembrem, iam non ferme quinquennium, sed plusquam quinquennium inter ambas synodos effluxisse fatendum sit. Si autem referatur ad ipsum mensem Septembrem, fatendum pariter intercessisse quinquennium totum inter synodum hanc priorem et litteras a posteriore scriptas.

Restat igitur ut post reliquos ann. 411 menses, et ad initium sequentis 412, reiiciatur, ut dicatur collecta de more, hoc est, secundum canonem Nicenum, ante Quadragesimam; sic enim liquet quomodo et Augustinus non interfuerit, cum post collationem ad suos profectus Carthaginem non redierit, nisi post festa paschalia, et ferme quinquennium ambas inter synodos fluxerit, siquidem tres aut quatuor menses implendo quinquennio defuerint.

Quot episcopi conuenerint, incertum est: conuenisse plures scribit Augustinus, non tantum uerbis mox relatis, sed his quoque : Ista heresis cum plurimos decepisset, et fratres, quos non deceperat, conturbaret, Celestius quidam talia sentiens ad iudicium Carthaginensis Ecclesie perductus, EPISCOPORUM sententia condemnatus est.

Orosius : Exposui corone uestre, ut potui, Celestium iam ad honorem presbyteratus subrepentem apud Carthaginem, PLURIMIS EPISCOPIS IUDICANTIBUS, proditum, auditum, conuictum, confessum, detestatumque ab Ecclesia, ex Africa profugisse. Et paulo post: Ego illico prosecutus sum. Hoc in Celestio AFRICANA SYNODUS detestata est.

Marius Mercator : De quibus omnibus capitulis suprascriptis exemplaribus synodalium gestorum PATRES ET EPISCOPI regionis illius restiterunt Celestio, et iusserunt ut eadem condemnaret, quia essent heretici sensus.

Predestinati auctor : Restitit ei quidam Paulinus diaconus defensor et procurator Ecclesie Mediolanensis, eique IN CONuENTU SACERDOTUM multa capitula obiecit contra fidem catholicam, que Celestius  damnare neglexit.

Ex his quatuor testimoniis, et presertim ex posterioribus tribus, posset aliquis suspicari non mediocrem fuisse hancce synodum, immo nec Carthaginensem tantum, sed, ut ait Orosius, Africanam, id est, uel ex tota diecesi Africe, uel ex pluribus prouinciis, siquidem ad eam, quod scribit Mercator, Patres et episcopi conuenerint; Patrum enim nomine primates prouinciarum, siue senes appellari, etsi dubium forte esset, intelligi posset ex actione prima collationis Carthaginensis num. 46. Ubi Aurelius meminit Patrum et fratrum suorum, cum de uniuersali concilio Ecclesie catholice septem legatos, qui collationi intersint, eligente loquitur. Hinc autem adiuuaretur utcumque opinio credentium a Patribus propter collationem coactis Carthaginem habitum de Celestio iudicium, nisi euidens in contrarium ratio faceret.

Accusauit Celestium Paulinus, quem diaconum simpliciter Augustinus; Mercator diaconum sancte  memorie Ambrosii Mediolanensis episcopi; Predestinati auctor diaconum defensorem et procuratorem Ecclesie Mediolanensis nominat.

Obiecta sunt capitula illa sex, que recenset cum Augustino  et Mario Mercatore  Predestinati auctor in hec uerba : Obtulerunt ei libros suos, ubi dicebat ipsam sibi hominis naturam ad perfectionem posse sufficere; hoc est, tantam potest homo exercere iustitiam, ut etiam sine peccato possit esse, si uelit; Adam mortalem factum, qui siue peccaret, siue non peccaret, esset moriturus; sic lex misit ad regnum sicut Euangelia; infantes in remissionem peccatorum baptizandos esse. Ideo confitemur propter regulam uniuersalis Ecclesie, nichil obfuisse generi humano peccatum Ade. Omnia hec oppositionum genera ad damnandum obiiciebantur Celestio.

Non interfuit Augustinus, sed ubi primum Carthaginem uenit, recognouit acta, quorum nichil ad nos transmisit, preter fragmentum et partem libelli a  Celestio Rome editi, gestisque ecclesiasticis allegati.

Quod superest actorum apud Augustinum ita se habet : De gestis ecclesiasticis Carthaginensibus hec eius  uerba descripsimus.

Aurelius episcopus dixit: Sequentia recitentur. Et recitatum est: Quod peccatum Ade ipsi soli obfuit, et non generi humano. Et cum recitatum esset, Celestius dixit: Dixi de traduce peccati me dubium esse, ita tamen, ut cui donauit Deus gratiam peritie, consentiam, quia diuersa ab eis audiui, qui utique in Ecclesia catholica constituti sunt presbyteri.

Paulinus diaconus dixit: Dic nobis nomina ipsorum. Celestius dixit: Sanctus presbyter Rufinus Rome, qui mansit cum sancto Pammachio. Ego audiui illum dicentem quia tradux peccati non sit.

Paulinus diaconus dixit: Est aliquis alius. Celestius dixit: Audiui et plures dicere. Paulinus diaconus  dixit: Dic nomina ipsorum. Celestius dixit: Non tibi sufficit unus sacerdos?

Et post aliqua alia, Aurelius episcopus dixit: Reliqua libelli legantur. Et recitatum est: Quod infantes qui nascuntur, in eo statu sint in quo fuit Adam ante transgressionem; usque in finem libelli minoris superius inserti.

Aurelius episcopus dixit: Docuisti, Celesti, aliquando, ut dixit diaconus Paulinus, quod infantes qui nascuntur, in eo statu sint in quo fuit Adam ante transgressionem.

Celestius dixit: Exponat quid dixit, ante transgressionem.

Paulinus diaconus dixit: Tu nega hoc te docuisse. Unum est ex duobus, aut neget se docuisse, aut iam damnet istud. Celestius dixit: Iam dixi, exponat quomodo dixit, ante transgressionem.

Paulinus diaconus dixit: Nega te illa docuisse. Aurelius episcopus dixit: Rogo, quid collegerim ego ex huiusmodi obiectione, dico: Adam constitutus in  paradiso, quod ante dicatur inexterminabilis factus, postea per transgressionem precepti factus sit corruptibilis. Hoc dicis, frater Pauline?

Paulinus diaconus dixit: Hoc, domine. Aurelius episcopus dixit: Status certe infantium hodie baptizandorum, utrum talis sit qualis fuit ante transgressionem Ade, an certe de eadem origine peccati, de qua nascitur, transgressionis culpam trahat? Hoc uult diaconus Paulinus audire.

Paulinus diaconus dixit: Utrum docuit hoc, an non, neget. Celestius dixit: Iam de traduce peccati dixi, quia intra catholicam constitutos plures audiui destruere, nec non et alios astruere, licet questionis res sit ista, non heresis: infantes semper dixi egere baptismo, ac debere baptizari. Quid querit aliud?

Quis fuerit exitus, docent quatuor laudati auctores locis prolatis, quibus adde Patres Carthaginensis concilii: Proditus, inquiunt, auditusque est frequenter Celestius, immo conuictus, confessusque, et detestatus  ab Ecclesia, id est, anathemate percussus, ac communione priuatus, donec aperte obiecta anathematizaret .

Huic sententie non acquieuit pertinax hereticus, sed sedem apostolicam ad declinandum iudicium appellauit, Ephesum tamen Asie urbem, neglecta appellatione, profugit, ubi per obreptionem presbyter ordinatus est, quemadmodum tradit Mercator Commonitorii cap. 1.



II SYNODUS, A Ioanne episcopo Hierosolymis in causa Pelagii contracta, Honorio X et Theodosio uI AA. CC. die 30 Iulii, anno Christi 415.

Secunde synodi, que coacta est Hierosolymis, in causa Pelagii, a Ioanne episcopo ann. 415, acta refert Orosius . Meminit uero Augustinus his uerbis : Usus est hoc testimonio S. Ioannes Hierosolymitane antistes  Ecclesie, sicut interrogatus que APUD ILLUM ANTE IUDICIUM gesta fuerint, cepiscopis nostris, qui simul in illo iudicio presidebant, ipsemet narrauit. Ait enim, tunc quibusdam susurrantibus, et dicentibus quod sine Dei gratia diceret Pelagius posse hoc perfici, id est, quod superius dixerat, esse posse hominem sine peccato: Culpam, inquit, super hoc etiam intulit, quia et Apostolus multum laborans, sed non secundum suam uirtutem, sed secundum gratiam Dei dixit: Amplius omnibus illis laboraui, non ego autem, sed gratia Dei mecum . Et iterum: Non est uolentis, neque currentis, sed miserentis Dei . Et illud: Nisi Dominus edificauerit domum, in uanum laborauerunt, qui edificant eam . Et alia multa similia diximus, inquit, de Scripturis sanctis. Illis autem non suscipientibus que dicebantur a nobis de sanctis Scripturis, sed adhuc susurrantibus, dixit Pelagius: Et ego sic credo: anathema sit qui dicit,  absque adiutorio Dei posse hominem ad profectum omnium uenire uirtutum.

De loco et preside aperta sunt utriusque laudati auctoris testimonia.

Ratio temporis inde conficitur. Et primo quidem necesse est hanc synodum coiuisse eo temporis interuallo quod a uerna tempestate ann. 415 ad mensem Decembrem eiusdem anni effluxit. Nam et huius synodi magna pars fuit Orosius, et eiusdem mentio facta est in concilio Diospolitano. At Orosius in Palestinam appulit uerno tempore ann. 415, et concilium Diospolitanum celebratum est mense Decembri eiusdem anni.

Deinde, cum primo die enceniorum uenisset, ut erat solitus, Orosius ad Ioannis obsequium, repulsam passus est ab eo, quasi per blasphemiam in synodo dixisset, hominem nequidem cum adiutorio Dei posse esse sine peccato. Cum igitur primus ille enceniorum dies fuerit decimus quartus Septembris, ut tradit Nicephorus , et quadragesimus  septimus post habitam synodum, ut scribit Orosius , necesse est habitam fuisse synodum die 30 Iulii.

Fuit illa presbyterorum dumtaxat, non item episcoporum, qui saltem iure coacti forent, sed ad summum qui amice conuocati. Neque enim cogendorum tunc temporis ulla fuit auctoritas penes Ioannem, cum neque diecesim haberet, immo neque prouinciam; sed in Antiochena diecesi censeretur, et Cesariensi episcopo totius Palestine metropolitano subesset. Fuit igitur conuentus ille, uel solius presbyterii, quod potius opinor; uel etiam uicinorum episcoporum, cuiusmodi duos, Eleutherium Sebastenum, et Eutonium Hierichuntinum, ad effodiendas sancti Stephani reliquias, et in urbem sanctam transferendas, Ioannes assumpsisse dicitur a Luciano .

Cogende occasionem dedit Pelagius, qui cum toto fere iam triennio Hierosolymis uersatus esset, solitis  artibus suas in partes traxerat nonnullos de clero, et ipsum in primis episcopum Ioannem, cuius, ut mentem non infecerit errore, animum certe ita deuinxerat sibi, ut homini iam per se infenso erga Hieronymum, propter Origenis causam, persuaderet facile, sanctum senem, non fidei studio, sed inuidia sibi obsistere. Hinc presbyteros inter orta dissensio, aliis Pelagio fauentibus, episcopi sui exemplo: aliis contra pugnantibus, duce Hieronymo, qui uersipellis heretici sensum diligentius indagauerat, peruidendumque catholicis prodiderat. Inde graues animorum utrinque commotiones, quas ut Ioannes, non sedaret quidem, sed Pelagio nocere prohiberet, conuentu presbyterorum contracto, tentauit, si qua posset ratione, partibus silentium imponere.

Orosius presbyter Hispanus, quem Augustinus ad Hieronymum miserat, ut de origine animarum doceretur ab Orientis magistro, euocatus e Bethleemi secessu, sedit inter presbyteros, a quibus rogatus quid Carthagine cum Celestio actum esset, narrauit  palam quid Augustinus, uel questionibus Hilarii Syracusani, uel libro Pelagii de natura respondisset. Incertum an ipsa quoque prelegerit concilii Carthaginensis acta. Legit certe epistolam Augustini ad Hilarium, duoque dixit se a Pelagio audiuisse: alterum, hominem posse esse sine peccato si uelit; alterum, mandata Dei facile custodire; utrumque ab Africanis damnatum.

Pelagius, quem Ioannes admitti iusserat, et inter presbyteros, licet laicum, considere, excepit, non dicere se id posse fieri sine adiutorio Dei. Exceptionem accepit libenter episcopus, eamque testimoniis Scripture cum confirmasset, tentauit Orosium cogere, ut se iudice, accusaret. Sed altercatione facta, multisque causantibus, eumdem non posse unius heretici aduocatum esse ac iudicem, causamque ortam inter Latinos a Latinis iudicibus disceptari debere, hec tandem sententia prolata est: Ut ad beatum Innocentium  papam Romanum partes et epistole mitterentur, uniuersis, quod ille decerneret, secuturis; sed ita ut hereticus imposito sibi silentio eatenus conticesceret, et ut nostri ab insultatione conuicti hominis, confusique temperarent .

Sed prestat ipsum audire loquentem suis uerbis Orosium . Que enim dicit, habere possunt rationem auctorum conuentus.

»Latebam in Bethleem, traditus a Patre Augustino, ut timorem Domini discerem, sedens ad pedes Hieronymi: inde Hierusalem, uobis accersentibus, uocatus adueni. Dehinc in conuentum uestrum una uobiscum, Ioanne episcopo precipiente, consedi: illico a pusillitate mea postulastis uniuersi, ut si quid super hac heresi, quam Pelagius et Celestius seminarunt, in Africa gestum esset, cognoscerem, fideliter ac simpliciter indicarem

Exposui corone uestre breuiter, ut potui, Celestium iam ad honorem presbyterii subrepentem, apud Carthaginem, plurimis episcopis iudicantibus,  proditum, auditum, conuictum, confessum detestatumque ab Ecclesia, ex Africa profugisse; contra librum uero Pelagii beatum Augustinum, discipulis ipsius Pelagii prodentibus, ac petentibus, plenissime respondere. Exstare etiam in manibus meis epistolam supra memorati episcopi , quam nuper ad Siciliam ordinasset, in qua multas questiones hereticorum retulit; quam etiam ibidem ut legerem, precepistis, et legi.

Ad hec Ioannes episcopus, ut Pelagius coram intromitteretur, expetiit; cui et propter paternitatis ipsius reuerentiam, et propter actionis utilitatem, dum presentem ab episcopo rectius crederetis confutandum, intromittendi conniuentia prestita est.

Intromissum Pelagium unanimiter omnes interogastis, an hec, quibus Augustinus episcopus respondisset, se docuisse cognosceret. Illico ille respondit: Et quis est mihi Augustinus? Cumque uniuersi acclamarent blasphemantem in episcopum, ex  cuius ore Dominus uniuerse Africe unitatis indulserit sanitatem, non solum a conuentu illo, uerum ab omni Ecclesia pellendum, episcopus Ioannes illico eum, hominem uidelicet laicum, in consessu presbyterorum reum hereseos manifeste, in medio catholicorum sedere precepit. Et deinde ait: Augustinus ego sum; ut scilicet, persona quasi presentis assumpta, liberius ex auctoritate eius, qui ledebatur, ignosceret, et dolentium animos temperaret. Cui mox a nobis dictum est: Si Augustini personam sumis, Augustini sententiam sequere.

Tunc idem episcopus nobis omnibus ait: Hec, que leguntur, in alios dicta sunt, aut de Pelagio suggerendum putatis? Si in ipsum autem Pelagium, quid dicatis expromite. Ego autem, uobis annuentibus, dixi: Pelagius mihi dixit , docere se hominem posse esse sine peccato, et mandata Dei facile custodire, si uelit. Respondit Pelagius, audientibus uobis: Hoc et dixisse me, et dicere negare  non possum. Ego illico prosecutus sum: Hoc in Celestio Africana synodus detestata est; hoc Augustinus episcopus scriptis suis, sicut audistis, exhorruit; hoc in ipsius nunc Pelagii scriptis sua responsione condemnat; hoc et beatus Hieronymus, cuius eloquium uniuersus Occidens, sicut rorem uellus, exspectat , et in epistola sua quam nuper ad Ctesiphontem edidit, condemnauit. Similiter et in libro quem nunc scribit, collata in modum dialogi altercatione, confutat. Hoc est enim lubricum in anchistro draconem tenere, ne possit effugere .

Porro autem episcopus Ioannes nichil horum audiens, a nobis exigere conabatur ut accusatores nos, ipso iudice, fateremur. Responsum est sepissime ab uniuersis: Nos accusatores huius non sumus; sed quid fratres tui, patres nostri, senserint et decreuerint super hac heresi quam nunc laicus uulgo predicat, intimamus, ne Ecclesiam tuam presertim, ad cuius sinum  conuolauimus, te ignorante conturbet. At ille cum sepe nos docendi simulatione in aliquam professionis speciem tentaret inducere, dicebat quia ad Abraham dictum esset a Domino: Ambula coram me, et esto sine macula ; et Zacariam et Elizabeth pronuntiatos esse iustos ambos ante Dominum, incedentes in omnibus iustificationibus Domini sine querela , quod quidem ab Origene dictum, ab eo proferri compluribus nobis notum erat.

Cui responsum per me est: Nos filii Ecclesie catholice sumus. Non exigas a nobis, Pater, ut doctores super doctores esse audeamus, aut iudices super iudices. Patres quos uniuersa per orbem Ecclesia probat, quorum communioni nos [Al. uos] adherere gaudetis, damnabilia hec esse dogmata decreuerunt. Illis probantibus nos obedire dignum est. Cur interrogas filios, quid sentiant, cum Patres audias, quid decernant?

Ad quod ille diu disputans et nostris  nostris, ut dixi, actionibus uel interpolatis plerumque, uel tacitis, episcopus Ioannes ait: Si sine adiutorio Dei hoc hominem posse diceret, pessimum et damnabile erat. Nunc autem cum adiiciat, posse hominem esse sine peccato, non sine adiutorio Dei; uos quid dicitis? An forte uos Dei adiutorium denegatis? Cui respondi ego: Testibus et testificantibus etiam nunc uobis, et supra memoratis uiris, anathema ei, qui negat adiutorium Dei. Ego certe non nego, precipue cum e contrario in hereticos [Al. heretico] confutarim.

Deinde cum intellecto iudice, et interprete prodito, clamaremus, Latinum esse hereticum, nos Latinos, heresim Latinis magis partibus notam, Latinis iudicibus disserendam, ac se pene impudenter ad iudicandum, cum quidem nos accusatores non essemus, et unus et suspectus ingereret, dici a pluribus  necessarium fuit: Non potest quisquam idem esse heretici et aduocatus et iudex. Multisque aliis actitatis, Ioannes episcopus nouissimam sententiam protulit, confirmans tandem postulationem intentionemque nostram, ut ad beatum Innocentium papam Romanum partes et epistole mitterentur, uniuersis, quod ille decerneret secuturis: sed ut hereticus Pelagius imposito sibi eatenus silentio conticesceret, et ut nostri ab insultatione conuicti hominis confusique temperarent. Uniuersi in hanc sententiam consensimus, gratiarum actione celebrata, pace facta, et consummata ad pacis testimonium oratione, discessimus.

Nunc autem, post dies quadraginta et septem, cum primo Enceniorum die, ut solitus eram quando adderam, ad obsequium Ioannis episcopi cucurrissem, statim ab eo notam falsi criminis pro gratia salutationis accepi. Ait enim mihi: Quare ad me uenis homo, qui blasphemasti? uolens, ut credo, intelligi: Noli me tangere, quia mundus sum et absque  peccato . At ego nichil conscius, interrogaui, quando, aut quo audiente, aut cuiusmodi illud est dictum, quod blasphemie possit ascribi. Episcopus respondit: Ego te audiui dixisse: Quia nec cum Dei adiutorio possit esse homo sine peccato.« Hactenus acta.

Scio nonnullis placitum, cuiusmodi Iansenius Iprensis , et Wastellus , fidem apologie in suspicionem uocare, quasi peccet in historiam, ut Iprensis putat, et in catholicam fidem, ut Wastellus. uerum nemo nunc inter eruditos ipsis assentitur, cum ille non satis conuentum Hierosolymitanum a Diospolitana synodo discreuerit, quod erat tamen facile audienti testimonium Augustini mox prolatum; iste uix serio accusasse Nouatianismi atque Nestorianismi auctorem apologie uideatur; uterque, non ratione, sed affectu, communem sensum spreuerit quia eximius  hic libellus auctoritate sua, id est, tanta quanta potest esse uiri ab utroque fidei magistro, Hieronymo et Augustino, de catholicis dogmatibus edocti, rebus suis incommodabat.



III SYNODUS, Ab Eulogio Cesariensi aduersus Pelagium Diospoli collecta, Honorio X et Theodosio uI AA. CC. die 20 Decembris, anno Christi 415.

Cum metueret Ioannes ne si causa Pelagii, ut erat statutum in presbyterii conuentu, Rome apud sedem apostolicam ageretur, Carthaginensis Ecclesie iudicium de Celestio probaretur, et artes Pelagii paterent, ferretque uafer homo dignam suis erroribus sententiam, preiudicium facere uoluit, quo summi pontificis animum occuparet; coactisque per Eulogium Cesaree episcopum et prouincie primatem episcopis aliquot, quibus facile, propter inscitiam Latini sermonis, illudi posset ab interprete maligno, synodum habendam fecit.

 Lidde igitur, que est Diospolis, in urbe Parestine Cesariensis, quatuordecim episcopi, Eulogius Cesariensis, Ioannes Hierosolymitanus, Ammonianus, Porphyrius Gazensis, Euthonius [Epist. Lucian. Eleutherius] Hierichuntinus, Porphyrius alter, Fidus, Zosimus, Zobenus Eleutheropolitanus, Nymphidius, Chromacius, Iouinus, Eleutherius Sebastenus, et Clemacius conuenerunt.

Habita est synodus ann. Christi 415, Innocentii summi pontificis 13, Honorio X et Theodosio uI AA. CC., die 20 mensis Decembris, ut concluditur ex epistola Luciani presbyteri, de reuelatione beati Stephani, hunc in modum:

Die Parasceue, inquit Lucianus  hoc est, feria sexta, III nonas Decembris, consulatu Honorii decies et Theodosii sexies Augustorum, hora tertia noctis, quasi in ecstasi effectus, uidi uirum, etc. Ad aliam Parasceuen Dominus Gamaliel eadem similitudine apparuit mihi,  etc. In tertia igitur septimana, eadem die et hora, uenit supradictus uir, etc. Expergefactus perrexi ad ciuitatem, ad sanctum Ioannem episcopum, et cum illi omnia, que uideram, renuntiassem, cum audisset, lacrymatus est pre gaudio, et dixit, etc. uade, fode in aceruo, qui est in ipso agro, et si inueneris, renuntia mihi; et ita me dimisit, etc. Conuertimus ad monumentum, et fodientes inuenimus tres thecas, etc. Statim ergo renuntiaui episcopo, cum esset in Lidda, que est Diospolis, synodum agens: qui assumpsit secum duos alios episcopos, Eleutherium de Sebaste, et Eleutherium de Iericho, et uenerunt ad locum, etc. Cum psalmis et hymnis portauerunt reliquias beati Stephani in sanctam Ecclesiam Sion, etc. Translate sunt reliquie Martyris uIII kal. Ianuarii. Hactenus Lucianus.

Ex his tempus concilii, immo fere dies deprehenditur. Nam prima reuelatio facta est die 3 Decembris: posterior die 10; tertia denique die 17. Ioannes Hierosolymis erat die 18, cum eum Lucianus  adiit. Die 19 aut 20 fodit Lucianus, inuentisque reliquiis Liddam perrexit, ubi erat Ioannes synodum agens, et unde rediit ante diem 25. Necesse est igitur ut concilium sit habitum a die 20 ad 23.

Augustinus cum acta huius concilii diu expetita accepisset, librum conscripsit de Gestis Palestinis ad Aurelium Carthaginensem, ex quo sumpta sunt, que, recisis Augustini Commentariis, subiiciuntur.

Cum synodus Diospolim conuenisset, Pelagio in consessum inducto, inter ea, que libello sunt recitata, obiectum Pelagio illud fuit primum, quod in libro suo quodam scribit, non posse esse sine peccato, nisi qui legis scientiam habuerit. Quo recitato synodus dixit: Tu hoc edidisti, Pelagi? At ille respondit: Ego quidem dixi, sed non sicut illi intelligunt; non dixi non posse peccare qui scientiam legis habuerit, sed adiuuari per legis scientiam ad non peccandum, sicut scriptum est: Legem in adiutorium dedit  . Synodus dixit: Plane aliena non sunt que respondit.

Synodus dixit: Legatur aliud capitulum. Et lectum est in eodem libro, dixisse Pelagium omnes uoluntate propria regi. Quo lecto Pelagius respondit: Et hoc dixi propter liberum arbitrium, cui Deus adiutor est eligenti bona; homo uero peccans, ipse in culpa est quasi liberi arbitrii. Episcopi dixerunt: Neque hoc alienum est ab ecclesiastica doctrina.

Item recitatum est, quod in libro suo Pelagius posuit, in die iudicii iniquis et peccatoribus non esse parcendum, sed eternis eos ignibus exurendos. Respondit Pelagius: Hoc secundum Euangelium dixi, ubi dicitur de peccatoribus: Isti ibunt in supplicium eternum, iusti autem in uitam eternam . Et si quis aliter credit, Origenista est. Quo audito, catholica sententia episcopis placuit.

Deinde obiectum est et illud Pelagio, tamquam in suo libro scripserit, malum nec in cogitationem uenire. Pelagius respondit: Hoc non ita posuimus, sed  diximus debere studere christianum, ne male cogitet. Quam responsionem episcopi approbarunt.

Recitatum est et aliud, quod in suo libello scripsit, regnum celorum etiam in ueteri Testamento promissum. Respondit Pelagius: Hoc et per Scripturas probari possibile esse; heretici autem in iniuriam ueteris Testamenti hoc negant. Ego uero Scripturarum auctoritatem secutus dixi, quoniam in propheta Daniele scriptum est: Et accipient sancti regnum altissimi . Qua accepta responsione, synodus dixit: Neque hoc alienum est a fide catholica.

Post hec obiectum est, quod Pelagius dixit in eodem libro suo, posse hominem, si uelit, esse sine peccato; et quod scribens ad uiduam adulatorie dixit: Inueniat apud te pietas, que nusquam inuenit locum; inueniat ubique peregrina in te locum iustitia; ueritas quam iam nemo cognoscit, domestica tibi et amica fiat: et lex Dei, que ab omnibus prope hominibus contemnitur, a te sola honoretur. Et iterum  ad ipsam: O te felicem et beatam, si iustitia, que in celo tantum esse credenda est, apud te solam inueniatur in terris. Et in alio ad ipsam libro, post orationem Domini et Saluatoris nostri, docens quemadmodum debeant sancti orare, ait: Ille ad Deum digne eleuat manus, ille orationem bona conscientia effundit, qui potest dicere: Tu nosti, Domine, quam sancte et innocentes et munde sint ab omni malitia et iniquitate et rapina, quas ad te extendo manus; quemadmodum iusta et munda labia, et ab omni mendacio libera, quibus offero tibi deprecationem, ut mihi miserearis. Ad hoc respondens Pelagius ait: Posse quidem hominem sine peccato esse, et Dei mandata custodire, si uelit, diximus. Hanc enim possibilitatem Deus illi dedit. Non autem diximus, quod inueniatur aliquis ab infantia usque ad senectutem qui numquam peccauerit; sed quoniam a peccatis conuersus proprio labore et Dei gratia possit esse sine peccato, nec tamen per hoc in posterum inconuertibilis. Reliqua uero que subiecerunt, neque in libris nostris  sunt, neque talia umquam diximus. His autem synodus dixit: Quoniam negas talia scripsisse, anathematizas illos qui sic tenent? Pelagius respondit: Anathematizo quasi stultos, non quasi hereticos, siquidem non est dogma. Episcopi dixerunt: Nunc quoniam anathematizauit Pelagius insertum stultiloquium, recte respondens, hominem cum adiutorio Dei et gratia posse esse sine peccato, respondeat et ad alia capitula.

Deinde obiecta sunt Pelagio, que in doctrina Celestii discipuli eius referuntur inuenta: Adam mortalem factum, qui siue peccaret, siue non peccaret, mortuus esset; quoniam peccatum Ade ipsum solum leserit, et non genus humanum; quoniam lex sic mittat ad regnum, quemadmodum Euangelium; quoniam ante aduentum Christi fuerint homines sine peccato; quoniam infantes nuper nati in illo statu sint, in quo Adam fuit ante preuaricationem; quoniam neque per resurrectionem Christi omne genus  humanum resurgat. Hec ita obiecta sunt, ut etiam apud Carthaginem ab Aurelio et aliis cepiscopis dicerentur audita, atque damnata. Deinde obiecta sunt et alia quedam capitula, commemoratione nominis Augustini interposita, que ei de Sicilia missa fuerant, cum ibi fratres catholici huiusmodi questionibus turbarentur. Ista autem sunt: posse hominem sine peccato, si uelit, esse; infantes, etsi non baptizantur, habere uitam eternam; diuites baptizatos, nisi omnibus abrenuntient, si quid boni uisi fuerint facere, non reputari illis, neque regnum Dei posse eos habere. Ad hec sibi obiecta Pelagius ita respondit: Posse quidem hominem sine peccato esse dictum est superius. De eo autem quod fuerint ante aduentum Domini homines sine peccato, dicimus et nos, quoniam ante aduentum Christi uixerunt quidam sancte et iuste secundum Scripturarum sanctarum traditionem. Reliqua uero et secundum ipsorum testimonium a me dicta non sunt, pro quibus ego satisfacere non debeo; sed tamen ad satisfactionem sancte synodi, anathematizo  illos qui sic tenent, aut aliquando tenuerunt. Synodus dixit: Ad hec predicta capitula sufficienter et recte satisfacit presens Pelagius, anathematizans ea que non erant eius.

Deinceps obiectum est Pelagio quod diceret Ecclesiam hic esse sine macula et ruga. Respondit Pelagius: Dictum est a nobis scilicet ita; quoniam lauacro ab omni macula et ruga purgatur Ecclesia, quam uelit ita Dominus permanere. Ad quod synodus dixit: Hoc et nobis placet.

Deinde obiecta sunt de libro Celestii, quid in unoquoque capitulo contineatur, magis secundum sensum, quam secundum uerba, que quidem ille latius exsequitur; sed tunc subiicere omnia, qui libellum aduersus Pelagium dederant, se non potuisse dixerunt. Ergo in primo capitulo libri Celestii hoc scriptum esse, quoniam plus facimus quam in lege et Euangelio iussum est. Ad quod Pelagius respondit: Hoc quasi nostrum posuerunt; dictum est uero  a nobis secundum Apostolum de uirginitate, de qua Paulus dicit: Preceptum Dei non habeo . Synodus dixit: Hoc et Ecclesia recipit.

Deinde obiiciuntur Pelagio alia Celestii capitula capitalia. In tertio capitulo scripsisse Celestium, gratiam Dei et adiutorium non ad singulos actus dari, sed in libero arbitrio esse, uel in lege ac doctrina. Et iterum, Dei gratiam secundum merita nostra dari, quia si peccatoribus illam det, uidetur esse iniquus. Et his uerbis intulisse: Propterea ipsa gratia in mea uoluntate posita est, siue dignus fierem, siue indignus. Si enim per gratiam omnia facimus, quando uincimur a peccato, non nos uincimur, sed Dei gratia, que uoluit nos adiuuare omnimodo, et non potuit. Et iterum ait: Si gratia Dei est, quando uincimus peccata; ergo ipsa est in culpa, quando a peccato uincimur, quia omnino custodire nos, aut non potuit, aut noluit. Ad ista Pelagius respondit: Hec utrum Celestii sint, ipsi uiderint qui dicunt ea Celestii esse. Ego uero numquam sic tenui, sed anathematizo  qui sic tenet. Synodus dixit: Recipit te sancta synodus ita uerba reproba condemnantem.

Deinde de quinto capitulo Celestii Pelagio fuit obiectum quod affirmet unumquemque hominum omnes uirtutes posse habere et gratias, et auferat diuersitatem gratiarum, quam Apostolus docet. Pelagius respondit: Dictum est a nobis, sed maligne et imperite reprehenderunt. Non enim auferimus gratiarum diuersitatem; sed dicimus donare Deum ei qui fuerit dignus accipere omnes gratias, sicut Paulo apostolo donauit. Synodus dixit: Consequenter et ecclesiastico sensu et ipse sensisti de dono gratiarum, que in sancto Apostolo continentur.

Post hec in sexto capitulo libri Celestii positum obiectum est, filios Dei non posse uocari, nisi omnimodo absque peccato fuerint effecti. In septimo, obliuionem et ignorantiam non subiacere peccato, quoniam non secundum uoluntatem eueniunt, sed secundum  necessitatem. In decimo capitulo, non esse liberum arbitrium, si Dei indigeat auxilio, quoniam in propria uoluntate habet unusquisque aut facere aliquid, aut non facere. In duodecimo capitulo, uictoriam nostram non ex Dei esse adiutorio, sed ex libero arbitrio. Quod inferre dictus est his uerbis: Nostra est uictoria, quoniam propria uoluntate arma suscepimus; sicut e contrario, nostrum est, quando uincimur, quoniam armari propria uoluntate contempsimus. Et de Apostolo Petro posuit testimonium, diuine nos esse consortes nature, et syllogismum facere eum: quoniam si anima non potest esse sine peccato; ergo et Deus subiacet peccato, cuius pars, hoc est, anima, peccato obnoxia est. In decimo tertio capitulo dicit, quoniam penitentibus uenia non datur secundum gratiam et misericordiam Dei, sed secundum merita et laborem eorum qui per penitentiam digni fuerint misericordia. His recitatis synodus dixit: Quid ad hec, que lecta sunt capitula, dixit presens Pelagius monachus? Hoc enim reprobat sancta synodus,  et sancta Dei catholica Ecclesia. Pelagius respondit: Iterum dico, quia hec etiam secundum ipsorum testimonium non sunt mea, pro quibus, ut dixi, satisfactionem non debeo. Que uero mea esse confessus sum, hec recta esse affirmo. Que autem dixi non esse mea, secundum iudicium sancte Ecclesie reprobo, anathema dicens omni contrauenienti, et contradicenti sancte catholice Ecclesie doctrinis; ego enim in unius substantie Trinitatem credo, et omnia secundum doctrinam sancte catholice Ecclesie. Si quis uero aliena ab hac sapit, anathema sit.

Synodus dixit: Nunc quoniam satisfactum est nobis, prosecutionibus presentis Pelagii monachi, qui quidem piis doctrinis consensit, contraria uero Ecclesie fidei reprobat et anathematizat, communionis ecclesiastice eum esse et catholice confitemur. Hactenus acta.

Accusarunt Gallicani duo episcopi, Eros et Lazarus, non per se quidem et uerbo, cum unius egritudo utrumque adesse uetuerit, sed misso libello, quo  duo continebantur obiectionum capita, unum aduersus Pelagium, alterum contra Celestium . Excerptum illud est de duobus tantum Pelagii libris, Testimoniorum, et Ad uiduam: mirum quod neque ex Commentariis in Paulum. Istud partim ex libris Celestii, partim ex epistola Hilarii ad Augustinum. Omnia per compendium recensuit ita Augustinus.

In hoc, inquit , tota heresis ista consistit:

    1. Adam mortalem factum, qui siue peccaret, siue non peccaret, moriturus esset;
    2. Quod peccatum Ade ipsum solum leserit, et non genus humanum;
    3. Quod lex sic mittat ad regnum, quemadmodum et Euangelium;
    4. Quod infantes nuper nati in illo statu sint, in quo Adam fuit ante preuaricationem;
    5. Quod neque per mortem uel preuaricationem Ade omne genus hominum moriatur, neque per  resurrectionem Christi omne genus hominum resurgat;
    6. Quod infantes, etsi non baptizentur, habeant uitam eternam;
    7. Quod diuites baptizati, nisi omnibus abrenuntient, si quid boni uisi fuerint facere, non eis reputetur, neque regnum Dei possint habere;
    8. Quod gratia Dei et adiutorium non ad singulos actus detur, sed in libero arbitrio sit, et in lege atque doctrina;
    9. Quod Dei gratia secundum merita nostra detur, et propterea ipsa gratia in hominis sit posita uoluntate, siue dignus fiat, siue indignus;
    10. Quod filii Dei non possint uocari, nisi omnino absque peccato fuerint effecti;
    11. Quod obliuio, et ignorantia non subiaceat peccato, quoniam non euenit secundum uoluntatem, sed secundum necessitatem;
     12. Quod non sit liberum arbitrium, si indigeat auxilio Dei, quoniam propriam uoluntatem habet unusquisque aut facere aliquid, aut non facere;
    13. Quod uictoria nostra ex Dei non sit adiutorio, sed ex libero arbitrio;
    14. Quod ex illo, quod ait Petrus, diuine nos esse consortes nature, consequens sit ut ita possit esse anima sine peccato, quemadmodum Deus;
    15. Quod penitentibus uenia non detur secundum gratiam et misericordiam Dei, sed secundum meritum et laborem eorum qui per penitentiam digni fuerint misericordia.


Hec omnia, et si que argumentationes ad ea confirmanda interposite sunt, sua negantem et anathematizantem Pelagium iudices approbauerunt, et ideo pronuntiauerunt, eum contraria ecclesiastice fidei, reprobando et anathematizando damnasse.

Pelagius igitur subdole absolutionem suffuratus est ab hominibus Grecis, quibus per interpretem  non fidelissimum uerbis ambiguis respondebat, quod identidem ipsi Pelagianisque aliis obiicit Augustinus .

Etsi uero synodus hec ab Augustino mirifice laudata sit, et ab omnibus uulgo celebretur, ueluti prima de Pelagiano errore Ecclesie uictoria; Hieronymus tamen miserabilem uocat, partim quia Patribus illusit Pelagius, per crebra mendacia auertens a se meritam damnationem; partim quia, missis in prouincias epistolis , sua dogmata approbata fuisse credulis non paucis persuasit; partim denique, quod insolescentes Pelagii sequaces eo proruperint audacie, ut facto perditorum cuneo, ab eis Dei serui et ancille ad curam sancti Hieronymi presbyteri pertinentes sceleratissima cede, afficerentur, diaconus occideretur, edificia monasteriorum incenderentur, uix ipsum ab hoc impetu atque incursu impiorum in Dei misericordia turris munitior tueretur 

 Ad hanc forte synodum, nisi potius ad conuentum presbyterorum, respiciebat sanctus senex, cum indignatus imponi silentium defensoribus fidei, nichil non audentibus interim hostibus, dignam se sententiam, aut uotum potius emisit: Quod bellum seruauit, pax ficta non auferat .



Iu SYNODUS, Ab Aurelio coacta Carthagine aduersus Pelagium et Celestium absentes, Theodosio Aug. uII et Iunio Iu Palladio coss. circa tempus autumni ann. Christi 416.

Quarta synodus, que secunda Carthaginensis, in causa Pelagianorum, conuocata est ab Aurelio, ann. 416, circa tempus autumni.

Affuerunt sexaginta et octo episcopi prouincie proconsularis, quorum nomina recensentur in synodica ad Innocentium mox referenda.

Constat ratio temporis partim ex responsione Innocentii  ad synodicam data uI kal. Februar., Honorio Aug. XI et Constantio II coss., partim ex 73 canone codicis Africani, si modo legitur prout in Greco est: Placuit ut dies concilii idem seruetur, qui in Hipponensi concilio constitutus est, id est, X kal. Septemb., et scribendum ad singularum prouinciarum primates, ut quando apud se concilium congregant, hunc diem seruent. Annus enim ex Innocentii litteris, mensis et dies ex canone facile innotescit. Si quidem pontifex initio consequentis anni respondit, et Patres scribunt se ex more ad Carthaginensem Ecclesiam conuenisse, id est, eo tempore, quo ab ipsomet Aurelio statutum fuerat ante annos 14.

Quamquam difficultatem creauit mihi semper iste canon, nam etsi in Greco est, , ; quibus uerbis significari uidetur in  speciem suas a primatibus synodos ad diem memoratum conuocari debere; Latinus tamen textus, qui profecto primigenius est, maiorique fide dignus, alium omnino facit contrariumque sensum: hunc nempe, ut ne primates suis habendis prouincialibus synodis impediant prestitutum diem concilii plenarii, quo scilicet episcopi ad ipsum libere ueniant X kal. Septemb. Cum ergo textus Grecus iubeat in speciem conuocari synodos prouinciales ad X kal. Septemb., uetet Latinus, oportet, uerbum hoc , unde pugna est, ita interpretari, ut significet diem X kal. Septemb. seruandum immunem ab impedimentis. Qui sensus, cum sit omnino facilis, continuo uideri potest infirmare uim argumenti allati. Hoc tamen potius confirmat, si modo ad ipsum primum fontem prouocemus, id est, quintum canonem Nicenum, quem consequentia secula pro inconcussa quadam regula conuocandarum synodorum habuerunt. Sic autem se habet: Placuit annis singulis, per unamquamque prouinciam, bis in anno  concilia celebrari, ut communiter, omnibus simul episcopis congregatis prouincie, discutiantur eiusmodi questiones ; concilia uero celebrentur: unum quidem ante quadragesimam Pasche, ut omni dissensione sublata munus offeratur Deo purissimum; secundum uero circa tempus autumni.

Quem canonem intelligi non posse de uniuersalibus totius unius diecesis conciliis, probat ueterum auctoritas, et ista insuper ratio, quod cum a ciuitate maioris sedis, ut puta Antiochene, Alexandrine, etc., ciuitates minorum sedium distarent sepe longissimo locorum spatio, totus fere annus in eundo ac redeundo, habendaque synodo bis in anno, ponendus fuisset. Pertinet igitur ad solas prouinciales quas ubique terrarum statis illis temporibus et olim esse contractas historia, et etiamnum contrahi consuetudo demonstrat.

Opinor igitur ex canone codicis Africani in argumentum  adducto recte colligi, circa X kal. Septemb. cogi solitas olim a primatibus nonnullis prouinciales synodos: alioquin Patres sine causa tulissent legem, ne priuatis conuentibus uniuersalium tempus impediretur. Ab aliis circa tempus autumni, id est, uersus finem Septembris, ut cum legati redirent ab uniuersali concilio, de negotiis communiter transactis ad cepiscopos sue prouincie referrent. Horum morem probatum, illorum reiectum.

Atuero, inquies, prouinciales synodos oportuit, non sub fidem Septembris, sed X kalend. Septembris, id est, uno prius mense conuocari: quando quidem ex synodis prouincialibus ad uniuersalem mittebantur legati, ut pluribus ex canonibus Africanis colligere est. uerum aliter res se habet: nam in priore synodo, que quadragesimam Pasche anteibat, eligebantur legati, qui ita se compararent, ut cum primum a primate totius Africe tractoria ueniret, ad condictum locum se conferrent, et ex uniuersali concilio reuersi, ad posteriorem synodum autumnalem  renuntiarent que gesta essent.

Sed quoniam semel digressi sumus, monendus est obiter lector ut animaduertat a Patribus Nicenis atque Africanis tempus habendis synodis constitutum fuisse, intra illud spatium quod a Pentecoste ad Christi Natalitia, et ab his ad Quadragesimam intercedit: uoluerunt enim episcopos frequentes adesse synodis, nec tamen a sua quemque Ecclesia abesse solemnioribus festis, quibus uel baptismus celebrabatur, ut in resurrectione Christi ac Pentecoste; uel futurum pascha indicebatur, ut in Natalitiis. ualet autem animaduersio illa ad indagandum synodorum tempus, si quando consignatur notis non admodum insignitis; neque enim fallit umquam, nisi aliqua urgeat extraordinaria necessitas.

Diuersas quidem conueniendi causas habuerunt episcopi, sed eam maxime quod cum ex relatione Orosii litterisque Erotis et Lazari intellexissent  quantum Pelagius fecisset fucum Patribus Diospolitanis, quantumque detrimenti ex hac specie absolutionis res Ecclesie catholice caperet, occurrendum malo putauerint, et sedis apostolice auctoritatem inuocandam

Recensita sunt que ante ferme quinquennium cum Celestio ibidem gesta fuerant, ut uiderentur Patres non quidem aperte contra prohibitionem canonum de absentibus iudicare, sed ea tantum que olim acta essent cum presente, totius prouincie sententia, et suprema sedis apostolice auctoritate confirmare.

Synodicam igitur scripserunt ad summum pontificem, in qua duo tantum Pelagiani erroris dogmata exposuerunt. Alterum de necessitate gratie diuine ad opera pietatis, alterum de baptismo paruulorum, propter peccatum originale tollendum. Hec enim duo sunt omnium fere capita, que in priore concilio Paulinus diaconus Celestio obiecerat.





u SYNODUS, A Siluano seniore seu primate prouincie Numidie aduersus eosdem hereticos Mileui congregata, iisdem consulibus, circa finem Octobris anno Christi 416.

Eodem fere tempore, eademque de causa, Pelagii nimirum et Celestii, celebrata est quinta synodus a sexaginta et uno Patribus prouincie Numidie in urbe Mileuitana. Prefuit Siluanus prouincie senior, eoque iure primas et concilii preses. uerum hec sigillatim euidentius explicanda.

Habita est, ut dixi, eodem fere tempore, quo Carthaginensis; nonnichil enim intercessisse, significant Patres, cum in synodica scribunt, se imitatos prouincie Carthaginensis episcopos, quos comperissent ad sedem apostolicam de hac causa scripsisse. uide  epistolam 94, que est Augustini ad Hilarium episcopum.

Eadem de causa, quam explicuere uerbis quibus heresis totius duo capita fecerunt: Hec duo, inquiunt, quibus omnino totum, quod Christiani sumus, nituntur euertere, que fidelia corda sustinent, non esse rogandum Deum, ut contra peccati malum, atque ad operandam iustitiam sit noster adiutor; et non opitulari paruulis ad consequendam uitam eternam, christiane gratie sacramentum.

Pelagii nimirum et Celestii, quorum nomina detulerunt in hunc modum: Huius autem perniciosissimi erroris auctores esse perhibentur Pelagius et Celestius, quos quidem in Ecclesia sanari maluimus, quam desperata salute ab Ecclesia resecari, si necessitas nulla compellat: quorum unus, id est, Celestius, etiam ad presbyterium in Asia dicitur peruenisse. De quo ante paucos annos quid gestum fuerit, sanctitas tua de Carthaginensi Ecclesia melius instruetur. Pelagius uero, sicut a quibusdam fratribus nostris misse loquuntur  epistole, Hierosolymis constitutus, nonnullos fallere asseritur.

Nota uero ad hec uerba, quos quidem in Ecclesia, etc., ab hoc concilio, cuius mens esset Augustinus, heresis auctores non fuisse communione priuatos. Neque enim iure poterant, non tantum propterea quod uterque abesset iudicio, reique dicerentur solis accusatorum scriptis, sed etiam, et maxime quidem, quia cum ad supremum iudicem referretur de re tota, eius sententia exspectanda fuit.

A sexaginta et uno Patribus: tot enim nomina memorantur in synodica, quos inter eximii tres, Augustinus, Alipius et Possidius exstitere.

In urbe Mileuitana . Non quod Siluanus totius prouincie senior, ideoque iure primas, in suam ciuitatem, per tractoriam conuocasset episcopos: neque enim Mileuitane Ecclesie prefuit, sed Summensi seu Zamensi, ut uidere est in subscriptionibus  mandati lecti in prima actione collationis Carthaginensis; sed quod Mileuis opportunior foret cogendis Patribus, quod in media fere Numidia posita esset, ut coniicere licet: nam ciuitas tam celebris, siue conciliis habitis, etiam plenariis, siue Optato suo episcopo, non reperitur, neque in descriptionibus antique Africe, neque in itinerario Antonini, neque in ueteribus historiis, quod sciam, nisi quod appellatur de nomine, ubi sermo fit de conciliis et Optato.

Sunt qui existiment Mileuum esse idem quod Mileum, cuius meminit Antoninus in Itinerario, cuiusque situm exhibent tabule Ptolemaice, corrupto tamen aliquatenus nomine, inter Cyrtam Iuliam et Sitifini. Opinionem probant ex eo quod in quinta synodo Restitutus episcopus Mileion dicatur esse prouincie Numidie, quodque magna cognatio Mileum inter et Mileuum sit. Ita sentit Ferrarius in Lexico geographico, aitque urbem nunc quidem dici Mela: olim uero fuisse episcopalem sedem sub archiepiscopo  Carthaginensi. uerum suam habent ista difficultatem: nam Mileuitana Ecclesia fuit in prouincia Numidie, que suum habebat olim primatem, non item in proconsulari, cuius caput Carthago. Deinde in Notitia Africanarum prouinciarum, quam edidit Pater Sirmondus, recensetur Benenatus Mileuitanus inter episcopos Numidie, et Patera Milianensis inter episcopos Mauritanie Cesariensis, uidetur autem Milianum idem ac Mileum. Deinde potuit error irrepere in subscriptionem Restituti in octaua collatione u synodi, quandoquidem in aliis omnibus collationibus dicitur tantum Africane prouincie. Denique Ortelius, peritus in primis geographus, Mileuum et Mileum distinguit; nec rationem affert Ferrarius cur ab Ortelio discedat.

Nihilominus Ferrario aut Balduino potius assentiri me duo cogunt: alterum, quod uix ac ne uix quidem opiner ciuitatem adeo celebrem pretermissam fuisse a geographis, maxime cum suam habuerit cognominem  regionem, ut constat ex epist. 129 Augustini; alterum, quod tanta cognatio nominis quanta est inter Mileuum et Mileum seu Mireum, ut habet Ptolemeus, dubitare non sinat, quin una sit eademque ciuitas. Quare malim ego accusare Ortelium, quod Mileum reponat in Mauritania Cesariensi, arctioribusque finibus quam Ampsaga fluuio a Numidia Mauritaniam secernat, facit enim id inuito Ptolemeo, quam ciuitatem hanc conciliis tantisque episcopis nobilem sine loco et situ relinquere. Non diffiteor tamen Notitiam Africanarum prouinciarum negotium creare, quemadmodum et quod alias etiam reperitur mentio Milianensis episcopi: sed forte Manlianensis dici debuit, est autem Manliana ciuitas apud Ptolemeum, in Mauritania Cesariensi prope Garaphios montes, non procul a Sauo fluuio.

Sed ut eo reuertamur unde digressi sumus, ex synodo Mileuitana scripta est ad innocentium papam epistola in eumdem fere modum, immo et eodem stylo quo ex Carthaginensi: unde eruditi, non uana  coniectura, utriusque auctorem Augustinum nec temere nec leuiter opinantur. Ipse enim statim a synodo Carthagine conuenit Aurelium Euodiumque, comitantibus Alipio et Possidio, priusquam Iulius synodicarum litterarum perlator ad Romanum pontificem proficisceretur, ad quem communes aliasque, quas familiares uocant, dederunt quinque illi episcopi prefati. uerum de his postmodum dicturi sumus. Synodica Mileuitana sic se habet.



Preter hanc epistolam nichil synodi remanet, quamuis enim fuerint olim, sintque etiamnum, qui celeberrimos octo Ecclesie Africane canones, aduersus heresim Pelagianam, Mileuitanos uocent; id faciunt tamen nunc temporis paucissimi ex sententia; reliqui, ut ueterem atque popularem appellationem  retineant. Scitum enim est ab eruditis canones istos eo primum nomine uocatos fuisse, propter solam ueteris collectoris preiudicatam auctoritatem; nec ulla ratione dici posse sancitos in uno ex duobus Mileuitanis conciliis. Neque enim in primo uniuersali; siquidem coactum sit ann. 402, cum nondum orta fuisset heresis Pelagiana, certe nondum Africanis innotuisset: neque etiam in secundo prouinciali, cum Augustinus in plenario totius Africe concilio, conditos testetur; codex canonum ab Adriano primo missus ad Carolum Magnum, in Carthaginensi synodo.



uI SYNODUS, Carthagine a quinque episcopis, iisdem consulibus, eademque de causa, sub finem eiusdem anni habita.

Cogit nos auctoritate sua Marius Mercator sexte synodi loco ponere quinque episcoporum, Aurelii, Alipii, Augustini, Euodii et Possidii, conuentum Carthagine, de quo sic loquitur : Ut autem a sancte recordationis Innocentio damnarentur  talis exstitit causa. Post Romane urbis uastationem, in Palestina degebat Pelagius. Inuenti sunt a quibusdam studiosis episcopis libri eius, in quibus multa et uaria aduersus fidem catholicam conscripta esse uidentur. Hi cum litteris in Africam Patribus et episcopis missi sunt, ubi tribus conciliis congregatis memorati lecti sunt libri. Exinde relationibus Romam missis, ipsis quoque libris pariter destinatis, apostolica sententia rescribentis ad predicta concilia emanauit, que eosdem ipsos  ecclesiastica communione priuauit; quorum scriptorum exemplaria habemus in manibus.

Nam cum nullum concilium, preter Carthaginense et Mileuitanum, in aliis Africe prouinciis contractum legamus, uel in quo legi potuerint libri Pelagii cum litteris Erotis et Lazari ex Oriente ad Patres et episcopos Africe per Orosium delati, uel cuius relationi  Romam cum libris misse respondens Innocentius, Pelagium Celestiumque ecclesiastica communione priuauerit; fatendum est omnino unum de tribus conciliis a Mercatore memoratis fuisse conuentum quinque episcoporum, quippe cui apprime omnia conueniant, que nulli alteri. Nam et a quinque episcopis lecti sunt hereticorum libri; et auditus Orosius, qui gesta Diospoli narraret; et accepte a Gallicanis episcopis ex Oriente littere; et missi Romam libri, siue qui Pelagii, de Natura, siue qui Augustini respondentis, de Natura et Gratia; et ad Innocentium scripta epistola; et ab eodem acceptum responsum, quo Pelagius damnaretur: que omnia constant, partim ex epistola episcoporum ad Innocentium, partim ex Innocentii ad episcopos responsione.

Quid quod Augustinus Mario uidetur fauere, cum ualentino eiusque monachis legendum prescribit , quod scriptum est ad papam Innocentium Romane urbis episcopum de concilio prouincie Carthaginensis,  et de concilio Numidie, et aliquanto diligentius a quinque episcopis, et quid ipse ad tria ista rescripsit, etc.

Neque uero hunc conuentum Marius immerito donauit nomine concilii, quando constabat prestantissimis totius Africe, immo et Ecclesie Occidentalis Patribus, Aurelio presertim atque Augustino, quorum ille dux, iste ingenium conciliorum a Prospero dictus est . Certe Honorius imperator cum ad Spoletinum concilium ex Africa sanctissimos octo doctissimosque episcopos uocaret, ad omnes istos scripsit preterquam ad Possidium, quem forte nouerat Augustini indiuiduum comitem .

Causa uero cur illi quinque conuenerint, synodicisque duarum prouinciarum litteris non contenti, alias preterea dederint ad summum pontificem, easque longe prolixiores, quibus tota causa explanaretur, hec, opinor, fuit. Iactabant Pelagianarum  partium homines, non perinde Rome atque in Africa de suis rebus iudicari; suam doctrinam Innocentio persuasam fuisse; fauere sibi, cum prestantissimis quibusque clericis, Sixtum presbyterum magni nominis, clarissimumque Ecclesie Romane lumen. Hec et alia dicebant per mendacium quidem, sed tamen ita artificiose atque audacter, ut apud ipsos quoque bonos, sin minus certam fidem, saltem suspicionem facerent non leuem. Quare monendus uisus est summus pontifex de calumnia improbe mentientium, immo et instruendus de re plenius, ne quid forte humanitus super ea re pateretur, neue, quod multis contigerat, etiam prestantibus, ut Paulino, et Seuero Sulpitio, nimiam credulitatem hominibus in speciem piis adhiberet, atque ita non satis animose pastor bonus latentes ouium uestimento lupos ab ouili Christi arceret.





uII SYNODUS, Habita Rome aduersus Pelagium et Celestium ab Innocentio I, Honorio XI et Constantio II coss., uI kal. Februarias, anno 417.

Tribus acceptis ex Africa epistolis, synodum cegit Rome sanctus Innocentius, unde ad singulas Africe synodos respondit singulis epistolis, quas decretales ipse uocat. Omnes certe tanto pontifice digne sunt, quidquid effutierit Erasmus; omnes plene apostolici spiritus, quo et iura sedis Romane defensa sunt, et uera fides exposita, et heretici communione ecclesiastica priuati, et redeuntibus ab errore paterna brachia expansa, et impertiende absolutionis, non tantum facta potestas Africanis pontificibus, sed etiam additum iubentis mandatum.

Tempus synodi, que prima est Romana in causa  Pelagianorum, aperte loquuntur epistole, si quidem consignantur uI kal. Februarii, Honorio et Constantio coss. id est, die 27 Ianuarii, anno Christi 417.

Quod autem ex synodo Innocentius rescripserit, non uidetur mihi dubium; id uero qui uoluerit conficere ex his Gennadii uerbis : Innocentius urbis Rome episcopus scripsit decretum Occidentalium Ecclesiarum et Orientalium aduersus Pelagianos datum; frustra profecto fuerit. Neque enim he uoces, Occidentalium Ecclesiarum, etc., significant, quod tamen oporteret, ab Occidentalibus Ecclesiis profectum decretum: alioquin collectum dici deberet uniuersale Occidentis et Orientis concilium, quod prorsus alienum est ab omni fide. Deinde locus Gennadii aperto uitio laborat, caret enim hac uoce, episcopis, qua opus est: quasi diceretur Innocentius scripsisse decretum Occidentalium Ecclesiarum, et Orientalium episcopis datum. De quo procul dubio in libro Pontificali legitur: Hic constitutum  fecit de omni Ecclesia, id est, in omni Ecclesia obseruandum.

Satius est igitur ex eo probare habitam fuisse synodum, quod Innocentius, ut erat obseruantissimus ecclesiastici moris, non aliam tenuerit in mittendo decreto regulam quam qua hoc seculo summi pontifices, siue precessores, siue successores, usi sunt: quibus nimirum solemne fuit, et uix non religiosum, decretales epistolas, de dogmatibus presertim nonnisi in concilio scribere, et inde in uniuersum orbem mittere. Ita Siricius Himmerio Tarraconensi, de non rebaptizandis Arianis; Mediolanensi Ecclesie, aduersus Iouinianum; Africanis, de recipiendis Nouatianis atque Montensibus. Ita Anastasius Ioanni Hierosolymitano, de Origenis erroribus ac Rufino Aquileiensi. Ita Zosimus uniuersis episcopis, de condemnatione Pelagii et Celestii. Ita Celestinus Cyrillo et aliis, de Nestorii impietate. Ita Sixtus Ioanni Antiocheno et Orientalibus, de pace Ecclesie. Ita Leo Magnus Flauiano,  aduersus Eutychen. Ita Hilarus episcopis Tarraconensis prouincie, de illicitis ordinationibus. Ita denique Felix tertius Petro Fulloni Alexandrino, quem ob heresim deposuit, et Zenoni imperatori, cuius Henoticon improbauit.

Quid quod Romani pontifices, quod Lucas Holstenius erudite monuit , in more positum habebant, episcopos de rebus magni momenti ad se uenientes e prouinciis, et presertim e conciliis, audire in cetu, non tantum Urbici cleri, sed etiam episcoporum, siue qui forent in Urbe, siue qui e uicinis locis euocarentur. uenerat autem Iulius episcopus ab Africanis conciliis, cum synodicis litteris, de causa maxima, eaque dogmatica, ad pontificem relaturus.

Quid in hac synodo gestum sit, constat ex epistolis Innocentii. Damnati sunt nimirum duo Pelagianorum errores, duoque catholica dogmata defensa: alterum de necessitate gratie; alterum de infantium baptismo propter peccatum originale. Dictum anathema  in errorum auctores ac sequaces, nisi resipiscerent; oblata resipiscentibus indulgentia, prescriptusque indulgentie impertiende modus.

Quis euentus fuerit, quamque sanctum exstiterit apud omnes Innocentii decretum, notum est, cum ex Augustino, qui pluribus in locis, ubi amat adhibere Innocentii uerba ad conuincendos Pelagianos, ipsumque in primis Iulianum, quippe ab Innocentio ordinatum; tum ex Patribus Africanis  constituentibus in Pelagium et Celestium, per uenerabilem episcopum Innocentium, de beatissimi Petri apostoli sede prolatam manere sententiam, etc.; immo et ex ipso Celestio damnante, ut se catholicum probaret, omnia que sibi obiicerentur, secundum sententiam sancti Innocentii; et tandem ex Zosimo pontifice uehementer urgente Celestium, ut consentiret litteris Innocentii, tamquam certe fidei regule. Et uero Zosimus ita religiose decessoris uestigia secutus est, ut quam scripsit ad uniuersos orbis  episcopos epistolam, de condemnatione Pelagii et Celestii, hanc Gennadius  uideatur puram dicere Innocentiani decreti promulgationem.

Non sine opere pretio animaduertes, lector, Augustinum post decretales Innocentii epistolas in Africam delatas, sermonem qui secundus dicitur de uerbis Apostoli habuisse magna ex parte aduersus Pelagianos, quos nonnulli uerebantur ad ecclesiasticum iudicium trahere, eumque ita conclusisse, ut suam sententiam sincere aperiret de auctoritate sedis apostolice: Ubi tales inueneritis, inquit, occultare nolite. Non sit in uobis peruersa misericordia. Prorsus ubi tales inueneritis, occultare nolite, redarguite contradicentes, et resistentes ad nos perducite. Iam enim de hac causa duo concilia missa sunt [Forte miserunt] ad sedem apostolicam. Inde etiam rescripta uenerunt. CAUSA FINITA EST, UTINAM ALIQUANDO FINIATUR ERROR! etc.

Animaduertes etiam, non sine aliqua admiratione,  uix ullum reperiri summi pontificis decretum, in quo iura sedis apostolice in causis fidei, maioribusque aliis tractandis, magnificentius extollantur; nec ullum tamen, non dicam maioribus, sed neque paribus laudibus parique religione ab Africanis acceptum: ut uel hoc uno satis Ecclesia Africana male fidei arguat homines, qui ab ipsa sibi subministrari iactant arma, quibus sedem apostolicam petant.

Sed iam representande sunt nobiles ille decretales epistole, pure a mendis quibus hactenus ita scatebant, ut legentibus uel fastidium, uel sui contemptum crearent. In his repurgandis usi sumus pluribus mss. codicibus, sed uno presertim antiquissimo sancti Germani de Pratis, cuius usuram nobis concessit religiosissimus pariter ac eruditissimus Domnus Lucas Dacherius.





uIII SYNODUS Ab Attico Constantinopoli congregata aduersus Celestium iisdem consulibus, anno 417.


Super solius Celestii nomine, ut loquebantur ueteres, habita est ab Attico synodus octaua, que prima Constantinopolitana in causa heresis Pelagiane. De hac breuiter Augustinus : Ubique, inquit, diffusus Christi exercitus debellauit apud Carthaginem Celestium, quando ipse non eram. Et rursus Constantinopolitani longe a regionibus Africanis, etc.

Fusius Mercator : Inde post aliquantos annos sub sancte memorie Attico episcopo urbem Constantinopolitanam petiit: ubi in similibus detectus, magno studio sancti illius uiri, ex predicta alma urbe detrusus est, litteris super eius nomine, et in Asiam, et Thessalonicam, et Carthaginem ad episcopos missis, quarum exemplaria habentes proferre sumus parati. Predictus tamen Celestius etiam  hinc eiectus ad urbem Romanam, sub sancte memorie Zosimo episcopo, tota festinatione perrexit, etc.

uerum tria uocari possunt in questionem. Primum, an Atticus reuera synodum habuerit, aut solummodo priuatum iudicium. Alterum, quo tempore habuerit. Postremum, an huius synodi mentionem fecerit, uel Prosper in carmine de Ingratis, uel sanctus Celestinus in epistola ad Nestorium.

Sed postremum istud opportunius postea soluetur in partem negatiuam.

Ad secundum manifeste satis, ut opinor, respondet Mercator: Predictus tamen Celestius hinc  eiectus, ad urbem Romanam tota festinatione perrexit. Ex his enim liquido patet Celestium Constantinopoli Romam, ineunte pontificatum Zosimo, confugisse. Iniuit autem pontificatum Zosimus ann. 417, mense Martio, ut demonstrauimus in notis ad Commonitorium, posuitque non exiguum tempus in examinanda Celestii causa, quam tandem  absoluit ann. 418, circiter Maium. Si qua igitur synodus celebrata sit Constantinopoli, unde fugiens Celestius tota festinatione perrexit Romam, cum iam teneret sedem apostolicam Zosimus, celebratam oportet anno 1 pontificatus Zosimi, id est, ann. Christi 417.

Non minus aperte soluit primum dubium idem auctor, ubi tradit, super Celestii nomine litteras ab Attico missas, et in Asiam, et Thessalonicam, et Carthaginem ad episcopos. Neque enim ea tempestate moris erat mitti denuntiatorias tractorias ab ullo episcopo, ad maiores sedes, integrasque dieceses, cuiusmodi erat uel Asia, uel Macedonia, uel Africa, nisi ex concilio, in quo iuxta canones quispiam damnatus esset, damnationisque sententia toti, quatenus intererat, Ecclesie nuntiaretur.

Moris illius, immo legis, admodum necessaria est animaduersio: neque enim mediocriter conducit ad historiam ecclesiasticam illustrandam, ponendumque,  sicubi oportet, inter priuatas, et synodicas epistolas discrimen. Exempla uero, quibus hec consuetudo asseritur, uidere licet apud Lucam Holstenium in notis ad Romanam synodum paulo antea memoratis.

Synodicas litteras maioribus sedibus missas, quibus uel acta continebantur, uel saltem actorum breuiatio, habuit pre manibus Mercator, tunc cum suum Commonitorium offerret: utinam ad nos cum actis transmisisset, ut alia transmisit bene multa, que non maiori opere pretio congressit! magna procul dubio historie Pelagiane lux hinc fieret.



IX SYNODUS, Rome a Zosimo celebrata in causa Celestii, Honorio XI et Constantio II coss., circiter mensem Septembrem, anno Christi 417.

Nonam synodum, que fuit altera Romana, Zosimus in basilica Clementis, flagitante Celestio, celebrauit  anno sui pontificatus primo, Christi 417, circa initium Septembris, ut quam tardissime. Hec omnia, partim ex litteris Zosimi ad Africanos constant, partim ex Augustino Marioque Mercatore, et aliis eiusdem eui scriptoribus sunt tamen enucleatius explicanda.

Quod cetum episcoporum habuerit summus pontifex, et non tantum priuatum iudicium, facile conficeretur, si uerum esset quod scriptum reliquit illustrissimus Marca, archiepiscopus Parisiensis , appellationem scilicet in causa fidei, non tam ad sedem apostolicam quam ad synodum Romanam factam olim fuisse; causa enim Celestii, cum spectaret ad fidem, debuisset ab eo iudicio, quod appellatum fuerat, disceptari. Sed ut suam de Eutychete sententiam idoneis testimoniis uir doctissimus comprobauerit, de Celestio tamen Pelagioque, immo et Theodoreto, uix ulli fidem faciat, nisi admodum credulo, cum antiqui scriptores tale quiddam ne indicauerint  quidem.

Satius est igitur aliunde argumenta conquirere, que probent quod contendimus. Probant uero primum uerba hec Paulini diaconi : Contra que etiam magister suus litigat Pelagius, qui illa ipsa damnauit in iudicio Orientali, que iste IN SEDIS APOSTOLICAE CeTU conatur astruere. Ista enim de priore, quod Zosimus instituerit, iudicio intelligi debere, ex eo patet, quod posteriori Celestius non interfuerit, sed desperata causa subduxerit se et negauerit examini, ut loquitur Augustinus ; uel, ut ait Mercator , non solum non affuerit, sed etiam ex urbe Romana profugerit. Probant deinde, que scribit Mercator  omnino pertinentia ad posterius iudicium: uocatus ad audientiam pleniorem, ut que promiserat  festinaret implere, etc. Quid enim est audientia plenior, quam cetus priore aliquo frequentior? Quamquam  priorem frequentem fuisse, multorumque episcoporum, indicat non obscure Zosimus, cum ait , se non Celestium tantum, sed etiam quoscumque, qui eo tempore ex diuersis regionibus aderant, sacerdotes admonuisse, etc. Probat etiam locus habiti cetus, basilica nimirum sancti Clementis. Neque enim aliis negotiis, quam sacris, id est, conciliis, inseruiebant templa. uide Holstenii notas ad synodum Romanam sub Bonifacio II. Probant denique uoces ACTORUM GESTORUMQUE, quibus non tantum Zosimus, sed etiam Augustinus utitur , cum de hoc ipso iudicio loquitur.

Ex uerbis autem Augustini manifeste conficitur, hunc cetum fuisse, non tantum aliquot episcoporum, ut indicat Zosimus , sed etiam totius cleri Romani. Sic enim ait: Quinetiam Romanos clericos arguunt, scribentes eos iussionis terrore percussos, non erubuisse preuaricationis crimen admittere, ut contra PRIOREM SENTENTIAM, qua gestis catholico dogmati affuerant, postea pronuntiarent, malam hominum  esse naturam, etc. Et paulo post: Tot enim et tantis inter apostolicam sedem et Afros episcopos currentibus et recurrentibus scriptis ecclesiasticis, etiam gestis de hac causa apud illam sedem Celestio presente et respondente confectis, etc.

De loco et causa aperte loquitur Zosimus : Celestius presbyter nostro se ingessit examini, expetens ea que de se apostolice sedi aliter quam oportuit essent inculcata, purgari, etc. Die cognitionis resedimus in sancti Clementis basilica, etc.

Quod pertinet ad tempus, annus quidem ex prioribus Zosimi litteris ad Africanos, mensis uero ex posterioribus cognoscitur. Ille enim consignate sunt Honorio XI et Flauio Constantio coss., qui fuit annus Christi 417, et primus Zosimi: iste XI kal. Octob. Nam cum secute sint primas ex synodo missas, nec tamen statim, siquidem interiecte fuerint crebre Celestii professiones, par est credere primas circa finem  Augusti aut initium Septembris scriptas fuisse, atque ita tunc temporis habitam synodum.

Iam uero scribit Pontifex, epistolam libellumque Pelagii, et litteras a Praylio ad Innocentium missas in gratiam Pelagii, recitatas fuisse publice in alio consessu, auditasque tanto omnium gaudio, ut lacryme nonnullis pre affectu effluerent, plures admiratio teneret tales etiam absolute fidei infamari potuisse. Tum addit ea ex quibus postmodum, morosioribus quibusdam non satis optimi pontificis humaniorem probantibus, uisus est et accusari merito potuisse et uix ab Augustino idonee defendi. uide que annotauimus ad caput primum Commonitorii Marii Mercatoris.

uerum cum id fere totum, quod hactenus retulimus, depromptum sit ex litteris Zosimi ad Africanos, quas, etsi Baronius ex uaticanis monumentis acceptas retulit , uir tamen eruditus Marcus Antonius Cappellus e Franciscana familia reiicit, perinde ac si a Pelagianis ficte  essent, ad faciendam sancto pontifici et Africanis Patribus inuidiam. Cum ipso disputare super ea re locus et tempus iubet, sed littere prius afferende pro actis synodi, et ille quidem longe emendatiores, quam in annalibus legantur. 

Sed iam tempus est tractare questionem his de litteris motam ab erudito Cappello adulterinas putante. Ea uero neque talis est, que non possit testimonio ueterum finiri; neque difficilis, cum nichil asseratur a Cappello quod uehementer urgeat, immo quod per seipsum non corruat. Nam ut a testimonio ueterum ducam initium, Marius Mercator meminit priorum litterarum, quarum etiam mentio fit in posterioribus: Ob hoc ipsum, inquit , nonnulla Celestius illius sancti sacerdotis humanitate dignus est habitus; et sic epistolam quamdam benignitatis plenam ad Afros episcopos meruit, qua ille abusus est, uel adhuc abutitur, ad multorum ignorantium deceptionem.

 Facundus Hermianensis, non unius tantum, ut Mercator, sed duas memorat, singulas in gratiam singulorum hereticorum datas. Sic enim ait : Inuenient postremo beatum quoque Zosimum, apostolice sedis antistitem, contra sancti Innocentii decessoris sui sententiam, qui primus Pelagianam heresim condemnauit, fidem ipsius Pelagii eiusque complicis Celestii, quem in Ecclesia Carthaginensi conuictum atque appellantem apostolicam sedem et ipse gestis discusserat, tamquam ueram et catholicam laudantem, insuper etiam Africanos culpantem episcopos, quod ab illis heretici crederentur, cum, necdum ipsis Africanis episcopis dolos eorum multo manifestius detegentibus, memoratos Pelagium et Celestium putaret orthodoxos

Tam claris tamque grauibus testimoniis duobus tertium addi potest Iuliani ipsius Eclanensis episcopi: obscurius illud quidem, si per se solum spectetur, sed quod ex aliorum consortio clarissimam  lucem habeat.

Iulianus igitur in libello quem scripsit ad Zosimum summum pontificem, nomine octodecim episcoporum damnationi Pelagii et Celestii subscribere detrectantium, eas affert detrectandi causas, easque exceptiones aduersus iudicium in sede apostolica factum, quas summus pontifex in secundis litteris, in quibus priorum fit mentio, adhibuerat contra Africanos: nec affert tantum, sed iisdem quoque uerbis, ad maiorem sedis apostolice siue exprobrationem, siue contumeliam. Sic enim habet :

Illud autem sanctitatem uestram specialiter admonemus, ne ad uestram reprehensionem factum putetis, quod sic absentum damnationem, ob Dei timorem, subscribere non audemus, docti per Scripturas humanam uoluntatem preceptis Dei non debere preferri dicentis: Non credes auditui uano, nec consenties cum  iniquo fieri testis iniustus . Et ne multitudini quis credendum putaret, adiunxit: Non eris cum pluribus in malitia . Et iterum: Priusquam interroges, ne uituperes quemquam . Et iterum: Quod uiderunt oculi tui, loquere . Item in Euangelio: Nolite iudicare, ut non iudicemini; nolite condemnare, ut non condemnemini. In quo enim iudicio iudicaueritis, iudicabitur de uobis; et qua mensura mensi fueritis, remetietur uobis. Item in alio euangelista etiam Iudei fatentur, quod lex nostra non iudicet hominem, nisi ab ipso audierit et cognouerit, quid faciat . Et in Actibus apostolorum per gentiles Festi similis prolata est sententia, quod non sit consuetudo Romanis damnare aliquem, priusquam qui accusatur presentes habeat accusatores, locumque defendendi accipiat ad abluendum crimina .

Hac triplici tanta, tamque manifesta auctoritate etsi obrui posse uideatur Cappellus, cum proferre nichil possit, nisi infirmum et debile; non est tamen  sine responsione dimittendus, quamtumuis miratus sim non mediocriter aliquando, uirum tam eruditum eousque, siue hereticorum odio, in quos dissertabat, siue quo alio animi motu, impeditum fuisse, ut non animaduerteret inde fidem litteris Zosimi astrui, unde tolli putaret. Quatuor argumentis utitur ad suppositionem litterarum probandam: et primo quidem, quasi littere pugnantia historie atque Augustini testimonio contineant. Sic enim ait:

Magne, si litteris credimus, Zosimum inter et Africanos dissensiones animorum exstiterunt, Zosimo Africanos acerbius perstringente, Africanis uicissim Zosimum inuidiosa querelarum mole onerantibus: cum tamen re ipsa mutua utriusque partis consensione tota Celestii Pelagiique causa peracta sit, idque Augustinus testetur lib. II ad Bonifacium, cap. 3, etc.

At contrarium testatur Augustinus, et eo quidem ipso loco qui profertur. Cum enim Zosimum excusare niteretur, propter reuerentiam sedis apostolice,  cogente nichilominus ueritate ea dixit que Cappellum arguant, et penitus conuincant. Quid enim uolunt he uoces? Aliquanto lenius hec ingenia, quam seuerior postulabat Ecclesie disciplina, tractata sunt. Quid iste? Tot et tantis inter apostolicam sedem et Afros episcopos currentibus et recurrentibus scriptis ecclesiasticis, etiam gestis de hac causa apud illam sedem Celestio presente et respondente confectis, quenam tandem epistola uenerande memorie pape Zosimi, que interlocutio reperitur, ubi preceperit credi oportere sine ullo uitio peccati originalis hominem nasci? Nusquam prorsus hoc dixit, nusquam omnino conscripsit, etc. Libellus eius catholicus dictus est, quia et hoc catholice mentis est, etc. Quid tandem alie? Ex Africa Romam littere posteaquam uenerunt, id continentes non sufficere hominibus tardioribus et sollicitioribus quod se generaliter Innocentii episcopi litteris consentire fatebatur, sed aperte eum debere anathematizare que in suo libello praua posuerat; ne si id non fecisset, multi parum intelligentes, magis in libello  eius illa fidei uenena a sede apostolica crederent approbata, propterea quod ab illa dictum erat eum libellum esse catholicum, quam emendata, propter illud, quod se pape Innocentii litteris consentire ipse responderat. Et sub finem: Quidquid interea lenius actum est cum Celestio, seruata dumtaxat antiquissime et robustissime fidei firmitate, correctionis fuit clementissima suasio, non approbatio exitiosissima prauitatis, etc. Potuitne Augustinus manifestius indicare litteras, quarum precipua capita perstringit?

Pergit Cappellus, sed secundum, quod adhibet, argumentum, non ualidius primo est, cum eamdem patiatur solutionem. Pelagius, ait, non potuit fallere Ecclesiam Romanam, ut scribit Augustinus lib. de Pecc. Orig. cap. 8. Fefellit uero, si qua fides secundis litteris. Quid enim aliud significant uerba hec Zosimi: »Sit uobis gaudium eos quos falsi testes criminabantur agnoscere a nostro corpore et catholica ueritate numquam  fuisse diuulsos.« Quid ista? »Quantum hec exsultatio fidei non mortuos esse, nec periisse, de quibus falsa uulgata sunt.«

Afferendus iterum solus pro responsione Augustini locus: Pelagius fefellit iudicium Palestinum, proptereaque ibi uidetur esse purgatus. Romanam uero Ecclesiam, ubi eum esse notissimum scitis, fallere USQUEQUAQUE non potuit, quamuis et hoc fuerit utcumque conatus, sed, ut dixi, minime ualuit. RECOLUIT enim beatissimus papa Zosimus, quid imitandus precessor eius de ipsis senserit gestis. ATTENDIT etiam quid de illo sentiret predicanda in Domino Romanorum fides, quorum aduersus eius errorem pro ueritate catholica studia consonantia concorditer flagrare cernebat. Quam ingeniose enim posita est uox, uel illa, fallere usquequaque non potuit; uel ista, recoluit; immo et hec, attendit. Quibus tacite Augustinus intelligentibus innuit, et Pelagium aliquando fefellisse papam Romanum, sed non usquequaque; et Zosimum memoriam reuocasse, que parumper abierat;  et summum pontificem Innocentii constitutum paulo diligentius attendisse quam prius, cum deciperetur ab hominibus male fidei.

Addit Cappellus, tertium argumentum, constare scilicet ex Augustini testimonio, nec Celestium fuisse receptum a Zosimo, nec eius fidem probatam; nec negatos ab ipso errores, de quibus accusabatur; nec euocatum ex Africa Paulinum; nec Erotem et Lazarum ex Gallia ad prosequendam causam; nec uocatis prefinitum terminum duorum mensium, sed id temporis assignatum soli Celestio ad errores, ex formula prescribenda, de qua in Africam scriptum fuerat, eiurandos. His tamen omnibus pugnantia contineri litteris Zosimo tributis; ipsas igitur esse falsas, aut mentitum Augustinum.

Contineri fateor litteris que dicta sunt, nimirum Zosimo probatam aliquatenus fuisse fidem Celestii ; abnegatos a Celestio errores qui obiicerentur;  euocatum Romam ex Africa Paulinum, qui presens accusaret ad constitutum diem; datum Celestio duorum mensium spatium ad resipiscendum, quod nempe ad tempus iudicium differebatur. Sed contineri nego euocatos etiam ex Gallia Erotem et Lazarum; fefellit enim in eo Cappellum memoria, cum episcopi illi duo numquam Gallias ex Palestina, immo neque in Africam reuenerint, nec uerba illa Zosimi: Ubi Eros? ubi Lazarus? erubescenda factis et damnationibus nomina; euocationem contineant, sed potius exprobrationem: alioquin ipsos quoque Iacobum et Timasium euocasse pontifex credi deberet. Sequitur enim: Ubi adolescentes Iacobus et Timasius, etc.

uerum, que quatuor contineri fateor litteris, ea tam certis auctoribus uera comprobantur, ut hic quoque suo se argumento uir eruditus refellerit. Nam ut a primo incipiam, quid Augustinus aliud docet, quam probatam fuisse Celestii fidem, cum ait , libellum eius catholicum  fuisse dictum a sede apostolica? Quam aperte secundum docet! damnatos scilicet a Celestio suos errores, urgente Zosimo, his uerbis: Huic  ipse Celestius consentire professus est, quando cum illi a sancto precessore suo dictum esset: »Illa omnia damnas, que iactata sunt de nomine tuo?« ipse respondit : DAMNO SECUNDUM SENTENTIAM BEATAE MEMORIAE PRAECESSORIS TUI INNOCENTII, etc. Quam manifeste tertium! Atque ita uelut phreneticus ut requiesceret tamquam leuiter fotus, a uinculis tamen excommunicationis nondum est creditus esse soluendus; sed, interposito DUORUM MENSIUM tempore, donec rescriberetur ex Africa, resipiscendi ei locus, sub quadam medicinali sententie lenitate, concessus est . Iam uero quartum, quod Paulino condictum sit ad secundum mensem, fatetur ipse Paulinus: Libellum idcirco direxi, quia me licet sermone  Basiliscus subdiaconus, a tua beatitudine cum gestis sedis apostolice directus, Carthagine conuenit quarto non. Nouemb. die, ut adessem ad apostolicam sedem, et tue iudicio sanctitatis, etc.

Adhibet tandem Cappellus, uelut quartum argumentum quod alia firmaret, auctoritatem ipsius quoque Paulini diaconi, ut instrumentum ex uaticanis monumentis erutum instrumento indidem accepto refellat: Paulinus, inquit, in libello gratias agit Zosimo, quod apostolica auctoritate damnasset Celestium RECUSANTEM DAMNARE ERRORES quos ipse illi ut accusator obiecerat, SE QUOQUE NON uOCATO. Tum uerba profert quibus Paulinus meminit quidem Zosimi uehementer instantis Celestio, ut obiecta damnaret: nec tamen meminit absolutionis illius quasi fiduciarie, que in litteris memoratur, non pretermissurus utique, si qua fuisset per obreptionem obtenta, et sedes apostolica decreuisset aliquando id quod postmodum, causa plenius cognita, correxisset. Ex his uero infert tres istas epistolas,  que nomine Zosimi circumferuntur, felle potius quam atramento scripte, confictas fuisse a Pelagianis, ut indulgerent, tum sue indoli que ad calumniandum facta; tum ire erga summum pontificem, a quo se damnatos impatienter ferrent; tum odio in Africanos, quorum studio urgeri se ita sentirent, ut neque respirare possent umquam, propter Ecclesie fulmina, neque uspiam consistere, propter imperatoriam proscriptionem. Infert quoque, aut saltem suspicatur, ad iisdem artificibus elaboratas postea duas ad Bonifacium et Celestinum de appellationibus epistolas Africanorum, quibus par pari referrent, immo cum usura redderent quidquid exprobrationis ex urbe Roma prius accepissent.

Ita quidem uir eruditus, sed quem Baronius, quemadmodum et alios oppido non paucos, incautum abduxit in suam opinionem, qua credidit libellum a Paulino oblatum fuisse Zosimo, in gratiarum actionem, post damnatos apostolica auctoritate Pelagium  atque Celestium; cum tamen pluribus ante mensibus oblatus sit, nec aliud sit reuera, preter artificiosam quamdam excusationem, cur ad constitutum diem non affuerit, immo nec adesse debuerit iudicio sedis apostolice.

Non equidem diffiteor, summo pontifici gratias aliquas a Paulino referri; referri nego ob supremam sententiam in Celestium latam: quod maxime oporteret, si audiendus foret Baronius; sed hac una de causa, quia Zosimus, inter agendum cum Celestio, Paulini mentionem fecisset, eamque tanto honorificentiorem, quanto uehementius institerat ut Celestius quecumque diaconus in libello obiecerat sine circuitu damnaret, si modo catholicus audire uellet. Tantam enim pontificis instantiam interpretatus est Paulinus, uelut honestam uadimonii remissionem. Quid enim superesset cause cur iudicio se sisteret, cum iam et eius fides probata foret, et libellus olim Aurelio Carthagine oblatus pro indubitato litis instrumento acceptus esset?

 uerum, ut res tota, que uiros etiam diligentes preterfugit, euidentius patescat, exscribenda uidetur pars ultima libelli, qua negotium fere integrum continetur. Sic autem se habet: Unde oro apostolatum tuum ut hunc meum libellum suscipi iubeas, quo gratias referam tante sedi, et sententiis iustissimis pro parte mea latis: quem idcirco direxi, quia me licet sermone Basiliscus subdiaconus, a tua beatitudine cum gestis sedis apostolice directus, Carthagine conuenit quarto nonarum Nouembrium die, ut adessem ad apostolicam sedem, et tue iudicio sanctitatis. Ad quod fuse suggestum est me promittere non defuturum fore, si aduersum me, et non pro me, fuisset lata sententia. Ibi tunc igitur nichil agere potui, quia is, qui ad sedem apostolicam prouocauerat, defuit, quem oportuerat utique merita sue appellationis astruere, maxime cum nichil agente appellatore, secundum etiam humanas leges, superior semper est ille qui uicit. Quid enim iam  mea intererat, sic mea per apostolice sedis iudicium roborari, ut etiam apud uestram reuerentiam praue eius doctrine astipulator existerem? de quo congaudere possem, si, damnatis his que a me illi obiecta fuerant, meruisset absolui, nec prius se ordinari quam purgari pateretur. Et postea: Hunc autem libellum direxi beatitudini tue, per Marcellinum subdiaconum Ecclesie Carthaginensis, datum uI idus Nouembris

Ex his constat Paulinum, 1o uocatum fuisse a Zosimo: Basiliscus me conuenit, ut adessem ad sedem apostolicam, etc. 2o Rescripsisse sexto post conuentionem die: Conuenit me quarto nonarum nouembrium die, etc. 3o Dedisse libellum suum uI idus Nouembris perferendum Marcellino subdiacono, qui simul detulit litteras Carthaginensis concilii ad Zosimum, quibus ratio instituendi cum Celestio iudicii continebatur, quarumque meminit Augustinus , immo et ipse Paulinus  his uerbis: Cui iam non mecum, sed cum uniuersa Dei Ecclesia causa est, sicut data ad beatitudinem  tuam scripta testantur. 4o Scripsisse ante fugam Celestii ex urbe Roma; de eo enim loquitur  ueluti de presente: Cum contra apostolicam sententiam uenire nititur, etc. In sedis apostolice cetu conatur astruere, etc. 5o Tres attulisse causas irriti uadimonii, nempe quod appellatio pristina neglecta fuisset a reo: Defuit, quem oportuerat merita sue appellationis astruere; quod condictio intra secundum mensem non prius significata fuerit quam totum tempus effluxisset: Conuenit Iu nonarum Nouembrium; quod significatio facta fuerit, non scripto, ut lege cautum est, sed uerbo tantum, quod nullius momenti: Quia me licet sermone, etc. 6o Denique non egisse gratias de sententia condemnationis ultima, que lata non est ante mensem Maium ann. 418, sed de his solum que acta fuerant ante diem 8 Nouembris ann. 417: nam Marcellinus libelli delator Romam appulit ante tertias Zosimi litteras ad Afros; in ipsis enim fit appulsi Marcellini mentio: iste uero  littere date sunt ante latam a Zosimo supremam in Celestium sententiam, ut ex ipsis aperte constat.

His omnibus animaduersis respondeo tandem Cappello, neque hoc ultimo argumento, neque prioribus aliis tribus, satis confici suppositas fuisse a Pelagianis litteras quas illustrissimus Annalium scriptor ex uaticanis monumentis in lucem edidit, quibusque fidem Mercatoris et Facundi auctoritas tantam facit, quanta potest esse maxima, in rebus procul tempore distantibus.



X SYNODUS, A Theodoto Antiocheno episcopo aduersus Pelagium habita, ut uidetur, Antiochie, iisdem consulibus, mense Octobri anno Christi 417.

Decimam synodum habuit Theodotus Antiochie episcopus, ut scribit Mercator in hec uerba: Adhuc etiam Hierosolymis constitutus Pelagius accusatus fuit apud synodum; et primo quidem tergiuersando ambiguis  quibusdam se professionibus tegens, et prosequens dubia, uel respondens, illam tunc uidetur episcoporum audientiam delusisse; sed postmodum euidenter deprehensus, insistentibus accusatoribus, a posteriore synodo, cui sancte memorie Theodotus Antiochie presedit episcopus, atque detectus, a sanctis quoque et uenerabilibus Hierosolymorum locis est deturbatus: quod eiusdem sancti Theodoti ad reuerendissimum urbis Rome episcopum, et sancte recordationis Praylii Hierosolymitani episcopi missa scripta testantur, quorum exemplaria ad documentum habemus in manibus .

Hec synodus ignota fuit Augustino: qui enim tantum preiudicium tacuisset scribens aduersus Iulianum, cum curiose singula cause catholice momenta conquireret, et iis uteretur quoties occasio se daret?

Qui preter Mercatorem mentionem fecerit, saltem apertam, neminem memini, preter Marianum uictorium, nisi forte Antiochenum concilium pro Diospolitano  dixit: Hec, inquit, et alia quedam euomens Pelagius, cum a multis admoneretur, damnationem timens, recantauit primo; mox rursus ad eadem prioraque relapsus, ab Antiochena synodo, item Innocentio primo Zosimoque summis pontificibus damnatus est, etc. .

Dixi, saltem, apertam, etc., quia locus est apud Photium, qui si emendetur, ut profecto debet, Mercatoris dictum certo probet. Sic enim habet : Porro hec quidem Pelagiana seu Celestiana heresis, non in Oriente dumtaxat uiguit, sed etiam Occidentem peruasit, et Carthagine in Africa ab Aurelio atque Augustino deprehensa et conuicta, uariisque publice conciliis damnata est; eiecti uero qui cum his sentirent, tamquam heretici, extra Ecclesiam, temporibus episcoporum Theophili Alexandrie, et Innocentii urbis Rome, tam a Romanis quam Africanis, ceterisque Occidentis episcopis. Nam ubi in Greco habetur, , legendum  est, , neque enim fieri potuit ut eiicerentur ex Ecclesia in Aegypto, Theophili temporibus, Pelagiani, qui uix innotuerant in Occidente ann. 412, quo Cyrillus Theophilo successit: cum tamen admirabiliter ista que dicuntur Theodoto Antiocheno conueniant, quippe qui memoratam a Mercatore synodum non longo post tempore habuit, quam uel Carthagine et Mileuo ad Innocentium Africani scriberent de Pelagio et Celestio, uel Innocentius eosdem damnaret, ut mox ostendetur.

Prefuit igitur synodo qua de agimus Theodotus, celebris ille toto Oriente episcopus, qui ann. 411 in sedem Antiochenam Alexandro successit: uir mansuetudine insignis, margarita continentie, accurata uite institutione egregie exornatus, ut loquitur Theodoretus . Ille Apollinaristas reduxit ad Ecclesiam, ex qua Messalianos eiecit sine spe reditus, in concilio Constantinopolitano. Obiit ann. 417, teste Theodoreto   post 16 annum episcopatus; unde redarguas Nicephorum quatuor dumtaxat annos ipsi tribuentem.

Occasione Theodoti et Messalianorum, animaduerte concilium a Sisinnio et Theodoto celebratum contra Messalianos, a Binio non satis accurate dici: Habitum quidem in Oriente, sed incerto loco, anno Christi 427, Celestini 5, Theodosii 20: nam partim ex Photio, partim ex Socrate constat habitum Constantinopoli mense Martio, ann. 426, Celestini 4, Theodosii 19, Theodosio XII et ualentiniano Minore II aug. coss.

Sic enim scribit Photius : Sisinnius item Constantinopolitanus, et Theodotus Antiochenus communem epistolam ad Berinianum et Amphilochium, ceterosque in Pamphylia episcopos scripsere, cuius epistole hec inscriptio est: »Deo karissimis sacrorum collegis Beriniano et Amphilochio, omnibusque adeo in Pamphylia episcopis, Sisinnius atque Theodotus, et uniuersa sancta synodus, que Dei gratia in magna urbe Constantinopoli coacta est, consecrandi  gratia Deo amantissimi episcopi Sisinnii, iussu et auctoritate pientissimi et Christo cari imperatoris nostri Theodosii, salutem in Domino,« et cetera que apud Binium.

Sunt autem Socratis hec uerba : Sisinnius ordinatus pridie kal. Mart. Theodosio XII et ualentiniano Minore aug. II coss. Hic annus est Christi 426, Celestini 4, et Theodosii 19.

Non est perinde facile inuenire tempus synodi Antiochene, de qua nunc agitur; conandum tamen, si qua id ratione possimus. Et certe cum Marius in ea synodo tradat Pelagium ab ipsomet Praylio damnatum, litterasque damnationis ad sedem apostolicam a Praylio missas; cumque Praylius successerit in sedem Hierosolymitanam Ioanni uita functo die 10 Ianuar. ann. 417, synodus profecto non potuit cogi ante hunc ipsum annum, immo neque ante anni finem: nam Praylius ad Romanum episcopum  epistolam scripsit, qua, ut ait Zosimus in epistola ad Africanos data XI kal. Octobris cause Pelagii enixius astipulator interuenit, cum iam in locum quondam sancti Ioannis episcopus esset ordinatus . Oportuit igitur inter primam hanc epistolam commendatoriam, scriptam utique post diem 10 Ianuar. et aliam condemnatoriam, cuius meminit Mercator, intercedere tempus aliquod, atque ita synodum non ante finem anni 417 coactam fuisse.

Nec enim potuit cogi, uel ante Pascha, ne, cum apertum foret uerna tempestate mare, pugnantes simul Romam littere uenirent; uel statim post Pascha, eamdem ob causam: immo neque ante finem Septembris, tum quia littere a synodo uenissent Romam hoc anno, antequam Zosimus tertias Africanis litteras dedisset XII kal. April. ann. 418, tum quia Septembri Praylius abesse non debuit ab Ecclesia Hierosolymitana, in qua celebrarentur encenia die 14 Septemb., teste Nicephoro , conuenientibus ex orbe toto populis. Restat igitur ut, quam citissime, mense Octobri Theodotus Antiochie synodum habuerit; quam tardissime, Nouembri: nam hoc anno, id est, 417, conuenisse Antiochiam episcopos, satis aperte loquuntur uerba Mercatoris et Photii. Neque enim ille de utraque synodo Diospolitana et Antiochena eum in modum scripsisset, quo reuera scripsit, si altera non consecuta fuisset alteram, quam primum potuit, hoc est, post mortem Ioannis Hierosolymitani: neque hic apte coniunxisset Innocentium et Theodotum, et uterque eodem anno Pelagianos non damnasset.

Et uero utrique auctori ratio astipulatur: cum enim egre ferrent Eros et Lazarus absolutum a Diospolitanis, gratia et potentia Ioannis, Pelagium; seque proinde insimulatos uel calumnie, uel inscitie, qui hominem accusassent ex libris, quos damnaret ipse, aut suis aut alienis, quos male intellexissent, institerunt; quo primum tempore licuit apud totius  Orientis primatem, ut causa retractaretur, post obitum Ioannis ann. 417 uita functi?

Adde quod credibile est, neque a Gallicanis episcopis accusatoribus, neque a Theodoto accusationem excipiente anteuersum tempus solemne habende circa tempus autumni synodi, ne presules nouo labore fatigarentur.

uenisse porro ad concilium Praylium, licet moris non esset, nisi tota diecesis conuocaretur idcirco puto, quod a Gallicanis episcopis, immo forte et ab Hieronymo edoctus de Pelagii mala fide Pelagianorumque iactantia, per epistolas in orbem uniuersum missas, quasi non persona sola, sed etiam dogmata a Palestinis Patribus absoluta forent, sua interesse duxerit penitius causam recognosci, ne quas dederat in commendationem Pelagii, pre reuerentia precessoris, litteras, orbi scandalum facere, et heresi patrocinari permitteret.

Ex his porro peruidere est quo consilio Pelagius litteras commendatitias a Praylio ad sedem apostolicam  expresserit, Romamque cum suis miserit, simulque gesta Diospolitane synodi, et libellum sue fidei: uolebat siquidem uersipellis hereticus, et suis rebus implicatum tenere Praylium Hierosolymis, et Rome animum Innocentii, quem nondum sciebat defunctum, occupare; ne, si quid in concilio tentaretur, quod a Gallicanis episcopis urgeri apud Theodotum sentiebat, Rome retractaretur factum Diospoli de persona iudicium.

Perierunt acta littereque ex synodo ad urbis episcopum misse, magno utique ecclesiastice historie damno: patuissent enim retecte infandi monachi artes, et forte, in exemplum consequentium seculorum, ratio haberetur hereticorum male fidei conuincende, cogendique homines conuictos, exemplo Pelagii, se suumque pudorem tenebris solitudinis ignote occulere.



XI SYNODUS Coacta Carthagine ab Aurelio, Honorio XII et Theodosio uIII AA. CC., ante Quadragesimam, anno 418.


Admodum obscura est undecima synodus, que tertia Carthaginensis in causa Pelagiana; eius tamen cognitio non mediocriter ad historiam conducit: quare paulo curiosius in eam inquirere oportet, ne cum aliquid preter doctorum sententiam dicturi simus, illud sine graui ratione asserere uideamur.

uerum, quia solis fere ex tertiis Zosimi litteris ad Africanos inquisitio agenda est, has ego statim initio excribendas putaui, tum ut fidem dicendorum faciant, tum ut correctiores legantur. 

Ex his constat primum, binas a Zosimo litteras ad Aurelium et uniuersos per Africam episcopos scriptas fuisse; unas de Celestio, que licet careant diei  et mensis nota, consignantur tamen consulatu Honorii XI et Flauii Constantii II: alteras de Pelagio, statim a prioribus, sine nota quidem consulum, sed cum die et mense, XI kal. Octob.

Constat deinde litteris Zosimi responsum fuisse ex Africa, missamque obtestationem ut ne pontifex de re tanta iudicaret sine Africanis instrumentis, que cum obtestatione missa sunt, queque partim gesta precedentium synodorum, partim libellum Paulini litterasque Gallicanorum episcoporum, ac librum de Natura Pelagii, et responsionem Augustini aliaque plura continerent.

Constat tertio, non prius sanctum pontificem obtestationi Afrorum respondisse, quam accepisset per Marcellinum subdiaconum synodicam, eamque prolixam, cum scribat aliqua tedii testificatione se omne uolumen epistole uoluisse, eoque aliquando perlecto, intellexisse priores suas litteras non suo sensu acceptas.

 Constat quarto, nichil suprema sententia definitum fuisse de causa Celestii ante XII kal. April., quo tempore tertias litteras Zosimus dedit, iam non, ut priores, uniuersis per Africam constitutis episcopis, sed Aurelio et ceteris qui in concilio Carthaginensi affuissent. Quod diligenter animaduertendum est.

Constat quinto aliquod fuisse, immo geminum Carthaginensis prouincie concilium, ante Africanum plenarium kal. Maiis inchoatum; et a priore quidem, post acceptas saltem primas Zosimi de Celestio litteras, missam fuisse obtestationem cum instrumentis cause, que prius diximus; ad posterioris uero synodicam datum a Zosimo responsum illud, quod III, kal. Maias Carthagine acceptum est, duobus nimirum diebus ante inchoatum generale concilium.

His quinque ita constitutis, contendo, ex duobus modo memoratis Carthaginensis prouincie conciliis, alterum, cuius litteris Zosimus non respondit, habitum fuisse mense Octobri, uel etiam Nouembri ann.  417; alterum, cuius Patribus Zosimus epistolam dedit antea relatam, coactum ante Quadragesimam ann. 418; quamquam non est uisum opere pretium tractatione alterum ab altero distinguere, cum unius nichil omnino supersit preter obscurissimam memoriam, alterius paulo sit explicatior ratio.

Quot episcopi conuenerint, incertum est: plures conuenisse, id est, unam saltem de turmis, de quibus dictum est ad Mileuitanam synodum, ex eo conficitur, quod conuentum summus pontifex concilii Carthaginensis nomine appellet: qua ex appellatione amplius illud infertur, ex sola proconsulari prouincia Patres conuenisse. uerum id totum illustrari postulat nonnulla rerum Africanarum notitia, que consequentibus etiam synodis lucem allatura sit; implicatissimis enim sepe tenebris, ad eruditorum etiam tedium, res Africanarum synodorum obuoluuntur. Placet igitur hoc in argumentum parumper digredi.


 DIGRESSIO DE CONCILIIS AFRICANAE ECCLESIAE.

Ex ueterum monumentis colligitur , in Africa quatuor generum synodos habitas fuisse; nam et aliquando unius ciuitatis episcopus, uel cum suis tantum presbyteris et diaconibus conueniebat, quod contrahere presbyterium dicebatur; uel etiam plebem aduocabat, quod erat gesta ecclesiastica conficere; uel in consilium quoque adhibebat e uicinia episcopos.

Sed aliquando primas unius integre prouincie episcopos per tractoriam uocabat, qua ratione prescribitur canon 76 Cod. Africani: Placuit ut quotiescumque concilium congregandum est, episcopi qui neque etate, neque egritudine, neque aliqua grauiori necessitate impediuntur, competenter occurrant; et primatibus suarum quarumque prouinciarum intimetur ut de uniuersis episcopis, uel due, uel tres turme fiant, ac de singulis turmis uicissim, quotquot electi fuerint, ad diem concilii instantissime occurrant. Quod si non potuerint occurrere,  excusationes suas in tractoria conscribant; uel si post aduentum tractorie alique necessitates repente forsitan orte fuerint, nisi rationem impedimenti sui apud suum primatem reddiderint, Ecclesie sue communione debere esse contentos.

Ex pluribus aliquando prouinciis conueniebant episcopi propter commune negotium, non tamen ex omnibus, cuiusmodi fuit Bysacenum, ad quod ex prouincia proconsulari missi sunt episcopi legati .

Denique aliquando ex tota Africe diecesi, id est, ex omnibus Africanis prouinciis, accitu Carthaginensis episcopi, conuentus celebrabatur, quamquam fuit aliis temporibus alia conuocandi forma. Singulis enim annis primum conuenerunt. Deinde tempus ex arbitrio Carthaginensis episcopi, aut potius e negotiorum necessitate, pependit.

Primum genus, quod diecesanis nostrorum temporum synodis respondet, conuentus magis seu compresbyterium  quam concilium dicebatur; secundum, nomen accipiebat uel a prouincia, uel ab urbe ad quam episcopi a primate euocati confluebant; tertium, Africanum quidem, sed particulare nominabatur, ut a quarto discerneretur, quod uniuersale uocatum est, ad quod nempe omnibus ex prouinciis Africe, uel episcopi quilibet, uel delegati conueniebant.

Africana porro diecesis prioribus temporibus habuit prouincias quinque, proconsularem seu Carthaginensem, Bysacenam, Numidiam, Mauritaniam et Tripolitanam. Deinde Mauritanie due facte sunt, Sitifensis et Cesariensis.  Accessit denique Hispania Transfretana, seu Mauritania Tingitana, si modo uera sit inscriptio concilii plenarii ann. 418 habiti, prout legitur in manuscripto codice monasterii sancti Bauonis Gandauensis: quamquam et aliunde id probari potest, ut ostendemus in dissertatione de Constitutionibus imperatorum.

 Ex his cognosce, lector, que synodi Africane dicende sint, que uel Carthaginenses tantum, uel alterius cuiuscumque prouincie. Africane sunt, ad quas ex pluribus prouinciis episcopi conueniebant. Carthaginenses, uel alterius prouincie, quas unius solius, aut proconsularis, aut cuiuscumque alterius prouincie episcopi celebrabant. Illarum cogendarum auctoritas penes episcopum Carthaginensem erat; istarum penes singulos primates. In illis decernebantur que totius diecesis intererant; in istis, que unius prouincie. Ad Africanas appellabatur a prouincialibus; ad prouinciales a iudicio singulorum episcoporum.

Africane singulis annis cogende fuerunt ex prescripto concilii Hipponensis, ut patet ex can. 18 cod. Africani: Secundum Nicena statuta, propter causas ecclesiasticas, que ad perniciem plebium sepe ueterascunt singulis quibusque annis concilium conuocetur,  ad quod omnes prouincie, que primas sedes habent, de conciliis suis binos, aut quantos delegerint, episcopos legatos mittant, ut congregato conuentu plena possit esse auctoritas.

Cogendarum tempus, immo diem sanciebat canon 73: Placuit ut dies uenerabilis Pasche formatarum subscriptione omnibus intimetur, dies uero concilii idem seruetur qui in Hipponensi concilio constitutus est, id est, X kal. Septemb., etc.

At quia molestum erat tot episcopos tam sepe suis e sedibus emouere, abrogati sunt canones predicti duo, canone 95: Quoniam constitutum fuerat in concilio Hipponensi, ut singulis annis contraheretur concilium Africe plenarium, non tantum hic apud Carthaginem, uerum etiam per diuersas prouincias suo ordine; et hoc ita seruatum est, ut indiceremus aliquando in Numidia, aliquando in Bysacio. At quia hoc laboriosum omnibus fratribus uisum est, placuit ut non sit ultra fatigandis fratribus anniuersaria necessitas, sed quoties exegerit causa communis, id est, totius  Africe, undecumque ad hanc sedem de hac re date littere fuerint, congregandam esse synodum, in ea prouincia ubi opportunitas persuaserit: cause autem que communes non sunt, in suis prouinciis iudicentur.

Prouinciales ex prescripto Niceni concilii bis in anno habebantur; semel ante quadragesimam Pasche; iterum circa tempus autumni. uide canonem 5 Nicenum relatum in Notis ad quartam synodum, et inde cognosce quo tempore plura concilia prouincialia coacta sint, utroque scilicet legitimo, nec alio, nisi necessitas urgeret. Unde quoties preter solemne tempus habita leguntur, inuestiganda est homini studioso causa: fuit enim aliqua semper, quam sciri ad historiam confert.

Africane modo in una, modo in altera prouincia, ordine seruato, congregabantur, ut antea dictum est ex can. 95, quamquam nulle sunt habite extra Numidiam, Proconsularem et Bysacenam: quia relique prouincie minus erant opportune propter distantiam,  quam predicte, in media Africa site. Prouinciales non habebantur in ciuitatibus, ubi erant seniores seu primates, ut quibusdam uisum est, propter canonem 73: Scribendum ad singularum quarumque prouinciarum primates, ut quando apud se concilium congregant, istum diem non impediant. Sed in opportunioribus prouincie locis, quod constat ex Mileuitana synodo, quemadmodum et Cirtensi, quam cegit Siluanus Numidie primas, cum tamen Summensi uel Zumensi Ecclesie preesset.

Notandum uero nomine concilii plenarii appellauisse ueteres synodum ad quam omnes episcopi conueniebant; unde factum ut nomen hoc alio alias sensu usurparent. Dixerunt enim plenaria concilia, non ea tantum que totius Africe, sed ipsa quoque prouincialia, prout nimirum episcopi, uel omnes unius prouincie apud seniorem suum, uel ex omnibus prouinciis ad locum a Carthaginensi episcopo constitutum, congregabantur. Intercessit igitur discrimen aliquod inter concilium plenarium et uniuersale:  illud enim potuit esse unius tantum prouincie; istud fuit totius diecesis, quamquam uniuersale adhuc a plenario totius Africe diuersum aliquando fuit. Ad illud enim omnes prouincie per legatos tantum uocabantur: ad istud omnes unius turme, quibuscumque placeret uenire. Similiter ad prouincie unius concilium non plenarium una sola turma uocabatur, ad plenarium ambe. Unde intelligere est quam ob causam nulla catholicorum synodus Africana legatur plures episcopos habuisse quam ducentos et uiginti ad summum, cum tamen in Africa forent plures quingentis Ecclesie episcopales catholice: scilicet conueniebat ex singulis prouinciis una tantum turma, id est, media fere pars, ex qua tamen aliqui iustas haberent absentie causas, de quibus est canon 76. Id uero sapienter institutum fuit, ne pastoribus suis orbate Ecclesie damni quidquam paterentur: suam enim uicino episcopo remanenti profecturus  commendabat. Ea porro disciplina uiguit apud catholicos, sed aliis moribus uiuebant Donatiste. uerum ista diligentius aliquando, si Deus uoluerit, in historia Ecclesie Africane, quam meditamur.

His porro animaduersis, concludendum illud est, propter quod digressi sumus, undecimam scilicet synodum, aut prouincialem fuisse, quod magis reor; aut Africanam particularem tantum, quod non improbabile: alterutrum enim sequitur ex inscriptione litterarum Zosimi summi pontificis. Quid autem in ea gestum sit ex precedentibus constat; quot episcopi affuerint incertum; certus tamen locus, cum tempore, preside et occasione.



XII SYNODUS, Carthagine ab Aurelio ex omnibus Africe prouinciis collecta, Honorio XII et Theodosio uIII AA. CC., kalendis Maiis, anno 418.

 Carthagine habita est duodecima synodus, ad quam ex omnibus Africe prouinciis episcopi ab Aurelio uocati conuenerunt. Quare, licet a loco Carthaginensis uulgo dicatur, ab Augustino tamen Africana nominatur , estque prima totius Africe in causa Pelagiane heresis.

Coacta est Honorio XII et Theodosio uIII, AA. CC., ut habent acta, id est, ann. Christi 418, non initio ueris, quod uoluit Binius Baronium secutus, sed kal. tantum Maiis, quam notam acta preferunt. Et uero, quomodo, uigente ecclesiastica disciplina, 214 episcopi  suis ab Ecclesiis abfuissent solemni tempore Paschatis, quod anno illo incidit in diem septimum Aprilis, et cuius proinde festi consummatio fuit XuIII kal. Maias?

Qua occasione pretermittere non possum quod  inter legendum codicem Africane Ecclesie, pauloque diligentius uersanda concilia generalia eiusdem Ecclesie, obseruaui, nullum, preter duo, habitum, alio tempore, quam post integrum saltem a festis paschalibus mensem; plura uero consignari mense Augusto et Septembri. Duorum autem, que excepta uolui, posterius, omnium celeberrimum propter grauissimorum negotiorum necessitatem coactum est kal. Maiis ann. 418, cum Pascha incideret in diem 7 Aprilis; prius, quod ualde obscurum est, celebratum legitur u kal. Maias, ann. 399, Pascha incidente in diem 10 Aprilis. Sed errorem irrepsisse oportet hunc in locum, et positas uel kalendas pro idibus, uel Maias pro Iuniis, ne quid enormiter factum dicatur, et contra canones in aliis conciliis sancte obseruatos dicatur.

Inter uniuersales synodos ista censeri debet, quippe cui prefuerit Aurelius, cum Donatiano Teleptensi prime sedis episcopo prouincie Bysacene, et aliis 212, tam ex prouincia Bysacena, quam Mauritania Sitifensi, Tripolitana, Numidia, Mauritania  Cesariensi, et Hispania, id est, Mauritania Tingitana, que Hispania trans Gades dicta est, propterea quod uicario Hispaniarum subesset.

Ex ea data est synodica ad Zosimum papam, de qua Prosper Cassianum alloquens : Secundum tuam censuram, qua sanctarum et fidelium uoluntatum asseris non in omnibus hominibus ex Deo principium . . . . . errauerunt ducenti quatuordecim sacerdotes, qui in epistola quam suis constitutionibus pretulerunt, ita apostolice sedis antistitem beatum Zosimum sunt allocuti: Constituimus in Pelagium atque Celestium per uenerabilem episcopum Innocentium, de beatissimi apostoli Petri sede prolatam manere sententiam, donec apertissima confessione fateantur, gratia Dei per Iesum Christum Dominum nostrum, non solum ad cognoscendam, uerum etiam ad faciendam iustitiam, nos per actus singulos adiuuari, ita ut sine  illa nichil uere sancteque pietatis habere, cogitare, dicere, agere ualeamus.

Sed hic oriuntur difficiles questiones septem, quatuor ex Augustini uariis locis, tres ex Prosperi testimonio mox allato, alioque Chronici loco. Prima, que sit illa synodus Africana , que reuocauisse dicitur in memoriam uenerabili pape Zosimo, quid eius precessor Innocentius de gestis Palestine synodi iudicasset, et post cuius rescripta, in Celestium iustissima prolata est sententia. Secunda , quod item Africanum concilium, ex quo rescriptum est Zosimo, antequam ad uniuersos episcopos totius orbis tractoriam mitteret. Tertia, ex quo pariter Africe conuentu, Romam littere uenerint, id continentes non sufficere hominibus tardioribus et sollicitioribus, quod se generaliter Innocentii episcopi litteris consentire Celestius fatebatur, sed aperte eum debere anathematizare que in suo libello praua posuerat, etc. . Quarta, quod denique concilium posterius  plenarium totius Africe, in quo breuiter contra errorem Pelagianum aliquid constitutum est .

Atque has questiones facit Augustinus, alias Prosper . Quinta igitur, que sint illa Africana episcoporum concilia, que decretis suis constituerunt, utrumque Dei donum esse, et scire quid facere debeamus, et diligere, ut faciamus: ut edificante caritate scientia non possit inflare, quia sicut de Deo scriptum est: Ille est qui docet hominem scientiam ; ita scriptum est: Charitas ex Deo est . Sexta, qua ex synodo Africani episcopi ad papam Zosimum rescribentes, eumque in sententie huius salubritate laudantes, aiunt: Illud uero, quod in litteris tuis, quas ad uniuersos curasti esse mittendas, posuisti dicens: »Nos tamen instinctu Dei  ad fratrum et cepiscoporum nostrorum conscientiam uniuersa retulimus;«  sic accepimus dictum, etc. . Septima quo concilio apud Carthaginem habito 207 episcoporum ad pontificem Zosimum synodalia decreta perlata sunt, quibus probatis, per totum orbem heresis Pelagiana damnata est.

Ut explicentur tot questiones, pateatque ueritas, qua uia potest, ex tantis tamque antiquis tenebris, certa quedam statuenda sunt tamquam principia.

Constat igitur primo, sepius ab Africanis ad Zosimum, et a Zosimo ad Africanos rescriptum esse in causa Celestii et Pelagii. Id enim significant Augustini uerba : Tot et tantis inter apostolicam sedem et Afros episcopos currentibus et recurrentibus scriptis ecclesiasticis, etiam gestis de hac causa apud illam sedem, Celestio presente et respondente, confectis, etc.

Constat deinde ea que tribuit Prosper Africanis episcoporum conciliis, legi totidem uerbis can. 4 concilii Africani uniuersalis habiti Carthagine kal. Maiis, Honorio XII et Theodosio uIII coss. Unde dubium  esse non potest quin nomine Africanorum conciliorum uniuersale quod diximus intelligere uoluerit. Cur ergo usus est plurali numero? An uitiosa est lectio, legendumque potius, uel: Errauit Africe episcoporum concilium, etc., uel: Errauerunt Africe episcopi? Tale quiddam suadere uidentur uariantes editiones. An satius est, retenta antiqua lectione, dicere Prosperum, cum hec scriberet post. ann. 432, respexisse ad duo concilia Africana, quorum in uno constituti sunt canones ann. 418, in altero recogniti et approbati ann. 419.

Constat etiam plenarium illud posterius totius Africe concilium, in quo breuiter contra errorem Pelagianum constitutum est id quod Augustinus ualentino inter alia legendum iubet , ad cognoscendum quemadmodum catholica Ecclesia in Dei misericordia Pelagiane heresis uenena repulerit non esse diuersum ab uniuersali Carthagine habito kal. Maiis;  in eo enim breuiter octo canonibus comprehensa est tota Ecclesie fides aduersus Pelagianum errorem, et emergentes in Adrumetino monasterio contentiones. Quorsum uero, inquies, et cuius respectu Augustinus hoc concilium posterius dicit ? En scopulus, ad quem, opinor, eruditos herere necesse est: nec aliter euadere quam admissis duobus cum uossio Africanis conciliis, posteriore uno, in quo sanciti sint octo canones; altero priore, unde scripta que habet, tum Prosper in hec uerba: Errauerunt ducenti quatuordecim episcopi, etc., tum Augustinus, cum ait: Hoc ut plenius et manifestius in illo fieret, etc. At quando, instabis, prius illud haberi contigit, si posterius kal. Maiis conuenit? Nouus iterum scopulus, ad quem tantisper herendum donec affulgeat ex consequentibus noua lux.

Constat quarto, hec uerba Prosperi: Errauerunt Africani episcopi ad papam Zosimum rescribentes, eumque in sententie huius salubritate laudantes, etc.,  pertinere ad aliud tempus quam quo habitum est uniuersale concilium, quo de nunc agitur; nam procul dubio id rescripsere Africani post acceptam Zosimi tractoriam ad uniuersos orbis episcopos. Cum ergo tractoria illa in Africam non peruenerit, nisi longe post kalendas Maias, quarum III accepte sunt tertie littere continentes, nichil adhuc immutatum, sed omnia in eo statu relicta in quo dudum fuerant ; necesse est rescriptum illud, cuius meminit Prosper, pertinere ad mensem circiter Augustum; atque ita, uel coactum nouum concilium tunc temporis; uel, quod opinabilius uidetur, idem eousque permansisse, delapsis tamen interdum Patribus ad suas, ut necessitas postulabat, inuisendas Ecclesias.

Constat quinto, tres priores questiones ex uerbis Augustini ortas, non difficili negotio posse dissolui, si modo ea que in ipsis continentur pertinere dicantur ad prius concilium Africanum, seu potius ad  priorem concilii Africani uniuersalis consessum. Duos enim aut tres potius unius concilii consessus uel conuentus fuisse puto, quos tamen singulos nomine concilii Augustinus appellauerit, propterea quod diuersis mensibus celebrati fuerint, nec modicum inter ipsos temporis spatium intercesserit, redeuntibus ad diem constitutum ex sua singulis Ecclesia episcopis, saltem delegatis.

Priorem igitur conuentum, siue potius prius concilium habitum pono kalend. Maiis, quibus consignatur concilium 214 episcoporum; posteriorem conuentum, seu posterius concilium, habitum puto circiter medium Iunium; postremum, circiter medium Augustum. In priore rescripta sunt ad Zosimum ea que continentur partim prioribus tribus ex Augustino questionibus, partim septima ex Prospero. In posteriore sanciti canones, de quibus est quarta ex Augustino, et quinta ex Prospero questio. In postremo denique post acceptam Zosimi tractoriam uniuersalem et particularem ad Africanos epistolam, acte  gratie summo pontifici, et illud laudatum tractorie quod ex Prospero questione sexta relatum est.

Ratio temporis ita constituendi aperta hec est: totum negotium de quo agitur in questionibus absolui oportuit interuallo temporis quod a festis paschalibus absolutis ad XII kal. Octob. elapsum est, id est, a die 15 April. ad 21 Septembris; nam et sanctissimi episcopi 214 festa paschalia procul dubio suis in Ecclesiis peregerunt, et Augustinus, qui omnibus conuentibus interfuit, XII kal. Octob. in Mauritania fungebatur legatione sedis apostolice, ut constat ex epistola 190, ad Optatum, et ex gestis cum Emerito.

Tres igitur conuentus ponendi, si Augustinum et Prosperum audire uoluerimus. Primus, ex quo, post tertias litteras Zosimi acceptas III kal. Maias, rescriptum est summo pontifici, de modo iudicii cum Celestio exercendi. Neque uero prius haberi potuit,  siquidem soli 15 dies concessi fuerint Patribus ad conueniendum ex suis prouinciis. Cum ergo monita concilii, et reliqua simul instrumenta litis, Romam prius peruentura crederentur ab Africanis quam iudicium institueretur a Zosimo, nec tamen peruentura, nisi post mensem; dimissi uidentur Patres, ut festum Pentecostes solemnemque baptismum de more cum sua plebe celebrarent, reuersuri statim peractis festis, ut presto essent ad excipiendum in communi, et deliberandum si quid responsi uel a Marcellino subdiacono agente in rebus Africane Ecclesie, uel a summo pontifice afferretur.

Secundus haberi commode potuit circiter Xu kal. Iulias, id est, die 17 Iunii, aut etiam citius circa idus Iunias, tuncque sanciti canones 19, quorum octo pertinent ad fidem, reliqui ad disciplinam.

Ultimus canon, quia facit ad rem nostram, hic memorandus: Placuit, ne diutius uniuersi episcopi qui ad concilium congregati sunt, tenerentur ab uniuerso  concilio iudices ternos de singulis prouinciis eligi: et electi sunt de prouincia Carthaginensi uincentius, Fortunatianus et Clarus; de prouincia Numidie Alipius, Augustinus, et Restitutus; de prouincia Bysacena cum sancto sene Donatiano primate Cresconius, Iocundus et Aemilianus; de Mauritania Sitifensi Seuerianus, Asiaticus et Donatus; de prouincia Tripolitana Plautius, qui ex more legatus unus missus est; qui omnes cum sancto sene Aurelio uniuersa cognoscant. Et petiit uniuersum concilium ut cunctis, siue gestis, que confecta iam sunt, siue epistolis, ipse subscribat. Et susbscripserunt, etc.

Canonis causa fuit, ut opinor, quod cum Roma exspectaretur responsum, nec illud tamen, uel propter tempestuosum mare, aut reflantes uentos, breui affuturum sperari posset, uisum est paulo durius, et uix non inhumanum, retinere tot Patres ad incertum diem, estuosa presertim tempestate, extra sua loca, uite commodis non abunde sufficientibus.

Allatum est tamen responsum, non longo post  tempore, non quidem a tribus Zosimi legatis, Faustino Potentine Ecclesie episcopo, Philippo et Asello presbyteris, quod mihi aliquando uisum; sed a Leone, tunc acolytho, postmodum Romano pontifice, qui uidetur attulisse simul mandatum ad Augustinum, ut in Mauritania legatione sedis apostolice fungeretur . De Celestii uero Pelagiique condemnatione due fuerunt epistole: una uniuersalis, quam tractoriam uocat Mercator; altera specialis ad Afros, qui gratias egerunt summis laudibus cumulatas .



XIII SYNODUS, Que secunda Africana ibidem habita, eodem anno circiter medium Iunium.

Ex his que hactenus pertractata sunt, consequens uidetur ut, si uoluerimus cum Augustino loqui, numeranda sit decimo tertio loco synodus quam ille posterius plenarium Africanum concilium nominauit, et in  qua celebres illi canones octo ad fidem pertinentes conditi sunt:

1. »Placuit omnibus episcopis, qui fuerunt in hac sancta synodo, ut quicumque dicit Adam primum hominem mortalem factum, ita ut siue peccaret, siue non peccaret, moreretur in corpore, hoc est, de corpore exiret, non peccati merito, sed necessitate nature; anathema sit.

2. Item placuit ut quicumque paruulos recentes ab uteris matrum baptizandos negat, aut dicit, in remissionem quidem peccatorum eos baptizari, sed nichil ex Adam trahere originalis peccati, quod regenerationis lauacro expietur, unde fit consequens ut in eis forma baptismatis in remissionem peccatorum, non uera, sed falsa intelligatur; anathema sit. Quoniam non aliter intelligendum est quod ait Apostolus: Per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt , nisi  quemadmodum Ecclesia catholica, ubique diffusa, semper intellexit. Propter hanc enim regulam fidei etiam paruuli, qui nichil peccatorum in semetipsis adhuc committere potuerunt, ideo in peccatorum remissionem ueraciter baptizantur, ut in eis regeneratione mundetur quod generatione traxerunt.

3. Item placuit ut quicumque dixerit gratiam Dei, in qua iustificamur per Iesum Christum Dominum nostrum, ad solam remissionem peccatorum ualere que iam commissa sunt, non etiam ad adiutorium ut non committantur; anathema sit.

4. Item quisquis dixerit eamdam gratiam Dei per Iesum Christum Dominum nostrum propter hoc tantum nos adiuuare ad non peccandum, quia per ipsam nobis reuelatur et aperitur intelligentia mandatorum, ut sciamus quid appetere, quid uitare debeamus, non autem per illam nobis prestari ut quod faciendum cognouerimus, etiam facere diligamus atque ualeamus; anathema sit. Cum enim dicat Apostolus: Scientia inflat, caritas uero edificat ; ualde impium est ut credamus ad eam que inflat nos habere gratiam Christi, ad eam que edificat non habere; cum sit utrumque donum Dei, et scire quid facere debeamus, et diligere ut faciamus, ut, edificante caritate, scientia non possit inflare. Sicut autem de Deo scriptum est: Qui docet hominem scientiam  ita etiam scriptum est Charitas ex Deo est .

5 Item placuit ut quicumque dixerit, ideo nobis gratiam iustificationis dari, ut quod facere per liberum iubemur arbitrium facilius possimus implere per gratiam, tamquam etsi gratia non daretur, non quidem facile sed tamen possimus etiam sine illa, implere diuina mandata; anathema sit. De fructibus enim mandatorum Dominus loquebatur, ubi non ait: Sine me difficilius potestis facere; sed ait: Sine me nichil potestis facere .

6. Item placuit ut quod ait sanctus Ioannes Apostolus: Si dixerimus quia peccatum non habemus,  nos ipsos seducimus, et ueritas in nobis non est ; quisquis sic accipiendum putauerit, ut dicat, propter humilitatem non oportere dici nos non habere peccatum, non quia ueritas est; anathema sit. Sequitur enim Apostolus, et adiungit: Si autem confessi fuerimus peccata nostra, fidelis est et iustus, qui remittat nobis peccata, et mundet nos ab omni iniquitate ; ubi satis apparet hoc non tantum humiliter, sed etiam ueraciter dici. Poterat enim Apostolus dicere: Si dixerimus quia non habemus peccatum, nos ipsos extollimus, et humilitas in nobis non est. Satis ostendit, eum qui se dixerit non habere peccatum, non uerum loqui, sed falsum.

7. Item placuit ut quicumque dixerit, in oratione Dominica ideo dicere sanctos: Dimitte nobis debita nostra ; ut non pro se ipsis hoc dicant, quia non est eis iam necessaria ista petitio, sed pro aliis qui sunt in suo populo peccatores; et ideo non dicere unumquemque sanctorum: Dimitte mihi debita mea; sed: Dimitte nobis debita nostra;  ut hoc pro aliis potius quam pro se iustus petere intelligatur; anathema sit. Sanctus enim et iustus erat apostolus Iacobus, cum dicebat: In multis enim offendimus omnes . Nam quare additum est, omnes, nisi ut ista sententia conueniret et psalmo, ubi legitur: Non intres in iudicium cum seruo tuo, quia non iustificabitur in conspectu tuo omnis uiuens ? et in oratione sapientissimi Salomonis: Non est homo qui non peccet ; et in libro Iob: In manu omnis hominis signat, ut sciat omnis homo infirmitatem suam . Unde etiam Daniel sanctus et iustus, cum in oratione pluraliter diceret: Peccauimus, iniquitatem fecimus, etc. , que ubi ueraciter et humiliter confitetur, ne putaretur, quemadmodum quidam sentiunt, hec non de suis, sed de populi sui potius dixisse peccatis; postea dixit: Cum orarem, et confiterer peccata mea, et peccata populi mei  Domino Deo nostro . Noluit dicere, peccata nostra, sed, populi sui, dixit, et sua, quia futuros istos, qui tam male intelligunt, tamquam propheta prouidit.

8. Item placuit ut quicumque uerba ipsa Dominice orationis, ubi dicimus: Dimitte nobis debita nostra , ita uolunt a sanctis dici, ut humiliter, non ueraciter hoc dicatur; anathema sit. Quis enim ferat orantem, et non hominibus, sed ipsi Domino mentientem, qui labiis sibi dicit dimitti uelle, et corde dicit que sibi dimittantur, debita non habere.«

Dignum uero notatu est in omnibus aliis Africane Ecclesie conciliis, nichil quod ad fidem pertineret decretum esse, sed actum de sola disciplina, causisque personarum. An quia prouincialium conciliorum nulla erat de dogmatibus definiendi auctoritas, cum fides sit communis causa, cuiusmodi nulla, nisi in concilio totius Africe agebatur? Sed cur nec in primo concilio uniuersali? An intelligebant sancti uiri, quorum dux Aurelius, et uelut ingenium Augustinus  erat, quoties fidei ratio uentilatur, omnes episcopos, nonnisi ad Petrum, id est, sui nominis et honoris auctorem, referre debere, eamque esse antiquam traditionem Patrumque instituta sacerdotali officio custodienda ?

Cur ergo nunc conditi canones? Id factum reor, quia iam ad Patres peruenerat exemplar tractorie, sed priuatis tantum litteris, nondum per legatos. Quare, ut abeuntibus episcopis traderetur, iam aliqua in antecessum pars tractorie, ex ea puto extractos canones, saltem duos priores,  quos ab omnibus ferri maioris fuit ponderis, quam si a solis delegatis, quorum forte potestas eousque non pertinebat.

Quot episcopi conuenerint, dictum antea: ducenti nimirum et quatuordecim, si tamen omnes qui prius  conuenerant, reuenerint post Pentecostem ex suis Ecclesiis, quas inuiserant: quare irrepsit error in librum Chronographi Prosperi, qui numerat 217. Fuit uero facile notariis pro 214 ponere 217; quamquam hic error non in omnibus codicibus mss. reperitur.

Hinc etiam pete Prosperi castiganda hyperbole, qui ter centenis procerum editos linguis canones dixit: solent enim pete numerum, qui ducentos pretergressus fuerit, trecentorum nomine appellare.

Dictum etiam satis quo tempore sanctissimi illi defensores fidei conuenerint, circiter nempe medium Iunium. Par est enim credere post festa Pentecostes peracta solemnemque baptismum reuersos. Quare, si se dederint in uiam post octauum a baptismo diem, quo absoluebantur festa, diesque in conficienda uia quindecim posuerint, que breuissima mora, fatendum est non conuenisse ante diem 17 Iunii; nam ann. 418 littera Dominicalis erat F, et Pascha contigerat  die 7 April., atque ita Pentecoste inciderat in diem 26 Maii, absolutio festorum in 2 Iunii.



XIu SYNODUS, Rome iisdem coss. a Zosimo papa aduersus Pelagium et Celestium, die 15 Aprilis celebrata.

Decima quarta synodus, que tertia Romana, habita a Zosimo papa, ea ipsa est quam M. Mercator audientiam pleniorem uocat, Commonit. cap. 1; Augustinus, apostolice sedis examen et iudicium, lib. II ad Bonif. cap. 3, et epist. 194; Possidius, Ecclesie catholice iudicium, in uita sancti August. cap. 18; Honorius imperator, beatissime Ecclesie acta, in edict. ad Pallad.; Prosper, concilium cunctorum sacerdotum mundique manu subscriptum, lib. cont. Coll. cap. 41, et in carm. de Ingratis.

Hanc habuit Zosimus post patefactas hereticorum artes, Celestiique perspectam malam fidem: inde  misit in uniuersum orbem nobilem illam epistolam, que, ut ait Prosper, ad impiorum detruncationem gladio Petri dextras omnium armauit antistitum .

Sed prestat audire Mercatorem : Que omnia suprascripta capitula, ut iam superius dictum est, continet illa beate memorie episcopi Zosimi epistola, que tractoria dicitur; qua Celestius Pelagiusque damnati sunt; que et Constantinopolim, et per totum orbem missa, subscriptionibus sanctorum Patrum est roborata, etc.

Dixerat superius post factam epistole per subreptionem a Celestio obtente mentionem: Episcopis uero ex Africa rescribentibus, omnemque causam que apud eos facta fuerat exponentibus, missis etiam gestis exinde, que fuerant tunc cum illo, uel de illo confecta, uocatus ad audientiam pleniorem, ut que promiserat, festinaret implere, id est, ut damnatis predictis capitulis, sententia Afrorum pontificum, qua fuerat communione priuatus, absolueretur, non solum  non adfuit, sed etiam ex memorata Romana urbe profugit, atque ob hoc a beate memorie predicto Zosimo episcopo, scriptis amplissimis et longissimis perdamnatus est; in quibus et ipsa capitula, de quibus accusatus fuerat, continentur; et omnis causa, tam de Celestio suprascripto, quam de Pelagio magistro eius prauiore, uidetur esse narrata: quorum scriptorum et nos hic habemus exemplaria, et ad Orientales Ecclesias Aegypti diecesim, et Constantinopolim, et Thessalonicam, et Hierosolymam, similia eademque scripta ad episcopos transmissa esse suggerimus.

De tractoria pluribus egimus in notis ad Commonitorium, agemus et in dissertatione de subscriptionibus imperatis in causa Pelagianorum: ubi hanc ab auctore appendicis ad epistolam Celestini, nominatam ostendemus canonicam auctoritatem, id est fidei regulam, eique perinde in causa Pelagianorum subscribendum fuisse, atque in causa Eutychiane heresis sancti Leonis epistole ad Flauianum.

 Quot episcopi conuenerint, prorsus ignotum est: plures conuenisse, ex eo colligitur, quod a Mercatore plenior audientia dicatur. Interfuisse clerum urbicum, immo et frequentissimum populum, tradit Augustinus, siue ubi narrat Sixtum presbyterum, quem fama iactaret fauisse inimicis gratie, priorem eis, in frequentissimo populo, anathema dixisse ; siue cum refert querelas Pelagianorum, aut calumnias potius, aduersus clericos Romanos, perinde quasi iussionis terrore percussi, non erubuissent preuaricationis crimen admittere, ut contra priorem sententiam suam, qua gestis catholico dogmati adfuerant, postea pronuntiarent malam hominum esse naturam .

De tempore disputatum est, saltem ex parte, inter inquirendum in Africana concilia: cum enim e consessu habito kal. Maiis rescriptum sit tertiis Zosimi litteris datis XII kal. Aprilis, quibus significabat pontifex nichil adhuc definitum summo iudicio; cumque prius sententiam tulerit quam Honorius, iudicium  ipsius sequens, constitutionem daret ad Palladium pridie kal. Maias, necesse est synodum conuenisse intermedio tempore: at temporis huius maximam partem tenuit Quadragesima cum festis paschalibus, que contigerunt die 7 Aprilis. Par est credere statim post absolutos dies festos habitam synodum, id est, die 15 Aprilis, gestisque ad Honorium delatis, editam pridie kal. Maias sanctionem.

Huic temporum rationi belle omnia conueniunt, siue que Augustinus ad Optatum scribit de epistola Zosimi ; siue que Hieronymus ad Alipium et Augustinum, de iugulata, ipsis cooperatoribus et auctoribus, Celestiana heresi; siue que alii auctores, de toto Zosimi cum Pelagianis negotio.

Tractorie Zosimi nichil superest, nisi fragmenta quedam, partim apud Augustinum, partim in appendice  epistole Celestini ad episcopos Gallie, sed ea uix idonea que tantam iacturam consolentur.


Ex epistola Augustini 157 ad Optatum.

Nam, ut iam uerbis utar que in ipsa epistola beatissimi antistitis Zosimi leguntur: Fidelis Dominus in uerbis suis, eiusque baptismus re ac uerbis, id est, opere, confessione et remissione uera peccatorum, in omni sexu, etate, conditione generis humani eamdem plenitudinem tenet. Nullus enim, nisi qui peccati seruus est, liber efficitur: nec redemptus dici potest, nisi qui uere per peccatum fuerit ante captiuus, sicut scriptum est: Si uos filius liberauerit, uere liberi eritis . Per ipsum enim renascimur spiritaliter, per ipsum crucifigimur mundo: ipsius morte mortis ab Adam omnibus nobis introducte atque transmisse uniuerse anime, illud propagatione contractum chirographum rumpitur, in quo nullus omnino natorum, antequam per baptismum liberetur, non tenetur obnoxius. In his uerbis apostolice sedis, tam antiqua  atque fundata certa et clara est catholica fides, ut nefas sit de illa dubitare Christianos.


Ex preteritorum sedis apostolice pontificum auctoritatibus siue sententiis, epistole Celestini pape ad episcopos Galliarum subiici solitis.

CAP. uIII. Quod omnia studia, et omnia opera ac merita sanctorum ad Dei gloriam laudemque referenda sint, quia nemo aliunde ei placeat, nisi ex eo quod ipse donauerit. In quam nos sententiam dirigit beate recordationis pape Zosimi regularis auctoritas, cum scribens ad totius orbis episcopos ait: Nos autem instinctu Dei  ad fratrum et cepiscoporum nostrorum conscientiam uniuersa retulimus. Hunc autem sermonem sincerissime ueritatis luce radiantem tanto Afri episcopi honore uenerati sunt, ut ita ad eumdem uirum scriberent; Illud uero, quod in litteris quas in uniuersas prouincias  curasti esse mittendas posuisti dicens: Nos tamen instinctu Dei, etc., sic accepimus dictum, ut illos qui contra Dei adiutorium extollunt humani arbitrii libertatem, districto gladio ueritatis, uelut cursim transiens, amputares. Quid enim tam libero fecisti arbitrio, quam quod uniuersa in nostre humilitatis conscientiam retulisti? Et tamen instinctu Dei factum esse fideliter sapienterque uidisti, ueraciter fidenterque dixisti. Ideo utique, quia preparatur uoluntas a Domino, et ut boni aliquid agant, paternis inspirationibus suorum ipse tangit corda filiorum. Quotquot enim spiritu Dei aguntur, hi filii Dei sunt ; ut nec nostrum deesse sentiamus arbitrium, et in bonis quibusque uoluntatis humane singulis motibus magis illius ualere non dubitemus auxilium.

CAP. IX. Quod ita Deus in cordibus hominum, atque in ipso libero operetur arbitrio, ut sancta cogitatio, pium consilium omnisque motus bone uoluntatis ex Deo sit, quia per illum aliquid boni possumus, sine quo nichil possumus. Ad hanc enim nos  professionem idem doctor instituit, qui cum ad totius orbis episcopos de diuine gratie opitulatione loqueretur: Quod ergo, ait, tempus interuenit, quo eius non egeamus auxilio? In omnibus igitur actibus causisque, cogitationibus, motibus, adiutor et protector orandus est. Superbum est enim, ut quidquam sibi humana natura presumat, clamante Apostolo: Non est nobis colluctatio aduersus carnem et sanguinem, sed contra principes et potestates eris huius, contra spiritalia nequitie in celestibus . Et sicut ipse iterum dicit: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Et iterum: Gratia Dei sum id quod sum, et gratia eius in me uacua non fuit; sed plus illis omnibus laboraui, non ego autem, sed gratia Dei mecum .

Quis fuerit exitus, quisue fructus, siue concilii, siue tractorie, intelligere licet ex omnibus eiusdem eui  scriptoribus, presertim Augustino, Prospero, Mercatore, aliisque cum Possidio, cuius sunt hec uerba : Et quoniam iidem  peruersi, sedi apostolice per suam ambitionem eamdem perfidiam persuadere conabantur, instantissime etiam conciliis Africanis sanctorum episcoporum gestum est ut sancto pape urbis Rome, et prius uenerabili Innocentio, et postea sancto Zosimo eius successori persuaderetur quod illa secta catholica fide et abominanda et damnanda fuisset. At illi tante sedis antistites suis diuersis temporibus eosdem notantes, atque a membris Ecclesie precidentes, datis litteris ad Africanas, Orientisque et Occidentis Ecclesias, eos anathematizandos et deuitandos ab omnibus catholicis censuerunt. Et hoc tale de illis Ecclesie Dei catholice prolatum iudicium etiam piissimus imperator Honorius audiens ac sequens, suis eos legibus damnatos inter hereticos haberi debere constituit. Unde nonnulli ex eis ad sancte matris Ecclesie gremium, unde resilierant, redierunt, etc.



Xu SYNODUS, Carthagine ab Aurelio congregata ex tota diecesi Africe, eodem anno, mense Augusto.


Decima quinta synodus, quam, si cum Augustino loqui uelimus, tertium dicere debemus in causa Pelagiana concilium uniuersale Africanum, celebrata est, ut dictum antea, Carthagine circiter medium Augustum; neque enim tardius potuit, cum interfuerit Augustinus, qui XII kalend. Octobris Cesaree uersabatur in Mauritania.

Consederunt episcopi quindecim de singulis prouinciis electi, ut est in canone ultimo precedentis concilii. Item placuit, ne diutius uniuersi episcopi qui ad concilium congregati sunt, tenerentur, ab uniuerso concilio iudices ternos de singulis prouinciis eligi: et electi sunt de prouincia Carthaginensi uincentius, Fortunatianus, et Clarus; de prouincia Numidie Alipius, Augustinus et Restitutus; de prouincia Byzacena, cum  sancto sene Donatiano primate, Cresconius, Iocundus et Aemilianus; de Mauritania Sitifensi Seuerianus, Asiaticus et Donatus; de prouincia Tripolitana, Plautius, qui ex more legatus unus est missus: qui omnes cum sancto sene Aurelio uniuersa cognoscant, a quo petiit uniuersum concilium ut cunctis siue gestis, que confecta iam sunt, seu epistolis, ipse subscribat. Et subscripserunt. Aurelius episcopus Ecclesie Carthaginensis huic decreto consensi, et prelecto subscripsi. Similiter et ceteri subscripserunt. Prefuit de more Aurelius, cum Donatiano sene prouincie Byzacene: qua occasione obserua primates semper supra numerum legatorum affuisse.

Nota uero in canone citato numerari tantum quindecim electos, desiderari uero nomina electorum ex Mauritania tum Cesariensi, tum Tingitana, ex qua tamen utraque conuenisse Patres constat ex precedentis concilii Africani prefatione. Hi autem si adessent cum primatibus duobus, augerent quidem numerum, non tamen ita ut parem efficerent ei qui  reperitur in uulgatis conciliis, ubi concilium dicitur habitum a 38 episcopis. An non forte remanserunt aliquot sua sponte Patres? An puduit librarium tantilli numeri, et 15 additis hinc et inde notis auxit? Causa porro cur ex Mauritaniis duabus maritimis nulli remanserint legati, hec mihi uidetur non improbabilis; quod nempe tunc, cum electio facta est, immo cum canon conditus, iam recesserant utriusque predicte prouincie episcopi, propter bellum a Wisigothis illatum uandalis, Silingis et Afanis, in uicina parte Hispanie consistentibus.

Quid gestum sit in synodo, satis superque patet ex superioribus. Lecte nimirum Zosimi epistole due, altera ad omnes orbis episcopos communis, altera ad Afros singularis. Acte gratie scriptis litteris, quarum fragmentum hoc habetur apud Prosperum : Errauerunt Africani episcopi ad eumdem papam Zosimum rescribentes,  eumque in sententie huius celebritate laudantes, cum aiunt: Illud uero quod in litteris tuis quas ad uniuersos curasti esse mittendas posuisti dicens: Nos tamen instinctu Dei , ad fratrum et cepiscoporum nostrorum conscientiam uniuersa retulimus; sic accepimus dictum, ut illos qui contra Dei adiutorium extollunt humani arbitrii libertatem, districto gladio ueritatis, uelut cursim transiens, amputares. Quid enim tam libero fecisti arbitrio, quam quod uniuersa in nostre humilitatis conscientiam retulisti? Et tamen instinctu Dei factum esse, fideliter sapienterque uidisti, ueraciter fidenterque dixisti. Ideo utique, quoniam preparatur uoluntas a Domino, et ut boni aliquid agant paternis inspirationibus suorum ipse tangit corda filiorum. Quotquot enim spiritu Dei aguntur, hi filii sunt Dei ; ut nec nostrum sentiamus deesse arbitrium, et in bonis quibusque, ac uoluntatis humane singulis motibus, magis illius ualere non dubitemus auxilium.



XuI SYNODUS, Carthagine ab Aurelio conuocata, Monaxio et Plinta coss., III kalendas Iulias, anno 419.


In hunc locum referri potest, immo debet, uniuersale aliud Africanum concilium, quod celebratum reperitur post consulatum Honorii XII et Theodosii uIII, III kal. Iulii Carthagine, in secretario basilice restitute, id est, ann. 419, die 29 Iunii; in eo enim recogniti sunt atque iterum approbati canones octo aduersus heresim Pelagianam.

Accepta est etiam, nisi fallor, imperialis epistola ad Aurelium Rauenne data u idus Iunias, de exigendis subscriptionibus condemnationi Celestii et Pelagii ab omnibus episcopis.

Immo et inde ab Aurelio miss kal. Augusti in prouincias Byzacenam et Arzeguitanam denuntiatio imperialis decreti. Utraque refertur in dissertatione sequente, immo et notis illustratur, que non mediocrem lucem presentibus afferunt

 Affuere 22 episcopi, quorum nomina in actis recensentur. Affuit et Faustinus Potentine ciuitatis episcopus, cum duobus aliis apostolice sedis legatis, Philippo et Asello, presbyteris.

Quod autem conuenisse leguntur 217 episcopi, id ita intelligendum est, ut totidem subscripsisse dicantur, quot legatos communi nomine rem acturos, aliis ad suas Ecclesias redeuntibus, elegerunt.

Iam uero delegatos iudices concilium tenuisse diu postquam reliqui ad suas Ecclesias reuerterunt, non tantum acta testantur, sed hec etiam ratio euincit, quod recitata sint in hac synodo diuersa concilia uniuerse prouincie Africe, transactis temporibus Aurelii Carthaginensis episcopi celebrata; neque modo recitata, sed breuiata, ut opinor: quod prestari non potuit, nisi iusto temporis spatio. Breuiationem enim factam a Patribus, non item temere ab aliquo, ut quibusdam uisum est, consarcinatore, ita sentio, ut afferendis tamen argumentis abstinendum putem, quia tractari questionem uideo paulo commotius  quam forte modestia seuerior permittat.



XuII SYNODUS, Episcoporum secunde Cilicie Anazarbi a Maximiano habita aduersus Iulianum, Asclepiodoto et Rufo coss., anno 423.

Decime septime synodi habite ab episcopis secunde Cilicie in causa Iuliani, unus, quod sciam, Mercator meminit : Agnoscat, inquit, supradictus Iulianus ex hac translatione, si legere non fastidierit, manente apud memoratum Theodorum, illa qua eum diximus mala fide secum Nestorium decepisse, etiam sibi magis suoque dogmati, de quo male turgidus et malesanus libros confecit, esse contrarium, seque etiam, post de Cilicia abscessum, ab eo in episcoporum prouincie sue conuentu anathemate esse damnatum.

Ex his uerbis, licet admodum paucis, nec parum  obscuris, tempus, causam, locum, et Patrum nomina conati sumus coniiciendo assequi in notis ad prefationem citatam; sic enim argumentati sumus, et primo quidem ad inquirendum tempus.

Cum synodus habita sit post abscessum Iuliani ex Cilicia, et ante mortem Theodori Mopsuesteni, cumque Theodorus obierit ann. 428, ut tradit Theodoretus , et Iulianus ex Cilicia in Italiam reuerterit ann. 423, ut confecimus in dissertatione precedente ; necesse est synodum referre ad spatium temporis interiectum, quod est quinque annorum. Sed ad quem annum? Ad eum, opinor, quo Iulianus e Cilicia discessit, id est ad 423, tumultuantibus nimirum statim corruptis a Iuliano clericis, quos antea presentia continuerat auctoritasque magistri, cauentis ne infanda mysteria proderentur in publicum; nam simile quiddam aliis in locis contigisse testatur sanctus Celestinus in epistola ad Maximianum Constantinopolitanum data post concilium Ephesinum.

 Causam igitur uocande synodi non aliam fuisse reor quam que mox dicta est, audaciam scilicet erumpentis in apertum heresis que a Iuliano ipsiusque sociis  occulte tantum tradita fuerat. Hanc enim comprimendam rati secunde Cilicie episcopi, anathema dixerunt in heresim, quam facile intellexerant iamdudum damnatam, et Antiochie, ad cuius diecesim pertinebant, et in Palestina Rhodoque insula, atque Constantinopoli, quibuscum commeatu frequentissimo iungebantur.

Cum ille porro conuentus a Mercatore dicatur fuisse episcoporum prouincie in qua erat Mopsuestia, par est opinari a metropolita Cilicie secunde conuocatum, id est, ab episcopo Anazarbi, que Iustinianopolis postmodum uocata est, in eoque consedisse episcopos Mopsuestie, Aegee, Castabalorum, Epiphanie, Flauiados, Irenopolis, Alexandri, et Rossi; hos enim sub metropolita Anazarbeno fuisse  constat ex concilio Mopsuesteno anni 550. Porro tunc temporis Maximianus uel Maximus Anazarbi, Hesychius Castabalorum, Polychronius Epiphanie, Aurelius Irenopolis, Theodorus Mopsuestie episcopatum gerebat; omnes enim isti, preter Theodorum, subscripti reperiuntur in conciliabulo Ephesino, octo abhinc annis coacto . Subscripsit quoque Maximianus in relatione Nestorii ad imperatores, ubi Maximus appellatur . Credibile uero est eosdem episcopos ante octo annos sedisse in locis antea memoratis.

Dictum est in concilio anathema Iuliano a cunctis episcopis, etiam a Theodoro his strophis assueto: quid preterea gestum, penitus ignoratur.

Mirum uero potuisse anathema Iuliano dici ab hominibus qui Nestorio postmodum fauerunt, et iam tum errores Theodori, qui Nestorium seduxit, imbiberant, cum Iulianus et Nestorius cognatione heresis sociati sint. uerum meminisse oportet, dogma  Iuliani quod hoc in concilio damnatum est, non aliud exstitisse quam quod ad mortalitatem Adami et peccatum originis attineret, cuius erroris ut auctorem fateamur Theodorum, non immunem tantum, sed etiam oppugnatorem fuisse Nestorium, constat ex sermonibus in ecclesia habitis, quos edidimus a Mercatore Latinitate donatos, quorumque mentionem Celestinus facit .

Ex his colligere licet quam ob causam, non modo Patres qui ecumenicam synodum Ephesi constituebant, sed etiam schismatici qui cum Ioanne Antiocheno coiuerant, suis quique aduersariis obiicerent crimen societatis cum Celestianis. Stabant enim ab utraque parte episcopi ex his prouinciis in quibus heresis Celestiana eo usque inualuerat, ut multos de plebe et clero, non paucos inter ecclesiarum antistites infecisset, et iudiciis ecclesiasticis, etiam  quibus episcopi deponerentur, damnari meruisset. Sic Ephesi, sic in Palestina, sic Antiochie, et in Cilicia, aliisque locis, unde episcopi Ephesum conuenerant, pestis illa et bacchata fuerat, et compressa.

Licet etiam intelligere cur in libello quem sanctus Cyrillus Alexandrie et Memnon Ephesi episcopi obtulere synodo, post factam sibi a schismaticis depositionis iniuriam, inter diluendum diuersarum heresen crimen sibi obiectum, Celestianorum quoque dogmatum mentionem fecerint in hec uerba : Etenim nos nullo umquam tempore Apollinarii, aut Arii, aut Eunomii doctrinam probauimus; sed ab ineunte etate, sacras litteras didicimus, et in sanctorum et orthodoxorum Patrum manibus educati sumus. Anathematizamus autem et Apollinarium, et Arium, et Eunomium, et Macedonium, Sabellium, Photinum, Paulum, et Manicheos, et quamcumque aliam heresim, et preter hos insuper nouarum blasphemiarum inuentorem Nestorium, et qui  ei communicant et consentiunt, et eos qui Celestii uel Pelagii placita sequuntur, quorum dogmata numquam suscepimus: neque nunc per penitentiam mutata uoluntate nos recipimus ad recte sentiendum, sed, ut dictum est, in rectis et apostolicis Ecclesie dogmatibus enutriti sumus.

Poterat enim Memnon, immo forte et Cyrillus, uenire in suspicionem fauoris Celestio prestiti, quippe qui Ephesine Ecclesie presbyter foret, et ualerianum Alexandriam ad tentandam Cyrilli fidem misisset; quamquam, opinor, dictum illud uideri potest habere speciem reiecti in schismaticos criminis, quod Photini, Samosateni, Manicheorum, Pelagiique et Celestii fautorem Nestorium sequerentur. Magna enim fuit societas erroris de Christo suis meritis diuinitatem promerito, inter Samosatenum et Pelagium, ut ostendimus in dissertatione de Pelagiane heresis auctoribus et defensoribus.



XuIII SYNODUS, Constantinopoli ab Attico collecta in causa eiectorum ex Occidente episcoporum, anno 424 uel 425.


Decima octaua synodus, que secunda Constantinopolitana in causa Pelagianorum, contracta est ab Attico ann. 424, uel initio consequentis.

Huius meminit Prosper his uersibus :

Quid loquar, et magna curam quam gessit in urbe
Constantinopoli docto bonus ore sacerdos
Atticus, antiqua legatos hereticorum
Confutando fide, de qua tunc impia corda,
Quamuis se obducto tegerent uelamine forme
Iudicii, tacite tulerunt tormenta repulse.

Meminit et Celestinus pontifex Nestorio rescribens de Pelagianis in hec uerba : Aliquantis diebus uite nostre, post nefandum et sepe damnatum dogma Pelagii atque Celestii, catholica fides quietem habuit, quando eos, cum sue opinionis sequacibus, telis unite sententie Oriens Occidensque  percussit; idemque sancte recordationis Atticus, catholice magister fidei, et uere beati Ioannis etiam ad ista successor, eos ita persecutus est pro rege communi, ut nec standi quidem illic copia prestaretur. Et paulo post: Hos quoque hereticos, de quibus nos, uelut eorum que gesta sunt nescius, consulere uoluisti, sedibus suis iniusta dicentes expulit iusta damnatio, quos illic inuenisse requiem non putamus esse mirandum. Et postea: Legimus quam bene teneas originale peccatum. Et postea: Quid tecum faciunt qui sunt hec negando damnati? Et postea: Cur tamen ea que in hos tunc sunt acta queruntur, cum certum sit illinc ad nos a catholico tunc antistite Attico gesta directa? Cur non sancte memorie Sisinnius ista quesiuit? quia utique sub decessore suo probauerat eos iure damnatos.

Ex his autem duobus testibus non obscure constat hanc, de qua uterque loquitur, synodum a priore, quam octauo loco posuimus, differre: prior enim  habita est temporibus Zosimi, ista Celestini. In priore acta est solius Celestii causa; in posteriore episcoporum ex Occidente expulsorum. In priore non tradit Mercator disputatum cum Celestio, sed eum dumtaxat in similibus que Carthagine sparserat deprehensum; in posteriore confutatos ait Prosper antiqua fide hereticos. Priori solus Celestius interfuit; posteriori legati hereticorum. Post priorem detrusus est alma ex urbe Celestius; post secundam, illi quos telis unite sententie Oriens Occidensque percusserat. E priore misse sunt littere in Asiam, Thessalonicam et Carthaginem, ad episcopos; e posteriore ad sedem apostolicam. Atque inde certum est falli eos, non solum qui duas synodos in unam confundunt, sed etiam qui nomine legatorum ab hereticis missorum Celestium unum intelligunt.

Tempus synodi non difficili negotio cognoscitur ex iis que mox dicta sunt. Cum enim Atticus obierit die 10 Octobris ann. 425, et Celestinus in sede apostolica sedere ceperit die 3 Nouembris ann. 423,  necesse est Atticum habuisse Constantinopoli synodum ann. 424, uel initio ann. 425, siquidem Celestino pontifici gesta transmiserit, quod Celestinus ipse testatur.

Quis fuerit exitus, constat, tum ex uersibus Prosperi, tum ex litteris Celestini ad Nestorium: eiecti sunt scilicet urbe regia Pelagiani episcopi, et Atticus catholice fidei magister, uereque in eo beati Ioannis successor, gloriosum uite, uarias inter conuersiones rerum transacte, finem imposuit, suis post uictos Christi hostes quasi triumphis immoriens.

Perierunt acta, magno rei catholice damno: nam si licet augurari ex uerbis Prosperi, continebant argumenta a traditione Patrum petita, quibus hereticorum legati confutati sunt, super iis questionibus propter quas se immerito damnatos querebantur; hoc est, de peccato originali et gratia Dei per Christum, que pro sua, qua pollebat, eximia tractandi scientia Atticus, ualide suo more pressit, atque omnibus perspicienda  exposuit; nichil enim hoc Patre fuit uel fortius ad urgendum, uel clarius ad explicandum quod tractaret.



XIX SYNODUS, Rome a Celestino habita in causa episcoporum Pelagio pertinaciter fauentium, uictore et Castino coss., anno 424 uel Theodosio Augusto XI et ualentiniano Cesare coss. anno 425.

Synodus decima nona, que quarta Romana, coacta est a Celestino Rome in causa episcoporum qui pertinaciter formule fidei a Zosimo prescripte subscribere detrectabant.

Mentionem synodi, hac in causa contracte a Celestino, meminit subobscure Nestorius pro Pelagianis scribens ad eumdem Celestinum : Dignare nobis notitiam de his largiri, ne uel quidam, ignorando iustitiam ueritatis, importuna commiseratione conturbentur, uEL CANONICAM INDIGNATIONEM beatitudinis tue, que contra  eos pro sectis religionis forte probata est, aliud quiddam quam hoc estiment. Quid enim est canonica indignatio pro sectis religionis prolata, preter synodalem sententiam? Canonibus enim sancitum erat, saltem more Ecclesie receptum, de dogmatibus iudicium non ferre, nisi in synodo.

Paulo clarius loquitur Prosper : uenerabilis memorie pontifex Celestinus, cui ad catholice Ecclesie presidium multa Dominus gratie sue dona largitus est, sciens damnatis non examen iudicii, sed solum penitentie remedium esse prestandum, Celestium, quasi non discusso negotio, audientiam postulantem, totius Italie finibus iussit extrudi: adeo et precessorum suorum statuta et decreta synodalia inuiolabiliter seruanda censebat, ut quod semel meruerat abscindi, nequaquam admitteret retractari.

Aperte Patres Ephesini : Perlectis in sancta synodo commentariis actorum in depositione impiorum Pelagianorum et Celestianorum, et que a pietate tua de ipsis decreta et constituta sunt, iudicauimus et nos ea solida firmaque permanere debere.

uerum dubitabile nonnichil occurrit super his testimoniis: nimirum an de uno tantum concilio intelligenda sint, an de duobus, quorum alterum antecesserit Nestorii litteras, alterum consecutum sit.

Certum enim est, post acceptas Nestorii litteras, Celestinum Rome celebrasse concilium, in quo non ipsius tantum causa, sed etiam Pelagianorum episcoporum acta sit; ex eoque dedisse ad Nestorium, clerum Constantinopolitanum, Cyrillum Alexandrinum, Ioannem Antiochenum, et Iuuenalem Hierosolymitanum litteras, quibus condemnatio Nestorii, immo et aliorum, contineretur.

Certum quoque, huius concilii acta, uel cum litteris mandatisque ad Cyrillum missa fuisse, uel, quod magis opinor, per legatos sedis apostolice, Arcadium,  Proiectum et Philippum, ad Patres Ephesi congregatos delata, eaque lecta, et a sancta synodo comprobata. Igitur a Celestino, uel nullus ante litteras Nestorii, uel diuersus ab isto, quem memorauimus, conuentus habitus est. At habitum aliquem significant, cum hec uerba priorum Nestorii litterarum, canonicam indignationem beatitudinis tue, tum ista maxime posteriorum, ideo de Occidentalibus partibus proiectos esse. Significant enim depositos a Celestino in concilio episcopos: siquidem inauditum erat illis temporibus, immo censebatur aperta canonum uiolatio, episcopum deponi, uel etiam a summo pontifice, sine concilii congregatione. Collecta sunt igitur duo concilia diuersis temporibus in causa episcoporum subscribere detrectantium.

At quando primum? Posterius enim sua satis nota consignatur ex litteris a Celestino ad Cyrillum datis III idus Augusti, Theodosio XIII et ualentiniano III AA. CC., id est, die 11 Augusti ann. 430. Non alibi  melius ipsum collocari posse puto, quam uel in secundo, uel in tertio Celestini anno, id est, uel ann. Christi 424, quo perlata sunt Romam Attici gesta aduersus legatos hereticorum, uel ann. 425, quo Atticus ad meliorem uitam transiit.



XX SYNODUS, que Africana uniuersalis, ab Aurelio congregata, iisdem coss., in causa cum aliorum, tum etiam Leporii monachi ad rectam fidem ex errore conuersi.

Celebratum est hoc eodem anno concilium uniuersale Carthagine ab Aurelio, quod quintum Africanum appello in causa Pelagiana, et uigesimo loco inter synodos collocandum puto.

Nullos in ea conditos canones opinor, sed actum, uel de sola iamdudum recognitorum exsecutione, uel de causis ad personas pertinentibus, que ex prouinciis delate essent.

Lecta fuit tamen Leporii confessio, totiusque synodi Africane nomine, a quatuor episcopis, Aurelio,  Augustino, Florentio et Secundo, subscripta: a quibus etiam Proculo Massiliensi, Cyllinioque Aquensi, et aliis Gallicanis episcopis misse sunt littere, quibus Leporii libellus confirmaretur.

Fecit hec confirmatio ut Leporii confessio tribueretur Africane synodo uniuersali, et pro dogmatica episcoporum definitione haberetur a Basilio diacono, Thalassioque, et aliis monachis, a quibus contra Nestorium supplicatio Theodosio imperatori oblata habetur in actis concilii Ephesini : que causa fuit ut epistola que ad Galliarum episcopos ab Africanis missa est cum libello Leporii, non immerito synodica diceretur, et a nobis eam ob rem referretur. Sed prius hec tota historia, quoniam uiros eruditos hactenus exercuit, sciditque in partes, paulo accuratius tractanda est.

Contaminatum fuisse Leporium contagione Pelagiani erroris, testes sunt Cassianus et Gennadius:  Leporius, inquit Cassianus , tunc monachus, modo presbyter, qui ex Pelagii, ut supra diximus, institutione, uel potius prauitate, descendens, apud Gallias assertor predicte hereseos, aut inter primos, aut inter maximos, fuit a nobis admonitus, a Deo emendatus. Ita male conceptam persuasionem magnifice condemnauit, ut non minus pene admiranda sit correctio illius quam illesa multorum fides. Is ergo in se reuersus, non solum in Africa, ubi tunc erat, atque nunc est, tam errorem suum cum dolore quam sine pudore confessus est, sed etiam ad omnes admodum Gallie ciuitates flebiles confessionis ac planctus sui litteras dedit, scilicet ut ubi deuiatio eius cognita erat, illic etiam emendatio nosceretur, etc.

Gennadius uero . Leporius, ait, adhuc monachus, postea presbyter, presumens de puritate uite, quam arbitrio tantum et conatu proprio, non Dei se adiutorio obtinuisse crediderat, Pelagianum dogma ceperat sequi: sed a Gallicanis doctoribus admonitus, et in Africa per Augustinum a  Deo emendatus, scripsit emendationis sue libellum, in quo et satisfacit de errore, et gratias agit de emendatione, etc.

Constat igitur Leporium cum Pelagianis errasse. In quo uero ipsius error cognatus fuerit Pelagiano, explicat Cassianus his uerbis : Illud sane unum pretereundum non arbitramur, quod peculiare ac proprium supradicte illius hereseos, que ex Pelagiano errore descenderat, fuit, quod dicentes quidam solitarium hominem Iesum Christum, sine ulla peccati contagione uixisse, eo progressi sunt, ut assererent homines, si uelint sine peccato esse posse; consequens enim existimabant ut si homo solitarius iehsu Christus sine peccato fuisset, omnes quoque homines sine Dei adiutorio esse possent, quidquid ille homo solitarius sine consortio Dei esse potuisset; ac sic nullam facerent inter omnem hominem ac Dominum nostrum Iesum Christum esse distantiam, cum idem utique homo nisu atque industria sua mereri possit quod Christus  studio ac labore meruisset. Quo factum est ut in maiorem quoque ac monstruosiorem insaniam prorumpentes dicerent, Dominum nostrum Iesum Christum hunc in mundum, non ad prestandam humano generi redemptionem, sed ad prebenda bonorum actuum exempla uenisse: uidelisset ut disciplinam eius sequentes homines, dum per eamdem uiam uirtutis incederent, ad eadem uirtutum premia peruenirent.

Explicat ipse pariter Leporius, cum ait: Illud etiam minime reticendum censeo, quod in eadem epistola, simili deuians errore, subiunxi, Christum Dominum nostrum sic omnia que erant passionum implesse, ut in nullo, quasi perfectus homo, a diuinitatis auxilio iuuaretur, etc.

Suum ille monachus errorem epistola comprehenderat, quod testatur in confessione: Unde, inquit, nata est discordia, pax inde gignatur. Epistola itaque auctor scandali, et offendiculum caritatis, a me quondam simpliciter scripta quidem, sed in quibusdam, ut agnosco, infideliter ordinata, queso, secundum huius  epistole professionem et sanctimonie uestre auctoritatem, ut in ea pagine parte uel causa in abolitione calcanda inducatur, in qua contra ueritatem per ignorantiam edita comprobatur; ut cunctis innotescat, et pateat iusto iudicio illud, quod erat emulum fidei, contrarium ueritati, de corpore eiusdem epistole cum damnatione esse decisum.

Admonitus a Cassiano, ut impietatem agnosceret, immo coactus a Proculo Massiliensi, ut emendaret, cum pertinaciter non minus iubentis mandatum quam monentis consilium contemneret, eiectus est, uel ex Massiliensi, uel potius ex Aquensi Ecclesia: unde in Africam profectus, ueritatem, quam Augustini opera agnouit, dato libello professus est. Hec omnia colliguntur, partim ex Cassiani et Gennadii citatis libris, partim ex epistola Africanorum Patrum ad Gallicanos, que mox afferetur.

Emendatus Leporius epistolam dedit ad Proculum  et Cilinium, aliosque Galliarum episcopos, quam Gennadius emendationis libellum, Cassianus confessionem, uel potius deplorationem, Facundus satisfactionem uocat, eamque petiit publicari late per Gallias, ut omnibus innotesceret iusto iudicio illud quod erat emulum fidei de corpore eiusdem epistole cum damnatione esse decisum.

Huius porro epistole tanta fuit olim auctoritas, ut propter ipsam Leporius dici potuerit unus de defensoribus fidei catholice aduersus Nestorium, et ut ex ea Ioannes Secundus testimonium sumpserit quo dogma fidei confirmaret: immo Africane synodo plenarie tributa sit, quippe que ipsam manu quatuor episcoporum, Aurelii, Augustini, Florentii et Secundi subscripsit, suamque subscribendo fecit.

Unde Facundus Hermianensis : Scripsit libellum satisfactionis Leporius ad Gallos episcopos, quem uenerabiles Patres, Aurelius atque Augustinus et ceteri, sic probauerunt, ut ad faciendam ueritatis fidem, etiam suas ei subscriptiones adiicerent.

 Cassianus idipsum antea indicauerat  atque etiam magnificentius scripserat, cum epistolam diceret catholicorum omnium fidem: Hanc eius confessionem, id est, CATHOLICORUM OMNIUM FIDEM, et omnes Africani episcopi, unde scribebat, et omnes Gallicani, ad quos scribebat, comprobauerunt.

Manifestius Ioannes Secundus in epistola ad Auienum: Leporius in epistola quam Aurelius episcopus Carthaginensis, et beatus Augustinus, et synodus Africana firmauit.

Nec obscure ipse Leporius subscribens libello: Ego Leporius libellum meo sensu dictatum, in quo fidem meam, quam, Deo uolente, in finem usque tenebo, medullitus exprimere uolens, coram sanctis episcopis in Ecclesia Carthaginensi, relectum subscripsi. Nota locum habiti concilii, in Ecclesia Carthaginensi.

Nec tantum Africani Patres subscripserunt libello, sed litteras quoque dederunt ad Gallicanos episcopos, quarum finis sic se habet: Sicut per suam presentiam  susceptus est a nobis, sic per suam epistolam suscipiatur a uobis; cui quidem epistole nostra etiam manu subscribendum putauimus, ipsius esse testantes. Hanc eius correctionem dilectionem uestram minime dubitamus et gratanter accipere et eis notam facere, quibus eius error scandalum fuit: quia et illi qui cum eo uenerunt ad nos, cum illo correcti atque sanati sunt, sicut eorum subscriptionibus, que coram nobis facte sunt, tenetur expressum, etc.

Quo tempore libellus, uel oblatus sit Africane synodo, uel ad Galliarum episcopos missus, etsi incertum putat Baronius , alii tamen definire conati sunt. Auctor Supplementi conciliorum Gallie id contigisse credit ann. 418 . P. Sirmondus reiicit ad annum 425 , P. Labbeus etiam ad sequentem 426 .

Auctor Supplementi conciliorum opinionem suam infirmo argumento probat; ipsi enim uidetur Africana synodus, cuius meminit Ioannes Secundus, esse eadem  que celebris illa ann. 418 habita, Zosimi temporibus. Sed id tam facile reiicitur, quam aperte ostenditur duo saltem, post hec tempora, congregata fuisse Africana concilia: alterum circa annum 423; ut ex schedis Luce Holstenii a P. Labbeo colligitur ; alterum ann. 424, sedente Celestino. Potuit igitur libellus alterutri a Leporio offerri.

De aliis duabus sententiis ita nonnullus aliquando mecum disserebat: Leporius adhuc erat monachus, cum libellum offerret; fuit uero presbyter, cum de eo scriberet Cassianus ann. 429; oblatus est igitur libellus ante ann. 429. Deinde Leporii error non modo exortus est, sed et a suo auctore damnatus, antequam Nestorius eumdem doceret, ut tradit idem Cassianus; docuit uero Nestorius ann. 428; oblatus est igitur libellus saltem ann. 427. Tertio colligi potest, aut saltem uidetur posse ex Cassiano, Leporium,  cuius mentio habetur in actis ecclesiasticis ab Augustino confectis , cum sibi Eradium successorem designaret, hunc ipsum esse quem ex monacho presbyterum Augustinus in Hipponensi Ecclesia ordinauit. Iste autem Leporius ann. 426, quo consignantur acta, numerabatur inter presbyteros Hipponenses. Cum igitur datus sit libellus a monacho, dari certe debuit ann. saltem 425, aut etiam 424, quo nimirum tempore uniuersale concilium Carthaginense, post finitam Apiarii causam, litteras dedit ad Celestinum Bonifacii successorem.

In hanc ego uiri alioquin eruditi sententiam ire nequeo, duabus de causis. Nam ueluti certum sumit quod dubium merito uideri potest, si non omnino falsum, Leporium nempe, quem acta recensent inter presbyteros Hipponenses, eum esse de quo nunc agitur. Diuersum uero ex eo demonstro, quod inter eiusmodi presbyteros Leporius numeretur secundus ante Barnabam, Lazarum, et Eradium, ueteres Augustini ministros, ut constat ex sermone 50 de Diuersis:  numerandus utique inter postremos, si recens ex monacho presbyter creatus esset.

Quid quod inde amplius apertum est, Leporium, cuius mentio est in actis, iam tum fuisse presbyterum, cum adhuc Eradius et iuuenis foret, et tantum diaconus, qui iamdudum tamen inter presbyteros merebat, cum ann. 426 acta fierent, que inter epistolas Augustini num. 110 censentur. Adde quod Leporius, de cuius libello agitur, necdum presbyter erat, sed monachus tantum, quo tempore libellum suum obtulit Africane synodo, et in Gallias misit. Nam Patres Africani in epistola ad Gallicanos filium uocant, et Cassianus prius correctum indicat quam ordinatum. Et uero qui Augustinus male sentientem de fide Incarnationis, ideoque ex Ecclesia eiectum, creasset presbyterum? Quis ergo Leporius in actis memoratus? Ille, opinor, quem Augustinus in sermone laudato, seculi natalibus clarum, et apud suos honestissimo loco natum, sed, cunctis que habebat  relictis, inopem propter Christum se suscepisse tradit.

Iam uero cum Augustinus subscripserit epistole Leporii ad Gallicanos episcopos, nec tamen recenseatur inter Patres ex Africano concilio ad Celestinum scribentes, non imprudenter quispiam dubitauerit an concilium illud uniuersale ann. 424 sit ipsa synodus Africana cuius meminit Ioannes Secundus, cum Leporii testimonium adducit. Non diffiteor quin huius rationis momentum minui possit ex eo quod, cum epistola Patrum Africanorum paulo sit durior in Celestinum, cuius tamen tunc temporis Augustinus in causa Antonii episcopi Fussalensis, litteris humillimis atque urgentissimis opem imploraret, a subscribendo abstinuisse dici queat, ne animum summi pontificis, suo nomine apposito, commoueret.

Dum inter hec dubius ancipiti coniectura fluctuaret animus, incidi forte in supplicationem Basilii diaconi, et archimandrite, aliorumque monachorum apud Theodosium imperatorem expostulantium de Nestorio, in qua non tantum mentio fit Leporii et  uniuerse in Africa synodi; sed etiam Leporius recensetur inter sanctos fidei catholice doctores aduersus impietatem Samosateni, Photinique, defendentes quod Christus uerus sit Deus, catholiceque mysterium Incarnationis exponentes . At nulla fuit in hunc usque diem nota synodus Africe, nullus inter doctores Leporius, qui diuinitatem Christi defenderit, fidelibusque exposuerit, preter hunc monachum, de quo Cassianus, Gennadius et Ioannes Secundus, quique ad meliorem mentem ab Africanis Patribus conuersus, diuinitatem Christi admirabiliter exposuit in libello quem, ueluti catholice fidei confessionem, Africane synodi testimonio roboratam, edidit.

Quamobrem utcumque Leporius ex monacho presbyter diuersus sit a Leporio Augustini presbytero, contemptis opibus nobili, uidetur tamen monachi confessio ad hanc quam diximus anni 424 synodum  pertinere. Basilius siquidem in supplicatione quam obtulit imperatori sub finem anni 429, uel initio sequentis, mentionem Leporii synodique fecit, tamquam memorie non ita recentis.

Quid quod eodem anno Atticus et Aurelius, par nobile defensorum fidei, uidentur ad superos transiuisse; illius enim obitus consignatur a Socrate die 10 Octobris, Theodosio Augusto XI et ualentiniano Cesare coss.; istius post hec tempora nulla est memoria, futura utique, si tam eximius Ecclesie antistes superuixisset. Cum ergo in supplicatione prefata Attici una et synodi cui Aurelius interfuit mentio habeatur, credibile est synodum de qua nunc sermo est Attici temporibus celebratam fuisse.

Noua posset hic nobis oriri pugna cum Cappello, totum istud Africanum concilium reiiciente cum litteris ex eo ad Celestinum datis, ueluti commentitium quiddam ad inimicis sedis apostolice confictum. Sed preterquam quod difficile creditu est tantum commentum eruditos omnes, etiam antiquos, in hunc  usque diem latuisse longioris est negotii inquisitio in hanc rem, quam, ut aliquando suscepturi sumus in historia Ecclesie Africane, ita nunc omittimus, ne dissertationis modum excedamus.

Sed iam pro actis concilii pertinentibus ad causam Pelagianam, cuius nunc satagimus, exhibendus est Leporii libellus, simul cum epistola Patrum Africanorum ad episcopos Galliarum. Edita sunt illa quidem ambo ex codice Heriuallensi, a Patre Sirmondo primum, deinde ab auctore Supplementi conciliorum Gallicorum. Non est tamen inutile utrumque hic exscribere, tum quia locus id uidetur postulare, tum quia repurgata sunt ambo mendis plurimis, que diligentiam Sirmondi fatigatam, opinor, codicis manuscripti inexhaustis erratis, fugerunt; nec tamen ita sunt leuia, quin sepe lectorem a proprio auctoris sensu ad falsum auertant. Adde quod in libellum Leporii obseruauimus nonnulla que nec sine opere pretio legi, nec etiam in alium locum commodius referri  possunt.





XXI SYNODUS, Que prima Gallicana, ab Honorato episcopo Arelatensi coacta, ut coniectura est, Arelate, Hierio et Ardaburio coss., anno 427.

uigesima prima censenda est numerosa illa synodus Gallicanorum Patrum, qui auxilium rogati ab Anglicana Ecclesia aduersus Pelagianam heresim, auctore Agricola Seueriani episcopi Pelagiani filio, sparsam et mirum in modum inualescentem, sanctissimos duos episcopos, Germanum Antisiodorensem et Lupum Trecensem miserunt, ad catholicam fidem in Anglia defendendam .

Numerose istius synodi acta dicuntur haberi integra, cum nominibus et episcoporum et presidis:  dicitur etiam haberi commonitorium a Patribus datum legatis duobus, Germano et Lupo; nec dubito quin locus et tempus pariter contineantur in actis istis, si modo exstent. Sed donec ea edantur in lucem, quod opto fieri propediem, coniicere nonnichil licebat, quamquam timidius, et aliquid ex auctoribus uulgatis proferre, quod a ratione non uideatur alienum.

Obseruauit quidem super ea re nonnulla lectu digna P. Labbeus , sed quibus testetur se Bede atque Sigeberto adherere, de quibus postea ferendum erit iudicium.

Quare tutius est initium ducere ab erudito Sirmondo : Ut synodi huius, inquit, de loco non constat, ita tempus quoque incertum est. Sigebertus enim ad ann. Christi 456 Britannicam Germani cum Lupo legationem manifeste  refert, et Sigeberto uidentur fauere que Beda narrat lib. Iu Hist. Anglic. At Prosper in Chron. Germanum a Celestino papa in Britanniam missum tradit ann. 429, cui adherens Baronius synodum hanc illo anno habitam censuit.

Ita uir prudentissimus, relatis sententiis diuersis, nullam prestare uoluit. Opinor tamen ego synodi tempus non ita esse incertum, quam uidebatur Sirmondo, quamuis illud dici non posse putem quod ex suis illis duobus auctoribus asseruit Labbeus; maiorem enim fidem Prospero chronographo Constantio que scriptori uite sancti Germani, et auctori etiam uite sancti Lupi tribuendam puto, quam uel Bede, uel Sigeberto, cum illi de rebus scripserint quas pene haberent ante oculos, certe que omnibus tunc note forent; Beda uero trecentis fere post annis, Sigebertus septingentis.

Ut ergo manifesta temporis ratio ineatur, quatuor ueluti principia assumo. Primum, Prosper legationem Germani ad Britannos ponit sub consulatu Florentii  et Dionysii, id est, ann. 429. Sic enim habet: Agricola Pelagianus Seueriani Pelagiani filius, Ecclesias Hibernie dogmatis sui insinuatione corrupit; sed actione Palladii diaconi papa Celestinus Germanum Antisiodorensem episcopum uice sua mittit, ut, deturbatis hereticis, Britannos ad catholicam fidem dirigat.

Secundum, Constantius missum scribit Germanum cum Lupo Trecensi a numerosa Gallicanorum episcoporum synodo .

Tertium, scribit etiam auctor uite sancti Lupi , uenisse ipsum in insulam Lerinensem, uite religiose causa, Honorato adhuc abbate, cumque annum unum illic egisset, ad Trecensem episcopatum raptum esse; exinde biennio exacto Germanum comitatum in expeditione Britannica.

Postremum, nemini erudito dubitare licet quin legatio  Germani a summo pontifice in Britanniam sit eadem que ipsius a synodo Gallicana missio. Electio namque Germani a synodo ad munus apostolicum, postquam a sancto Celestino comprobata est, atque etiam collate auctoritatis incremento aucta, uere dici potuit et apostolica legatio, et synodica simul missio.

Ex his autem constat manifeste, synodum de qua nunc agimus celebratam non fuisse post annum 429, cum precesserit profectionem Germani in Britannias, que hoc ipso anno contigit. An uero ante coacta sit, uel eodem ipso anno, inquirendum est.

Cum igitur Honoratus Patroclo in sedem Arelatensem successerit ann. 426, eeque uoces, Honorato adhuc abbate, finem prefecture significent, et proinde annum 425, certe si annum unum exercitationis Lerinensis, quem Lupus egit, uel sub Honorato magistro, quod magis reor, uel sub Hilario Honorati successore, quod nonnullis uisum, ad duos addideris in episcopatu transactos, ante legationem a Prospero  positam ann. 429, efficies annum uel 427, uel 428, quo, mea sententia, haberi debuit synodus; non item 429, ad quem sensit Baronius ipsam referendam .

Ista uero confirmantur, uel eo maxime, quod stare nullatenus possit opinio eorum qui cum Sigeberto magnam synodum de qua sermo est reiiciunt ad annum 446. Nam constat tunc temporis neque Celestinum, a quo missus est Germanus, neque Germanum ipsum superfuisse. Ille enim ann. 432 obiit, iste 443. De obitu Celestini unanimus est omnium sententia; tempus quo Germani mors contigit, hunc fere in modum demonstratur . Quo tempore Germanus pro pace Galliarum Rauennam ad imperatorem uenit, Petrus tunc pontifex Christi Ecclesiam apostolica institutione retinebat: regebat autem Romanum imperium Placidia regina cum ualentiniano iam iuuene. Hec autem uerba,  ualentiniano iam iuuene, 24 annum principis ad summum indicant; hac enim etate unusquisque proprie iuuenis iam uocatur. Cum ergo ualentinianus tertius natus sit ann. 419, die 2 et 3 Iulii, Rauenne, atque ita annus Christi 443 fuerit ualentiniani 24, necesse est anno 443 uita functum fuisse Germanum; eodem enim anno, et Rauennam accessit, et ibidem post septimum morbi diem feliciter inter episcoporum complexus obdormiuit, pridie kal. Augusti .

Atque his de tempore synodi constitutis, de loco aliquid conandum est, sin minus certa ratione, saltem non improbabili coniectura dicere.

ualentinianus tertius uII idus Iulias, Theodosio Aug. XII et ualentiniano Ces. coss., id est ann. 425, die 9 Iulii sanctionem dedit Amacio Galliarum prefecto, de conueniendis per Patroclum Arelatensem diuersis episcopis, nefarium errorem Pelagiani et Celestiani dogmatis sequentibus, uerba sunt Cesaris; et nisi intra uigesimum a conuentione diem se catholice  fidei reddiderint, deponendis de sede, atque ex finibus Galliarum expellendis . Nullus dubito quin Amacius editum proposuerit, in ciuitate Arelatensi, in qua prefectus Galliarum uersari solitus erat. Non dubito pariter quin Patroclo exsecutioni mandandum dederit, qua parte pontificale officium spectabat. Dubito uero an Patroclus aliquid egerit, turbulentis temporibus et barbarico exercitu Arelatem premente. Sed ut reipsa episcopos conuenerit litteris, quod admodum credibile est, illi certe secuti sunt exemplum pertinacium aliorum ex Italia eiectorum: quare debuit synodus ad ipsos deponendos more maiorum congregari, eaque numerosa pro multitudine reorum; nec ab alio quam Arelatensi episcopo , cui et suas uices sedes apostolica iamdudum commiserat, et ius erat antiquum congregandi synodos in Gallia ; nec potuit a Patroclo, quem tribunus barbarus iussu  Felicis magistri militum, uel sub finem anni 425, uel initio sequentis, interfecit: siquidem occiso successerit Honoratus, qui cum biennium tenuisset sedem Arelatensem, obiit die 16 Ianuarii ann. 429, ut habet Martyrologium Romanum.

Synodus igitur habita uidetur ab Honorato ann. 428, in ciuitate Arelatensi, presente, immo negotium urgente, Palladio diacono sancti Celestini legato.

Ad eam porro uenit, ut par est credere, numerosa episcoporum ex septem prouinciis frequentia, tum ob rei gerende momentum, de pluribus enim episcopis instituendum erat iudicium; tum ut Honorato testarentur, nichil sibi superesse pristine aduersus Patroclum indignationis, qui omnes fere ambitionis sue potentia offenderat; tum denique ut seruarent ius antiquum canonis mox citati, et exemplum sequerentur secularis concilii singulis annis ex nouem prouinciis Arelate congregari soliti a prefecto Galliarum.

 Ad eam quoque Anglicane Ecclesie conuenisse legatos credibile est, siue propter cause affinitatem, siue quod ex tanta synodo sperarent facile se impetraturos auxilia que postulatum uenerant.

uerum ut hec coniectura plus ualeat, aut fidei, aut saltem credulitatis obtinere, iuuanda est responsionibus ad nonnulla que uenire possunt in mentem eruditis.

Et primum illud quidem creare difficultatem potest, quod synodus a nobis ad annum 428 referatur, cum tamen a Prospero missio sancti Germani in Britanniam, a synodo decreta et a Celestino confirmata, collocetur sub consulatu Florentii et Dionysii, qui contigit ann. 429. uerum Prosperi locus suam secum solutionem affert. Sic enim se habet: Felice ad patriciam dignitatem prouecto, Aetius magister militum factus est, Agricola Pelagianus Seueriani Pelagiani episcopi filius, Ecclesias Hibernie dogmatis sui insinuatione corrupit;  sed actione Palladii diaconi papa Celestinus Germanum Antisioderensem episcopum uice sua mittit, ut deturbatis hereticis, Britannos ad catholicam fidem dirigat. Cum enim simul coniungat, et heresis insinuationem ab Agricola, et sancti Germani legationem a Celestino, et Britannorum ad fidem catholicam reductionem a sancto Germano, que tria profecto non perinde simul contigere ac simul scripta sunt, sed omnia, ut fit, ad postremi tempus Prosper reuocauit; quidni ergo pariter reuocasse dicatur synodum, uel ad conuersionem Britannorum, que synodum consecuta est, uel ad profectionem sancti Germani, que uno uel altero anno precesserit, donec omnia appararentur, et Roma, post synodi electionem, confirmatio adueniret?

Hoc etiam secundum dubitabile non immerito uideri potest, quod ab auctore uite sue Lupus dicatur biennio post episcopatum adeptum comitatus Germanum in expeditione Britannica. Cum enim episcopatum sit adeptus post annum exercitationis Lerini  exactum, et Germanus anno 429 profectus sit e Galliis, teste Prospero; quomodo fieri potuit ut Lupus, et tirocinium uite spiritualis posuerit sub Honorato abbate, qui anno 426 ineunte, uel exeunte 425, creatus est Arelatensis episcopus, et nichilominus post duos episcopatus annos peregrinationem susceperit? uerum eadem est huius atque precedentis dubii solutio; nam Lupus a synodo primum datus est Germano comes peregrinationis apostolice ann. 427. Deinde suo tempore, cum primum nauigare licuit, omnibus rite comparatis, in uiam se dedit, forte ann. 428. Denique coacto uerolamii concilio Britannos ad fidem conuertit ann. 429.

Tertiam difficultatem faciunt uerba hec Constantii : Eodem tempore ex Britanniis directa legatio Gallicanis episcopis nuntiauit Pelagianam peruersitatem in locis suis late populos occupasse, et quamprimum fidei catholice debere succurri. Ob quam causam synodus numerosa collecta est, omniumque  iudicio duo preclara religionis lumina uniuersorum precibus ambiuntur, Germanus ac Lupus, apostolici sacerdotes, terram corporibus, celum meritis possidentes. Et quanto laboriosior necessitas apparebat, tanto eam promptius heres deuotissimi susceperunt, celeritatem negotii fidei stimulis maturantes. Nam propter audiendam Anglorum legationem coacta dicitur synodus: dicuntur et sancti celeritatem negotii maturasse, id est, statim a delegatione, in uiam se dedisse: cum tamen aliam cogende synodi causam attulerimus, et prope annum in comparanda uia posuisse sanctos uiros dixerimus.

Grauis est profecto hec difficultas, meque diu meditatum cegit tandem, in notis ad decretum ualentiniani tertii ad Amacium P. Galliarum, suspicari episcopos de quibus loquitur imperator in decreto, Gallicanos fuisse dictos, quia essent sub prefectura Galliarum; fuisse autem reipsa Britannos, quos Patroclus conuenire deberet, episcopus nempe urbis metropolis; in qua prefectus uersaretur, et ex qua  mitti possent, cum legati, qui errantes docerent; tum synodalia decreta, que ecclesiasticas minas intentarent rebellibus; tum etiam edictum prefecti cum mandato ad uicarium, quo pertinaces penis cohiberet. Et uero, post concilium habitum, qui obstinate perstiterunt in errore a magistratu damnatos, sunt qui scribant ; sed non magne auctoritatis hac in parte homines. Ut ut sit, non me deterret ab opinione Constantium suis illis uerbis, immo confirmat magis; quero enim ad quem directa sit Britannorum legatio. An ad singulos Galliarum episcopos in suis sedibus commorantes: at neque id moris fuit, neque ad cogendam synodum mittendaque auxilia ualuisset. An ad primam sedes, quod consuetum erat. Ita sane: at primatum tenebat Arelatensis, suoque iure conuocare poterat synodum ex omnibus Galliarum prouinciis. Quidni ergo dicatur Arelatensis presul Patroclus, et legationem  Britannorum excepisse, et imperatorem monuisse de toto negotio, et ab eo obtinuisse rescriptum ad Amacium, a quo ipsemet, auctoritate aucta, iuberetur episcopos conuenire: nec synodum cogere potuisse propter causas quas antea protulimus; sed id cure successori reliquisse, qui etiam a Celestino, interim certiore facto de re tota, per Palladium diaconum impulsus, ex numerosa synodo quam collegisset legatos miserit in Britanniam cum mandatis, seu commonitorio atque auctoritate, siue sua imperialibus preceptis aucta, siue potius sedis apostolice, cuius legatione Celestinus papa sanctissimos uiros Germanum et Lupum fungi uoluisset?

Quartum denique dubium mouet Prosper in Collatorem scribens , ubi post narrata que Celestinus egisset animose cum Celestio audientiam postulante post tot Ecclesie iudicia: Nec segniore, inquit, cura ab hoc eodem morbo Britannias liberauit, quando quosdam inimicos gratie solum sue originis occupantes, etiam ab illo secreto exclusit Oceani,  et ordinato Scotis episcopo, dum Romanam insulam studet seruare catholicam, fecit etiam barbaram christianam. Quomodo enim Prosper Germani non fecit mentionem, cum episcopi meminerit Scotis dati, si modo utrumque misit idem Pontifex? uerum licet hic me locus adducat facile, sicut et alii non pauci, ut credam non ita constantem esse opinionem, quod idem sit chronologus Prosper qui Augustini discipulus, ut illa non possit, uel omnino conuelli, uel saltem labefactari, quod postea tentabitur; nichilominus communi credulitati insistens, uideor mihi hinc quoque posse coniecture momentum afferre, unde crederetur eleuari. Si enim pontifex inimicos gratie exclusit e Britanniis, exclusit utique auctoritate tanta, quante pondus heretici eluctari non possent. Oportet igitur eodem non solum missos fuisse apostolice sedis legatos, qui ecclesiastica pollerent potestate ad deponendos episcopos, sed etiam directa imperatorum iussa, quibus depositi exsulare cogerentur  e patria. Neque enim aut episcopi poterant deponi sine pontifice, aut eiici homines patriis finibus sine imperatore.



XXII SYNODUS, uerolamii in Anglia a Germano et Lupo, sedis apostolice legatis, aduersus episcopos Pelagianos habita, Florentio et Dionysio coss., anno 429.

uigesima secunda censeri debet, in qua uerolamii in Anglia sancti Germanus et Lupus sedis apostolice legati Pelagianos episcopos conuicerunt. De hac scripsit quidem Beda , sed que ex Constantio accepit, quibusque de suo nichil quidquam addidit, preter errorem temporis, quo tradidit habitam anno 446, id est, tertio post Germani obitum.

Longe probabilius refertur ad annum 429, quo Prosper, deturbatis hereticis, Britannos labore sancti Germani ad catholicam fidem reductos scribit. Nam congregata est tempore prime profectionis Germani,  ut habet Constantius, et in ea compressa peruersitate damnabili, eiusque auctoribus confutatis, animi omnium fidei puritate compositi sunt . Prima uero profectio Germani contigit ann. 429.

Unde non leuis me admiratio cepit aliquando, cur eruditi conciliorum editores maluerint audire Bedam, quam uel Prosperum, uel certam, sicut est magna ex parte a Baronio subducta, temporum rationem.

Pro gestis, que perierunt, exscribenda mihi uidentur, que habet Constantius de synodo : Latebant abditi sinistre persuasionis auctores, et, more maligni spiritus, gemebant perire sibi populos euadentes. Ad extremum, diuturna meditatione concepta, presumunt inire conflictum, procedunt conspicui diuitiis, ueste fulgentes, circumdati assentatione multorum, contentionisque subire aleam maluerunt, quam in populo, quem subuerterant, pudorem taciturnitatis incurrere,  ne uiderentur se ipsi silentio damnauisse. Illic plane immense multitudinis numerositas, etiam cum coniugibus ac liberis excita conuenerat. Aderat populus, spectator futurus et iudex: adstabant partes, dispari conditione dissimiles. Hinc diuina auctoritas, inde humana presumptio; hinc fides, inde perfidia; hinc Christus, inde Pelagius auctor. Primo in loco beatissimi sacerdotes prebuerunt aduersariis copiam disputandi, que sola uerborum ruditate, diu inaniter et aures occupauit, et tempora. Deinde antistites uenerandi torrentes eloquii sui cum apostolicis et euangelicis tonitruis profuderunt. Miscebatur sermo proprius cum diuino, et assertiones uiolentissimas lectionum testimonia sequebantur. Conuincitur uanitas, perfidia confutatur, ita ut ad singulas uerborum obiectiones reos se, dum respondere nequeunt, faterentur. Populus arbiter uix manus continet: iudicium cum clamore testatur.



XXIII SYNODUS Rome a Celestino in causa episcoporum Pelagianorum Nestorio adherentium, Theodosio XIII et ualentiniano III AA. CC. Iu idus Augusti, anno Christi 430.


uigesimam tertiam synodum, que et quinta Romana, cegit Celestinus Rome in causa Nestorii simul et episcoporum, quorum in gratiam Nestorius scripserat.

Huius meminit Cyrillus Alexandrinus, scribens Ioanni Antiocheno : Misit Nestorius Romam exegeseon suarum quaterniones, quos cum piissimi episcopi, qui in magna Romanorum urbe comperti sunt, legissent, multisque consessibus consultationibusque habitis examinassent, illorum auctorem non absque indignatione exsibilarunt, palam asserentes, nouam illum, eamque perniciosissimam, et a nullo ueterum hereticorum antea umquam excogitatam heresim esse molitum.

Quia ergo Nestorius hec illuc perscripserat, compulsus sum et ego quoque ea omnia que inter me et illum intercesserant aperire, earumque litterarum quas  ad illum dederam exempla per Possidonium dilectum Ecclesie Alexandrine diaconum mittere. Porro autem lectis in concilio expositionibus illius, epistolisque lectis, et iis precipue in quibus, quod apertam ipsius subscriptionem pre se ferrent, nullus tergiuersandi locus reliquus erat, SANCTA ROMANA SYNODUS disertam statim in illum sententiam tulit, qua de re et ad tuam quoque pietatem perscripsit. Horum proinde decreto modis omnibus parendum est illis qui a totius Occidentis communione excidere noluerint; scripserunt namque exposite sententie exempla, cum ad Rufum piissimum Thessalonice episcopum, tum ad alios quoque nonnullos religiosissimos Macedonie episcopos, qui ab illius sententia numquam decedere solent. Scripserunt nichilosecius et ad Iuuenalem quoque piissimum Hierosolymorum episcopum. Et in litteris ad Nestorium : Ecce igitur una cum SANCTA SYNODO, que in magna Romanorum ciuitate, sanctissimo et reuerendissimo episcopo fratre ac comministro nostro Celestino presidente, conuenit, iam tertio his litteris contestamur.  Et postea: Ad epistolas porro quod attinet, quas Alexandrina Ecclesia ad te misit, eas a SACRA ROMANA SYNODO ab omni errore et uitio immunes iudicatas esse scias.

Meminit ipse quoque Nestorius in epistola ad Celestium hereticum, quem exemplo sanctorum suoque ad constantiam in aduersis hortatur : Siquidem, inquit, epistole misse ab episcopis CONCILII OCCIDENTIS, et ab Alexandrino, cum multis rescriptis, manifestam nobis nostram fecere sententiam, etc.

Celestinus ex ipsa dedit plures epistolas, nempe ad clerum Constantinopolitanum, Ioannem Antiochenum, Iuuenalem Hierosolymitanum, Rufum Thessalonicensem, et Cyrillum Alexandrinum; sed eam in primis ad Nestorium, quam Iuuenalis in concilio Ephesino uocat , nunc aiunt constitutionem in causa fidei. Illa  uero, cum maximam partem de Nestorio sit, de Pelagianis tamen continet que multum faciunt ad illustrandam synodum de qua nunc agitur. Recisis igitur que alterius sunt negotii, ea que Pelagianorum causam attinent sic se habent : Aliquantis diebus uite nostre, post nefandum et sepe damnatum dogma Pelagii atque Celestii, catholica fides quietem habuit, quando eos cum sue opinionis sequacibus telis unite sententie Oriens Occidensque percussit. Denique sancte recordationis Atticus, catholice magister fidei, et uere beati Ioannis etiam ad ista successor, eos ita persecutus est pro rege communi, ut nec standi quidem illic copia prestaretur. Et postea: Hos quoque hereticos, de quibus nos, uelut eorum que gesta sunt nescius, consulere uoluisti, sedibus suis, iniusta dicentes expulit iusta damnatio. Quod illic inuenisse requiem, non putamus esse mirandum; inuenerunt enim impiam predicationem, cuius comparatione se estiment innocentes. Hoc loco, quia opportunitas sermonis exposcit, tacere non possumus quod stupemus.  Legimus quam bene teneas originale peccatum, qualiter ipsam naturam asseris debitricem, et eum debitum merito reddere, qui descendit de genere debitores. Quid tecum faciunt qui sunt hec negando damnati? Numquam sine suspicione ea que sibi sunt aduersa conueniunt. Eiicerentur denique, si tibi quoque similiter displicerent. Cur tamen ea que in hos tunc sunt acta queruntur, cum certum sit illinc ad nos a catholico tunc antistite Attico gesta directa? Cur non sancte memorie Sisinius ista quesiuit? quia utique sub decessore suo probauerat eos iure damnatos. Defleant infelices spe se hominum fuisse deceptos, quibus iam potuit propter communionem sola penitentia subuenire. Ecce scire de his incipis, si qua ante nesciuisti. Data III idus Augusti, Theodosio XIII et ualentiniano III AA. CC.

Ex his, temporis ratio; ex litteris Cyrilli, locus; euentus, ex relatione Patrum Ephesinorum ad sanctum Celestinum constat . Perlectis in sancta synodo commentariis actorum in condemnatione  impiorum Pelagianorum et Celestianorum, Celestii, Pelagii, Iuliani, Persidii, Flori, Marcellini, Orontii, et eadem cum ipsis sentientium, que a pietate tua de ipsis decreta et constituta sunt, et idem omnes tecum statuimus, eos pro damnatis habentes.

Quibus ex uerbis intelligere est synodum Romanam de Pelagianis quoque fuisse, ut qui societate erroris cum Nestorio iungerentur eadem sententia percellerentur.

Mirum uero, nec sine obseruatione pretereundum hanc a Patribus Ephesinis synodum dici Occidentalem , perinde quasi totius Occidentalis Ecclesie censeri debuerit, cui summus pontifex Rome presederit. Nec enim legimus a Celestino ex tota Occidentis diecesi conuocatos ad concilium episcopos; sed eos tantum congregatos qui tum Rome uersarentur, ut scribit Cyrillus .



XXIu SYNODUS, Que totius orbis Ephesi congregata, Antiocho et Basso coss., die 23 Iunii, anno Christi 431.


uigesimo quarto ultimoque loco a nobis collocatur Ephesina synodus , non quod reuera ultima fuerit aduersus Pelagianos, cum alie subsecute sint, illeque numero plures, sed quod eo temporis interuallo dissertationem nostram definierimus, quo diuina Prouidentia uitam indulsit Augustino, cuius ductu contra inimicos gratie Dei catholica acies pugnauit et uicit .

Etsi uero ad meliorem uitam transiit egregius fidei defensor ann. 430, u kalend. Septembris, conciliumque Ephesinum non habuerit initium ante XI kalend. Iul. sequentis anni, cum ad illud tamen ab imperatore uocatus fuerit singularibus litteris, magna utique pars sacri conuentus futurus, si Deus uoluisset; non abs re putandum est, eius spiritu, immo et libris, a  Bassula diacono Carthaginiensis Ecclesie delatis, animatos Patres nefariam heresim proscripsisse.

Imperator certe in litteris ad synodum datis per Ioannem Sacrarum comitem, ipsius quoque Augustini meminit uelut presentis, quemadmodum et Celestini atque Rufi, licet hos abesse sciret, illum fato functum, quia nimirum omnes, ut ab imperatore conuocati fuerant, ita concilio uel numine, ut e celo Augustinus, uel auctoritate, ut per legatos Celestinus, uel consensu, ut Rufus, cum Macedonie episcopis.

Porro nomen Augustini non legitur, sed Augustiani, in editione Romana concilii, aliisque post Greca Commelini; sed contra fidem antiquiorum codicum mss., et, ut opinor, ex incogitantia cause, cur ita scripserit imperator, maxime cum in toto concilio Ephesino nulla fiat Augustiani mentio, nec uox illa forte uspiam reperiatur, sed uel ex notariorum inscitia, uel nimia editorum scientia, originem sumpserit.

Ducenti ergo septuaginta quatuor Patres  hereticos episcopos cum Pelagio  et Celestio, quibus fauebant, damnauerunt, ut est in synodica ad Celestinum : Perlectis in sancta synodo commentariis actorum in condemnatione impiorum Pelagianorum et Celestianorum, et que a pietate tua de ipsis decreta et constituta sunt, iudicauimus et nos ea solida firmaque permanere debere, et idem omnes tecum statuimus, eos pro condemnatis habentes.

Notandum uero interpretem concilii Ephesini, siue Romanum, siue priorem alium, pro uoce condemnationis et damnatorum, qua usi sumus, depositionem et depositos dixisse, repugnante ratione; uox enim Greca , etsi depositionem significet et condemnationem, ad significandam nichilominus depositionem adhiberi non potuit hoc in loco, cum Pelagius monachus inter laicos constiterit, laicus uero deponi non possit de sede, uel gradu, quem nullum habet in Ecclesia; sed condemnari tantum, et a cetu fidelium separari.

 Actione 7 in prefatione canonum habentur ista de Nestorianis et Celestianis manifesto signo deprehendendis : Hi nullam omnino ecclesiastice communionis facultatem habentes, ut ex auctoritate sacerdotali cuiquam nocere uel prodesse possint; propterea quod etiam quidam ex ipsis sunt depositi, cumprimis Nestorii et Celestii sequi sententias manifeste ex eo sunt deprehensi, quod Nestorium nobiscum condemnare noluerunt, quos sancta synodus communi decreto ab omni ecclesiastica communione alienos esse statuit, etc.

Sequuntur deinde canones omnino sex, qui licet omnes aduersus Nestorianarum partium et Celestianarum homines conditi sint, in primo tamen et quarto solum mentio fit expressa Celestii. Ita uero se habent:

1. »Si quispiam metropolita prouincie, derelicta sancta et ecumenica synodo, aut accessit ad illorum defectionis consessum, aut accedet in posterum, siue  cum Celestio sensit aut sentiet; ipse nichil amplius poterit agere aduersus prouincie episcopos, ut qui iam inde a synodo totius ecclesiastice communionis expers sit factus et prorsus inutilis, sed et ipsis episcopis illius prouincie circumque uicinis metropolitis recta sentientibus subiacebit, ut omnino deiectus sit a sede episcopatus.

2. Si qui autem prouinciales episcopi a sancta synodo abfuerunt, et deficientibus adheserunt, aut adherere tentauerunt, uel etiam postquam subscripserunt Nestorii depositioni, rursus ad defectionis consessum recurrerunt; istos placuit sancte synodo penitus alienos esse sacerdotio et a gradu cecidisse.

3. Si qui uero clerici in singulis urbibus aut regionibus, a Nestorio et cum eo conspirantibus sacerdotio prohibiti sunt, quod recte sentirent; iustum putauimus hos quoque proprium gradum recipere. In summa autem clericos orthodoxe et ecumenice synodo consentientes iubemus eis qui defecerunt aut  defecturi sunt episcopis nullo pacto aut ratione subiectos esse debere.

4. Si qui autem clericorum defecerint, et ausi fuerint, uel priuatim, uel publice, que sunt Nestorii aut Celestii sapere, sancitum est a sancta synodo istos quoque depositos esse.

5. Quicumque autem ob turpia gesta sunt a synodo condemnati, uel a propriis eorum episcopis, quibus preter canones Nestorius, qui nullum rerum discrimen habebat, et qui cum illo eadem sentiunt restituere conati sunt gradum uel communionem, aut conabuntur; istos censuimus nichil profecisse, et manere et esse nichilominus depositos.

6. Similiter autem et si qui uelint ea que de singulis per sanctam synodum Ephesinam gesta sunt quocumque modo mouere, sancta synodus ipsa decreuit, si quidem episcopi aut clerici fuerint, eos omnino a proprio cadere gradu; si uero laici, excommunicatos esse.«

In conciliabulo schismaticorum quorum agmen ducebat  Ioannes Antiochie episcopus, Iulianus cum suis participibus absolutus uulgo dicitur, eaque opinio auctore Gregorio Magno nata est, ut multis placet. Scribit enim a quodam concilio quod Ephesinum schismaticum putant, definitum de Ade anima: Quia in peccato mortua non fuerit, eo quod diabolus in cor hominis non ingrediatur; et si quis hoc dixisset, anathema esset .

Historiam rei illius prolixius alio in loco narrat , docetque in multis codicibus Constantinopolitanis et Isauris permixta fuisse acta catholice synodi cum gestis concilii alterius: uerum in hisce gestis, cuiusmodi nunc habemus, nichil tale inuenitur; neque uero inueniebatur olim in primarum sedium codicibus.

Contra hanc definitionem disputat sanctus pontifex citatis in locis duobus; sed ita ut mortem peccato contractam ab Adamo interpretetur in primo de sola spirituali; in secundo de corporali quoque, ubi consentientem  habet Augustinum, qui prime interpretationi pugnare solet.

uerum hic oritur difficultas non leuis, quid nempe ad rem Pelagianorum faceret iste canon, cum illi animam Adami mortuam Deo per peccatum, nec negarent, nec in eo dissentirent a catholicis. Deinde, quomodo ex eo quod diabolus illabi non possit in cor hominis, conficiat uel in speciem quispiam animam Adami peccato non esse mortuam. An eo usque desipuisse putandum est Orientales schismaticos, ut non aduerterent hac ratione tolli omne peccatum, quod instinctu diaboli fieret? Hunc nodum attigerunt aliqui, nemo hactenus explicauit. An uersipelles heretici credi possunt definitum uoluisse a suis patronis quod catholicum per se foret, sed ex quo conficerent apud uulgus nullum esse peccatum originale? Si enim peccato mortua est Adami anima, nec tamen idcirco mortua est quia mortem ipsi intulit diabolus illabens cordi. Certe nullius anima mori potest, nisi sua uoluntate peccet, quo modo peccare paruuli nequeunt;  anime enim inferre mortem nemo potest, nisi qui in eam ingrediatur; nec ingredi cuiquam licet, preterquam Deo, qui mortem anime procul dubio non facit.

Tota hec historia canonis atque concilii in altera parte Operum Marii Mercatoris tractabitur, ita ut popularis opinio sin minus certis, saltem probabilibus rationibus refellatur. Qui enim creditus est canon ab Orientalibus sancitus, ostendetur a Nestorii concilio quodam fabricatus; cum, instigantibus Pelagianis, catholicis regie urbis clericis Manichei impietatem per nefandam calumniam affingeret. Sed hac de re prolixe in notis ad epistolam secundam Nestorii ad Cycillum.



XXu. Synodi octo habite quinto seculo in eadem causa Pelagianorum uariis temporibus.

Preter synodos hactenus recensitas, quatuor alias  ante concilium Ephesinum in causa Pelagianorum reipsa coactas fuisse sentio: eas tamen omittendas putaui, quia sententiam meam, neque certa ueterum testificatione, neque ualida ratione, sed tantum non improbabili coniectura, confirmare possum.

Habita est prima Ephesi in Asia ann. 417, de qua, nisi fallor, loquebatur Prosper cum scriberet :

Pretereo quanto fuerit bene mota tumultu
Clara Ephesos, non passa suis consistere tectis
uasa ire, et morbi flatus, et semina mortis.
Nam uersus Prosperi intelligi non posse de synodo ecumenica, uideor mihi manifeste demonstrasse, in notis ad Commonit. Mercatoris .

Secunda Syracusis in Sicilia, de qua eiusdem uersus interpretor:

Quaque fide tellus etiam Trinacria feruens
Agmen uipereum propriis exegerit oris.
Nam, ut sepe dictum est, sine auctoritate synodi de  sua sede nullus olim episcopus deiiciebatur: deiectos uero plures in Sicilia ostendemus in dissertatione quinta ad libellum fidei a Iuliano editum.

Tertia Rome, sub Bonifacio, de qua idem auctor : Quando sancte memorie papa Bonifacius piissimorum imperatorum catholica deuotione gaudebat, et contra inimicos gratie Dei, non solum apostolicis, sed etiam regiis utebatur edictis.

Quartam Alexandrie ann. 430 Cyrillus, per se quidem in causa Nestorii, ex occasione tamen propter Pelagianos, cegit, siue quod accepisset acta concilii Romani a Celestino ad se missa, iisque consentanea, cum de Nestorio, tum de Pelagianis sancire uellet: siue quia nouerat aliquos adhuc latere in Ecclesia sua discipulos ualeriani Pelagiani, de quo cauendo monitus fuerat, iam inde a temporibus Innocentii, a quodam Eusebio, quem Cremonensem episcopum opinatus est Baronius .

 Post Ephesinum concilium quatuor pariter synodi celebrate sunt quinto seculo aduersus Pelagii, siue errores, siue reliquias: quinto, inquam, seculo, nec enim ultra excurrere est animus.

Quare pretermitto concilium Sardiniense, quod Patres Africani in Sardinia exsules fecere ann. 521, cuiusque mens fuit Fulgentius.

Omitto pariter celebre illud Arausicanum secundum, quod 14 episcopi, quibus prefuit Cesarius, Arausice habuerunt u non. Iul., Decio iuniore consule, id est, ann. Christi 529, Felicis quarti 3, Athalarici regis Italie 3.

Seuerinus Binius in notis ad 3 canonem concilii Reiensis, temporibus Sixti summi pontificis, ann. 439, ab episcopis prouincie Narbonensis, Hilario preside, celebrati, secutus Baronium , opinatus est canone dicto agi de episcopis qui cum Pelagio adhesissent, simulabant penitentiam, quo recuperarent sedes merito sibi ademptas. Id si uere probabiliterque diceretur, deberet utique  hoc concilium in eorum numero censeri que post Ephesinum in causa Pelagiana coacta sunt; immo ex eo consequens foret ante tempora concilii Ephesini in eadem prouincia Narbonensi synodum contractam fuisse, in qua depositionis sententia aduersus episcopos qui restitui flagitabant lata esset.

Sed in eam Baronii Biniique sententiam concedere non possum, cum sui auctores neque hanc ulla, siue testificatione ueterum, siue ratione confirment, neque consentientem habeant Patrem Sirmondum in notis ad Reiense concilium, neque ullum de octo canonibus, ne tertium quidem, argumentari possint, ad simile aliquid uel leuiter probandum: immo cum apertum sit in tertio agi de solo Armentario suisque ordinatoribus, et qui eadem uel similia auderent, nimirum episcopum ordinare sine legitimo trium episcoporum numero; quam ob causam schismaticorum potius quam hereticorum numero haberentur.

 Leo magnus ann. 447 Nicete episcopo Aquileie habendam synodum grauiter precepit , ad exigendas subscriptiones puras ab eis qui ex heresi Pelagiana uellent ad Ecclesiam redire.

Rome celebrauit aliam Gelasius ann. 494, in qua libri Pelagianorum proscripti sunt, cum propter suam impietatem, tum maxime ob heresim in Dalmatia Picenique prouincia reuiuiscere conantem: que causa fuit ut Gelasius, Albino consule, id est, ann. 493, Honorio Dalmatie episcopo bis scriberet, semel u kal. Aug., iterum sine nota temporis: immo ad omnes per Picenum episcopos kal. Nouemb. litteras  daret eruditionis catholice aduersus Pelagianismum plenissimas.

Habita fuerat ann. 475 Arelate synodus a Gallicanis episcopis, ubi subscriptum est epistole Fausti ad Lucidum, dictumque simul anathema illi qui inter reliquas Pelagii impietates, hominem sine peccato nasci, et per solum laborem posse saluari, damnanda presumptione contenderit, et qui eum sine gratia Dei liberari posse crediderit.

Eodem fere tempore congregata est alia Lugduni, que Arelatensis decreta comprobauit.



DISSERTATIO TERTIA. DE CONSTITUTIONIBUS IMPERATORUM IN CAUSA PELAGIANAE HAERESIS AB ANNO CCCCXuIII AD CCCCXXX. In eadem uerba Marii Mercatoris: Non solum imperialibus legibus, etc. 


 Postquam de synodis in causa Pelagianorum habitis dissertatum est, sequitur deinceps ut ad principum decreta ueniatur, que, ut ait Possidius , Ecclesie Dei catholice iudicium secuta sunt. Fuerunt illa uero quinque aut sex omnino, que, licet condita sint uariis temporibus et a uariis imperatoribus, immo et ab Augusta ualentiniani matre, eumdem nichilominus fidei catholice amorem, idemque Ecclesie fouende studium ostendunt; ut non temere quispiam senserit etiam tunc impletum uaticinium Isaie de Christi Ecclesia: Erunt reges nutritii tui, et regine nutrices tue .

De singulis ita tractandum puto, ut ipsa primum exhibeantur pura ab omnibus mendis, quibus hactenus scatebant; tum uarie lectiones proferantur, que, cum in hunc usque diem pluribus in locis sensum non impedierint tantum, sed etiam peruerterint, a nobis non sine laborioso studio, collatis pluribus codicibus, correcte sunt; deinde narretur uniuscuiusque decreti uelut historia, solutis, sicubi occurrent,  questionibus eodem pertinentibus; denique notis, ubi opus fuerit, et imperatorum decreta, et prefectorum edicta, et eiusmodi reliqua illustrentur.

uerum priusquam id agatur, occurrendum est religiose in speciem quorumdam indignationi, uelut imperatores in ea parte modum sue potestatis non tenuerint; sed id pene affectauerint in Ecclesia quod olim inter gentiles, cum ethnice impietatis pontificatum gererent. Quid enim est, inquiunt, usurpare que sacerdotii sunt, etiam in causa fidei, nisi hoc est? Proponere que credi oporteat; hereticos declarare, qui secus senserint; episcopis imperare subscriptionem, siue dogmatibus, siue personis damnatis, interminata depositionis, immo et excommunicationis pena, ni pareant; primatibus prescribere que sui sint muneris, etc. Id uero imperatores uidentur prestitisse, ipseque in primis Honorius, quantumuis religiosus predicetur, cum decretum mitteret, siue Palladio P. P. siue Aurelio Africe primati.

 uetus fuit hec querela, et pene orta cum fide imperatorum. Huic factum olim satis a sanctis Patribus responsum, cum sanxerunt, duobus principaliter mundum regi, auctoritate sacra pontificum, et regali potestate: utrumque, cum in Christo iunctum esset, in pontificibus et regibus tamquam Dei ministris partitum; duos inde supremos principatus exstitisse, et suum cuique potestatis modum attributum; inter ambos principatus sacrum quoddam fedus initum, sequestro et conciliatore Christo; pro sua singulos parte seruire communi Domino, eiusque sponsam tueri, et hostes iunctis uiribus profligare . Nam, ut archiepiscopus ille scribit ad principem : Rex regum, idemque sacerdos sacerdotum, qui solus Ecclesiam regere potuit, quam redemit; postquam tamen humanitatem suam in celum euexit, semper cum suis futurus diuinitate, potestatem suam ad eamdem gubernandam Ecclesiam in sacerdotes diuisit et reges, ut quod sancti docerent pontifices, et ipsi implerent, et impleri facerent deuotissimi reges.

Et certe postquam Ecclesia, excusso tyrannorum iugo, asserta est in libertatem, gladiumque imperatorum a suis ceruicibus in hostes auertit, quos passa fuerat antea iniquos persecutores, nacta est, simul ac filios fecit, rei bene gerende iustissimos adiutores. Non ergo reges formam fidei prescribunt, neque uero umquam iure prescripserunt; sed acceptam a sacerdotibus, quorum iudicium sequuntur, seruandam populis iubent. Non docent Ecclesiam; sed uelut angeli portas ciuitatis Dei flammeo gladio ab  hereticis defendunt. Non eos qui contra fidei formam sentiunt hereticos declarant, sed hereticorum penis obnoxios. Non ipsi per se episcopos deponunt, neque ullos sacris abstinent: qui enim possent? sed a synodis exauctoratos abstentosque expelli iubent ciuitatibus suis, ne turbas creent; iubent et aliorum societate mulctari, ne uenenati spiritus contagio noceant .

Sed quid diutius in re preiudicata uerser? Ipsimet Patres Africani, cum postularent ab imperatoribus huiusmodi decreta per synodorum legatos, ipsi summi pontifices, quantacumque pollerent auctoritate, cum regiis edictis contra inimicos Dei uterentur, totus ordo sacer clericorum, immo uniuersa Ecclesia, cum iisdem edictis pareret, aduersus omnes exceptiones prescribit, simulque docet, quod presignauit et Christus ante passionem, et Deus in conditione mundi, opus habere Ecclesiam, ad impios terrendos duobus gladiis, duobusque, ad illustrandum mundum  spiritualem, luminaribus. Neque enim, ut aiunt Patres, sufficiebat, uel unum luminare contra omnes erroris offucias, uel unus gladius aduersus effrenem impiorum audaciam: cum et offucias faceret sibi aliisque pertinax animus, et audaciam ex patientia bonorum improbitas sumeret. Id cum grauissime uerissimeque sit dictum olim, tum nostri quoque temporis infelix experientia certissime comprobat, ut uotum Bernardi numquam fuerit opportunius: Quod Deus coniunxit, homo non separet. Iungant se animis qui iuncti sunt institutis; inuicem se foueant, inuicem se defendant, inuicem sua onera portent .





[a 4Kb] CONSTITUTIO PRIMA. HONORII IMPERATORIS AD PALLADIUM P. P. Et subiunctum Constitutioni Principis Edictum Prefectorum P.


Impp. HONORIUS et THEODOSIUS Augg. [b 1Kb] Palladio P.P.

Ad conturbandam catholice simplicitatis lucem,  [c 1Kb] puro semper splendore radiantem, [d 4Kb] dolose artis ingenio, nouam subito [e 1Kb] emicuisse uersutiam, peruulgata opinione cognouimus, que fallacis scientie obumbrata mendaciis, et furioso tantum debacchata luctamine, stabilem quietem celestis [f 1Kb] audet attentare fidei: dum [g 7Kb] noui acuminis commendata uento,  insignem notam plebeie estimat uilitatis sentire cum cunctis, ac prudentie singularis palmam communiter approbata destruere, cuius impie [a 1Kb] commentationis auctores Pelagium Celestiumque percrebuit exstitisse.

[b 1Kb] Hi parenti cunctarum rerum Deo, precipueque semper maiestati interminate potenti, et ultra omne principium transeunti, tam trucem inclementiam seue uoluntatis assignant, ut cum formandi [c 1Kb] opificem  curam sumeret, qualitatemque hominis struendi, profunda spiritus conceptione libraret, fundati muneris [d 1Kb] finem anteferret exordio, et mortem premitteret nascituro: non hanc insidiis uetiti fluxisse peccati; sed exegisse penitus legem immutabilis constituti, ut ad declinandum lethi exitialis incursum nichil [e 1Kb] prodesset abstinentia delinquendi, cuius ita uis putatur adstricta, ut non possit [f 1Kb] aboleri deinceps. Primitiui hominis errorem, in quem capte  mentis, [a 1Kb] inops rationis, cecitate irruisset, delapsum ad posteros non fuisse, tantumque apud eum quem malesuade gratie infelix rapuisset illecebra transgressionem [b 1Kb] interdicti exstitisse discriminis; cum euidens [c 1Kb] catholice legis omnifaria testetur auctoritas illum interitus omnium fuisse uestibulum, quem diuine preceptionis sedulum [d 1Kb] liquet corrupisse mandatum.

[e 1Kb] Alia quoque plurima, que sermo respuit, et lex refutat, [f 1Kb] que perexosum est recordari, etiam sub dispositione plectendi, que maturo remedio et celeritate festina oportet intercipi, ne corroborato usu nequitie [g 1Kb] adolescentia, uix ualeant cerceri.

Si quidem aures mansuetudinis nostre recens  fama perstrinxerit, intra sacratissimam urbem nostram aliaque loca, ita pestiferum uirus quorumdam inoleuisse pectoribus, ut interrupto [h 1Kb] directe credulitatis tramite, scissis in partes studiis asserendi, [i 1Kb] materia impacate dissensionis inducta sit, nouoque scandali fomite concitato, beatissime Ecclesie [i 1Kb] hactenus nutet intentata tranquillitas: [k 1Kb] aliis nempe aliud ancipiti interpretatione sectantibus, et , pro captu uersipellis ingenii, profanam [l 1Kb] nouorum commentorum mouentibus questionem, [m 2Kb] Palladi parens carissime atque amantissime.

Ob quam rem illustris tua auctoritas, [n 3Kb] uictura  in omne euum lege nos statuisse cognoscat, ut pulsis ex Urbe primis capitibus dogmatis exsecrandi, Celestio atque Pelagio, si qui huius de cetero sacrilegii sectatores, quibuscumque locis potuerint reperiri, aut de prauitate damnata [a 2Kb] aliquem rursus proferre sermonem, a quocumque correpti, ad competentem iudicem pertrahantur. Quisque, siue clericus, siue laicus fuerit, deferendi habeat potestatem, et sine prescriptione aliqua perurgendi, quos, relicta communi sententie luce, noue disputationis tenebras introferre deprehenderit, contra apostolicam scilicet disciplinam euangelicamque claram et sine errore sententiam [b 1Kb] uafra rudis secte calliditate pugnantes, inuoluentesque splendentem fidem ueri, ambagibus disserendo.

 Hos ergo repertos ubicumque de hoc tam infando scelere conferentes, a quibuscumque iubemus corripi, deductosque ad audientiam publicam promiscue ab omnibus accusari, ita ut probationem conuicti criminis [c 1Kb] stylus publicus insequatur, ipsis inexorati [d 1Kb] exsilii [e 1Kb] deportatione damnatis.

[f 1Kb] Decet enim originem uitii a conuentu publico sequestrari, nec in communi eos celebritate consistere, qui non solum facto nefario detestandi, uerum etiam exemplo uenenati spiritus sunt cauendi.

Iuuat autem [g 1Kb] per omnem pene mundum, qua imperium nostrum extenditur, huiusmodi promulgata diffundi, [h 1Kb] ne scientie forte dissimulatio pastum prestet errori; atque impune se quisque putet [i 1Kb] audere quod condemnatum uigore publico sese finxerit ignorare.

 Datum pridie kalend. Maias Rauenne, DD. NN. Honorio XII et Theodosio uIII AA. CC.



HISTORIA CONSTITUTIONIS.

Ipsa per se constitutio satis ostendit a quo imperatore data sit, ab Honorio; qua die, pridie kalend. Maias; ubi, Rauenne; quo anno, Honorio XII et Theodosio uIII CC.; ad quem, Palladium P. P.; qua de re, de pellendis Pelagio et Celestio. Sed dubium relinquitur qua occasione data fuerit; cuius uel rogatu, uel ope obtenta; quem effectum sortita, et cur geminanda breui post tempore, immo et extendenda. Sed cum postremum istud pertineat magis ad historiam epistole Honorii ad Aurelium, alia nunc tria, partim ueterum testimonio, partim ratione atque etiam coniectura, indaganda sunt.

Plura sunt quidem apud Augustinum que spectent ad primum illud Honorii decretum, omnia nimirum que referuntur ad cercendum Iulianum aliosque in Italia partium Pelagianarum homines;  sed ea uix quidquam argumenti suppeditant ad id efficiendum quo de agitur. Commotum ait in auctores heresis imperium, a principe scriptam legem aduersus ipsam, ab hereticis exceptum, eiusque terrore dictos fuisse clericos Rome perculsos. In auctores, inquit , nefandi erroris episcopalia concilia, et apostolica sedes, uniuersaque Romana Ecclesia, Romanumque imperium, quod Deo propitio christianum est, rectissime fuit commotum, donec resipiscant de diaboli laqueis. Et alio in loco : Sane, ut dicis, si pro uobis potius ab imperatore responsum est, cur non in medium prosilitis, et hoc ultro publicis potestatibus allegatis, uos esse monstrantes quorum christianus princeps approbauit fidem? uerum fidei legem, non sicut sese habet, sed sicut uobis placet, intelligitis. quid mirum, si et de lege imperatoris hoc facitis? Ibidem: Ne argumento miserrimo utamini, quo uniuersi utuntur heretici, quos a perniciosa licentia leges imperatorum catholicorum premunt. Omnes quippe huiusmodi  dicunt, quod ipse dixisti, laborare illam partem rationis inopia, que in disserendo, cum terrorem subrogat, nullum a prudentibus impetrat, sed cecum a meticulosis extorquet assensum. Denique scribens ad Bonifacium de querelis Pelagianorum : Quin etiam Romanos clericos arguunt, scribentes eos iussionis terrore perculsos non erubuisse preuaricationis crimen admittere.

uerum cum hec cuncta scripserit Augustinus post tractoriam Zosimi, ex his profecto colligi non potest quidquam unde soluatur questio quam mouimus : sedisne apostolice instantia, an Africane Ecclesie rogatu, obtentum fuerit decretum? potuit enim ab utraque parte.

Possidius  aliquid affert maioris momenti; certe distinctius, sed neque tamen adhuc satis idoneum soluende questioni. Quoniam, inquit, iidem peruersi Pelagianiste sedi apostolice, per suam ambitionem, eamdem perfidiam persuadere conabantur, instantissime etiam conciliis  Africanis sanctorum episcoporum gestum est ut sancto pape urbis Rome, et prius uenerabili Innocentio, et postea sancto Zosimo eius successori persuaderetur, quod illa secta, catholica fide, et abominanda et damnanda fuisset. At illi tante sedis antistites suis diuersis temporibus eosdem notantes, atque a membris Ecclesie precidentes, datis litteris ad Africanas Orientisque et Occidentis Ecclesias, eos anathematizandos et deuitandos ab omnibus catholicis censuerunt. Et hoc tale de illis Ecclesie Dei catholice prolatum iudicium etiam piissimus imperator Honorius audiens ac sequens, suis eos legibus damnatos inter hereticos haberi constituit, etc.

Nam patet inde quidem imperatorem Honorium Ecclesie, id est, sedis apostolice, in qua uel Innocentius, uel Zosimus sedebat, iudicium aliquid secutum fuisse: at certe non patet quo decreto pontificis iudicium secutus sit; geminum enim decretum dedit, et uterque pontifex sententiam in Pelagianos  dixit, Honorii temporibus.

Sunt qui Alipium Tagastensem putent, Ecclesie Africane legatione functum ad imperatorem, aduersus Zosimi consilia Pelagianis artibus delusi, ab eoque obtinuisse decretum quo Celestius, qui a sede apostolica ex parte absolutus uidebatur, Rome prohiberetur consistere, et damnatam ab Africanis doctrinam libere docere . Sincere fateor, non uidere me, qui probabiliter defendatur opinio tam aliena a temporum ratione, etsi enim non diffiteor Africanos impatienter tulisse benigni pontificis indulgentiam uix non nimiam erga hominem penitus immerentem; immo licet concedam ab iisdem sanctissimis episcopis tentatas uias omnes quibus, partim fidei damno, partim suo dedecori occurrerent; conciliari tamen non posse reor legationem Alipii, diemque decreti imperialis, cum actis concilii Africani generalis, ex quo Alipius missus dicitur. Si enim Alipius decretum obtinuisset, secum  illud, credo, retulisset in Africam; referre uero non potuit, quandoquidem decretum pridie kalend. Maias datum est Rauenne, et kalendis ipsis Alipius, ut acta plenarii concilii ostendunt, cum Patribus Carthagine consedit.

In codice Thuano ms. constitutio sic inscribitur: Incipit sacrum rescriptum, acceptis synodi SS. gestis datum. Salmasius, qui codicem uidit, his duabus litteris SS. Carthaginensem synodum interpretatus est, ex quo consequens ut Honorii decretum flagitantibus Africanis datum credatur, siquidem rescriptum foret, cum illud a constitutione in eo differret, quod licet utriusque par esset uis atque auctoritas, rescriptum tamen interrogantibus postulantibusue per litteras rescriberetur, constitutionem per se et suo quasi motu imperator conderet.

Sed quero quam Salmasius Carthaginensem synodum intelligi uoluerit? Plures enim fuerunt in hac ipsa causa. An primam sub Aurelio ann. 412? at illa  precessit decretum totos sex annos; an secundam, ex qua relatum est ad Innocentium? at ipsa quoque prior est decreto duobus fere annis; an tertiam paulo quidem obscuriorem, sed cuius episcopis tertias suas litteras Zosimus dedit? Posset quidem aliquis ita coniicere nec forte improbabiliter: uix tamen crediderim Salmasium aliam intellexisse quam que condidit octo canones, quos uulgus Mileuitanos uocat. Si autem ita sensit, e duobus alterutrum peccauit; uel enim in Mileuitano concilio eiusmodi canones conditos opinatus est, quo nichil etate nostra dicitur absurdius; uel ratus est nomine synodi Carthaginensis significari uniuersalem Africanam, quod alienum a ratione, cum eiusmodi synodus decretum subsecuta sit, uno saltem die, si acta, prout sunt, interpretamur.

Pro Salmasio tamen facere uidetur in speciem testimonium auctoris Chronici quod tribuitur Prospero; Prosperi ipsius, Baronii atque imperatoris Honorii. Nam auctor Chronici ad consulatum Honorii  XII et Theodosii uIII: Quibus, inquit, consulibus, concilio apud Carthaginem habito 214 episcoporum ad pontificem Zosimum synodalia decreta perlata sunt; quibus probatis, per totum mundum heresis Pelagiana damnata est. Hinc enim colligat forte quispiam, condita primum a 214 Patribus Carthagine congregatis decreta, id est, canones octo, quibus continetur totius heresis Pelagiane damnatio; ea deinde perlata non solum Romam ad Zosimum, ut probarentur, sed etiam Rauennam ad Honorium, ut sanctione firmarentur; eadem exinde missa in totum mundum, cum summi pontificis tractoria et imperiali sanctione; necnon ab omnibus episcopis subscripta, atque ita tandem ubique gentium heresim profligatam.

Prosper in Carmine de Ingratis :

Tu causam fidei flagrantius, Africa, nostre
Exsequeris.
Conuenere tui de cunctis urbibus almi
Pontifices, geminoque senum celeberrima cetu
 Decernis, quod Roma probet, quod regna sequantur.

Baronius post laudatum, sine diligentiore examine, Prosperum, quem putat Chronici auctorem, scribit, concilium, cuius ille meminit, primo ueris initio collectum, idque certo argumento inde concludit, quod ad ipsum date sint a Zosimo littere XII kalend. Aprilis, quodque in eo ad Maias usque prorogato canones de quibus sermo est sanciti sint. Addit postea, eodem tempore, et Carthagine concilium, et Rome iudicium de Pelagio Celestioque celebratum fuisse. Addit et alia plura que, etsi longum foret referre, non tamen sine opere pretio consuli possunt.

Imperator his auctoribus accedere uidetur in epistola ad Aurelium; nam post mentionem factam damnatorum a se iamdudum Pelagii et Celestii: In quo secuta est, inquit, clementia nostra iudicium sanctitatis tue, quos constat ab uniuersis iusta sententie examinatione damnatos. Hec enim uerba sic argumentari  licet: Si iudicium Aurelii excepit prima sanctio Honorii, nec uideri potest Aurelius de Celestio simul et Pelagio fecisse iudicium, preterquam in synodo Carthaginensi, utique sanctio uidetur quoque data, acceptis synodi Carthaginensis gestis, quod putauit Salmasius.

Sed, ut ingenue fatear quod sentio, hec mihi semper testimonia uisa sunt, non tantum non conficere quod oportet, sed etiam per se admodum difficilia, immo potius maiorem partem a uero aliena, nisi forte benigna quadam interpretatione adiuuentur aut torqueantur magis.

Nam ut a Baronio incipiam. Si primo ueris initio conuenere Carthaginem 214 Patres totius Africe nominatissimi; si concilium ad kalend. Maias, et porro productum est; si ad ipsum scripsit Zosimus tertias de causa Pelagianorum litteras; necesse fuit profecto, et sanctissimorum antistitum tantam multitudinem abfuisse a suis Ecclesiis per festa paschalia,  quibus canones iubebant ab episcopo baptismum celebrari; et concilii finem sua temporis nota consignari, qua careret initium; et summum pontificem sciuisse Rome die 20 Martii, qua consignat suas litteras, concilium Carthagine fuisse congregatum, immo et solutum, quod tamen non ante 20 diem Martii coiuisset. Scribit enim Zosimus: Aurelio ac ceteris, qui in concilio Carthaginensi affuerunt. His uero tribus quid dici potest pugnantius, uel religioni temporum, quibus sanctissime, in ipsa presertim Africa, canones obseruabantur; uel consuetudini consignandorum conciliorum, uel rationi denique, ut per se constat?

Iam uero chronographi uerba, si perinde atque Baronii accipiantur, perinde quoque difficilia sunt atque implicata. Quod si autem nomine synodalium decretorum octo canones dogmatici intelligantur, repugnat chronographus Prosper, non tantum Collatoris aduersario, qui duorum conciliorum meminit, et in altero canones conditos, in altero 214 Patres consedisse  scribit; sed etiam Augustino duo quoque concilia Africana, immo tria memoranti, quorum ex priore sit rescriptum Zosimo; in posteriore canones confecti; in tertio accepta Zosimi tractoria.

Quid igitur faciemus Prospero chronographo, res sui temporis, ut dicitur, scribente? Nam Baronii facilis est excusatio, cum a Prospero seductus sit: uix non hererem dubius, inde me retinente Prosperi nomine, inde in contrarium trahente ratione, nisi ea cogitatio mentem subiret, sola forte me retineri umbra, uel difficultatis, uel magni nominis. Unde enim constat seruandam esse lectionem quam habent uulgati Chronicorum codices, et non substituendam potius quam apposuit Ioannes Sicardus in margine : A pontifice Zosimo synodalia decreta sunt prolata, quibus probatis per totum mundum, heresis Pelagiana damnata est? Hec enim uerba, aliquam,  fateor, uim patiuntur, sed apprime coherent cum uera rerum historia. Deinde, ut retineatur uulgata lectio, quo satis argumento conficitur Chronici Prospero tributi continuatorem ab Aquitanico non differre? Gennadium scio legisse Chronica nomine Prosperi pretitulata ; sed an uerum auctorem fronte pretulerint, an alium mentita, adhuc est sub iudice lis in cetu doctorum. Sed ut etiam detur, Aquitanicum Chronica a conditione mundi ad ualentiniani obitum scripsisse, aut continuasse potius quam tandem meretur fidem eo loci, ubi tria tradit aperte falsa? Scribit Bonifacium Rome episcopatum iniuisse ann. 419, et tenuisse annis tribus, mensibus nouem; at iniuit ann. 418, et tenuit annos quatuor, menses decem, tribus diebus exceptis, siquidem sedes Zosimi 26 die Decembris uita functi duobus tantum diebus uacauit, et Celestinus die 26 Decembris sedere cepit ann. 423.

Deinde Constantium prodit seruum Dei ann. 418 a Pelagianis Rome passum; et tamen sanctus ille laicus   contra Pelagianos, sine scriptura, rem strenue gessit, priusquam uel Hieronymus, uel Augustinus scriptis pugnaret. Pugnarunt uero sancti doctores iam inde ab ann. 412.

Denique collocat eodem ann. et Constantii ab Honorio in consortium regni assumptionem, et sancti Hieronymi obitum: Hieronymus tamen obiit pridie kalend. Octobris, Honorio IX et Constantio III coss.; accepit uero Constantius imperium die 8 Februarii, Agricola et Eustachio coss., id est, ann. 421. Neque uero excusari potest, quasi annum a Septembri mense inchet cum indictione imperatoria; repugnant enim quominus id dicatur plura eiusdem auctoris testimonia.

Fatendum est igitur chronographum, et ab Augustini discipulo differre, et hac in parte memoria lapsum esse. Quamquam ne ipse quidem Augustini discipulus super ea re indubitatam fidem mereretur,  si eadem testaretur: siquidem propter suum Augustini Africanorumque incredibile studium, multa attribuere solitus sit Africe Patribus, uelut auctoribus, in quibus gerendis, aut cooperatorum tantum aut etiam adiutorum partes uere tenuerunt.

Iam uero que argumentatio ducitur ab imperatoris testimonio, ut uoce ambigua innititur, ita facile, explicata uocis significatione, soluitur. Neque enim imperator sanctionem se primam edidisse dicit, post iudicium ab Aurelio factum in Africana synodo plenaria, quod tamen oporteret ad Salmasii opinionem confirmandam: sed indefinite ait se edidisse sanctionem post iudicium Aurelii, qualecumque tandem illud fuerit, et cuiuscumque temporis. Geminum uero Aurelius iudicium exercuit diuersis temporibus, in synodis prouincie proconsularis: primum ann. 412, secundum ann. 416. Asserit ergo imperator secutum se in sanctione priore edenda iudicium Aurelii de iis quos postmodum constat iusta sententie examinatione  ab uniuersis   damnatos.

His ita disputatis aduersus opiniones non bene constantes, id ego certi puto ratione posse constitui. Constat Zosimum ad Africanos scripsisse de Celestio primas litteras initio Septembris ann. 417; deinde mox secundas, de Pelagio, XI kalend. Octobres. Primas credibile est peruenisse Carthaginem ante solutum concilium prouincie proconsularis, quod de more circa tempus autumni habebatur. Ex eo rescriptum est ad Zosimum, missaque simul omnia que cum Celestio presente gesta fuerant in Carthaginensi concilio ann. 412; missi quoque, cum aliis multis instrumentis, libelli duo Aurelio oblati, siue a Paulino, cum accusaret, siue a Celestio, cum se defenderet.

His instructus pontifex urgere cepit crebris interrogationibus Celestium, ut damnaret etiam ea que  Paulinus libello obiecerat. Tergiuersatus est maligne reus, fictaque mente promisit se Innocentii epistole subscripturum, eaque libelli sui correcturum que sedes apostolica correcta uellet; sed simul spopondit se, si facultas daretur, Paulinum ex suo ipsiusmet libello heresis conuicturum.

Interim missus est a Zosimo in Africam Basiliscus subdiaconus Ecclesie Rome, qui et Afros episcopos de rebus Rome gestis doceret, et Paulinum ad iudicium uocaret. Ille in Africam appulsus Paulinum Carthagine conuenit, non tamen ex canonum prescripto, quippe nec legitimo tempore, nec idonea scriptura: unde Paulinus quinque post conuentionem diebus, Marcellino Ecclesie Carthaginensis subdiacono, quem Aurelius cum mandatis Romam mittebat, libellum dedit ad summum pontificem, quo ingeniose iudicium declinabat.

Rome iterum hieme cum Celestio actum est; sed homo uafer, crebris professionibus fictisque promissis, pergebat eumdem fere in modum sedi apostolice  illudere, quo Pelagius olim Diospolitanis Patribus. Iterum in Africa ante Quadragesimam de more coacta synodus Carthaginensis prouincie; ex qua rursus scriptum Romam, partim de cauendis Celestii fraudibus; partim de reuocandis in memoriam Zosimo que precessor Innocentius, siue de gestis Palestinis sensisset, siue in hereticos decreuisset; partim denique de seruandis religiose in Africa Innocentii decretis, nec prius recipiendis Pelagio et Celestio in communionem quam apertissime confiterentur gratia Dei per Iesum Christum Dominum nostrum, non solum ad cognoscendam, uerum etiam ad faciendam iustitiam, nos per actus singulos adiuuari, etc.

Acceptis synodi litteris, Zosimus tertiam epistolam dedit in Africam XII kalend. Aprilis, qua testatur nondum finitum, ut quidem Africanis uidebatur, de Celestio iudicium; sed omnia in eodem statu  relicta, quo suus esset Afrorum obtestationi locus. uerum statim data epistola, summus pontifex uocauit ad pleniorem audientiam summumque iudicium Celestium, qui, cum sentiret artes suas patere, nec ullum superesse tergiuersandi modum, subduxit sese examini, siue latuerit in Urbe apud suos, siue Rauennam profugerit ad imperatorem, siue in proximis Rome locis substiterit, ad aucupandam occasionem. Ubi uero fuga innotuit, continuo lata est in utrumque infandi dogmatis defensorem decretoria sententia, scriptaque uniuersis mundi episcopis a pontifice grandis illa epistola, quam tractoriam Mercator uocat. Missa quoque Romane synodi ad imperatorem gesta, quibus acceptis, datum est pridie kalend. Maias decretum ad Palladium, de pellendis Urbe damnatis hereticis, quo per edictum pretoris Rome proposito, omnes, opinor, Ecclesie Romane clerici de subscribendo tractorie conuenti sunt, idque prestiterunt propensissimis animis, Sixto presbytero ceteris preeunte. Tunc agebantur dies festi Pentecostes,  et frequentissimus fiebat ad Ecclesiam populi concursus, propter solemnem baptismum.

Atque his ita ex ueterum sententia constitutis, prompta est facilisque responsio ad quesita. Constat enim datum fuisse ab Honorio decretum, occasione sententie in hereticos a sede apostolica prolate, ut iudicium Ecclesie sequeretur imperialis auctoritas. Constat item datum impulsu summi pontificis, quo coniunctis utriusque potestatis supreme uiribus funditus heresis euerteretur. Opem uero contulit curamque ualerius comes, quem Iulianus eam ob rem queritur  mole sue dignitatis obstitisse, quominus disceptationi tempus locusque  ab imperatore concederetur.

Quantus inde ortus sit hereticorum dolor, prodit querela iactantium subreptione infandisque artibus deceptam aulam, extortamque subscriptionem a perterrefactis sibique propter metum preuaricantibus clericis. Par dolori improborum, gratulatio bonorum, cum unusquisque cerneret, impotentem Pelagianorum audaciam cerceri, iustaque principum ira uindicari uim sanctis hominibus, siue Rome, ut Constantio, siue Hierosolymis, ut Hieronymo, illatam ab insolescentibus, si quando impune possent, hereticis.

Celestii tamen inexhaustis dolis factum est ut fructus non responderet uotis, sed geminari debuerit constitutio, precipue ad quorumdam episcoporum pertinaciam corrigendam, qui prauas hereticorum disputationes, uel tacito consensu astruerent, uel publica oppugnatione non destruerent.





[a 1Kb] CONSTITUTIO II. [b 1Kb] EXEMPLAR EDICTI PRAEFECTORUM PRAETORIO.


[c 1Kb] IUNIUS QUARTUS PALLADIUS, [d 1Kb] MONAXIUS, AGRICOLA iterum prefecti pretorio [e 1Kb] edixerunt.

Aduersus Pelagium atque Celestium catholici dogmatis fidem [f 1Kb] nefandis tractatibus destruentes, sententia principalis inualuit, ut [g 2Kb] uenerabili urbe summoti bonorum concilio mulctarentur.

 Hoc igitur omnes admoneri oportet edicto, ne quis sinistre persuasionis erroribus [a 1Kb] credulum prestet assensum: etsi sit ille plebeius ac clericus, qui in caliginis huius obscena reciderit, a quocumque tractus ad iudicem, sine accusatricis discretione persone, facultatum publicatione nudatus, irreuocabile patietur exsilium.

[b 1Kb] Nam suprema maiestas, ut colligit ex secreti  ignoratione reuerentiam, ita ex inepta disputatione iniuriam.





[c 1Kb] CONSTITUTIO III. [d 2Kb] EPISTOLA HONORII IMPERATORIS [e 5Kb] AD AURELIUM CARTHAGINENSEM EPISCOPUM. [f 1Kb] De subscribenda damnatione Pelagii et Celestii.

Impp. HONORIUS et THEODOSIUS AA. Aurelio episcopo salutem.

Dudum quidem fuerat constitutum, ut Pelagius  atque Celestius infandi dogmatis repertores, ab urbe Roma, ueluti quedam catholice [a 1Kb] ueritatis contagia, pellerentur, ne ignorantium mentes seua persuasione peruerterent. In quo secuta est clementia nostra iudicium sanctitatis tue, [b 1Kb] cum constet eos [c 1Kb] ab uniuersis iusta sententie examinatione damnatos.

Sed quia [d 1Kb] obstinati criminis pertinax malum, ut constitutio geminaretur, [e 1Kb] cegit, recenti quoque [f 1Kb] definitione decreuimus, ut si quis eos in [g 2Kb] quacumque prouinciarum parte latitare non nesciens, aut propellere, aut prodere distulisset, prescripte pene, uelut particeps subiaceret.

Precipue tamen ad [h 2Kb] quorumdam episcoporum  pertinaciam corrigendam, qui prauas eorum disputationes, uel tacito consensu astruunt, uel publica oppugnatione non destruunt, PATER CHARISSIME, ATQUE AMANTISSIME, sanctitatis tue auctoritatem cauere conueniet, quatenus [i 1Kb] in abolitione prepostere heresis omnium deuotio [i 1Kb] Christianorum consentiat.

Religio itaque tua competentibus scriptis uniuersos faciet admoneri, scituros [k 1Kb] definitione testimonii tui, hanc sibi definitionem esse prescriptam, [l 1Kb] ut quicumque damnationi supra memoratorum, quo pateat mens pura, subscribere impia obstinatione neglexerint, episcopatus amissione mulctati, interdicta in perpetuum communione priuentur.

[m 20Kb] Nam cum ipsi nos, iuxta synodum Nicenam,  confessione sincera conditorem rerum omnium [a 1Kb] Deum, imperiique nostri ueneremur auctorem, non patietur sanctitas tua, secte detestabilis homines, in iniuriam religionis, noua et inusitata meditantes, secretis [b 1Kb] tractatibus occultare sacrilegium, publica semel auctoritate damnatum: una enim eademque culpa est eorum qui aut dissimulando [c 1Kb] conniuentiam, aut non damnando, fauorem noxium prestiterint.

Et alia manu. Diuinitas te per multos annos seruet incolumem, PATER CHARISSIME ATQUE AMANTISSIME. Rauenne.

[d 1Kb] Data u idus Iun. Monaxio et Plinta coss.



HISTORIA IMPERIALIS EPISTOLAE.

uenerat in Africam tractoria Zosimi, qua continebatur non solum tota causa Pelagii et Celestii,  sed precipue definitiua sedis apostolice sententia, cui subscribendum foret ab omnibus; illa maximo piisque uotis bonorum empto gaudio, excepta est, una cum priuatis ad Africanos summi pontificis litteris. Acte uicissim Zosimo ab Africanis gratie, cum cumulatissimis laudibus. Subscriptum sententie ab omnibus qui concilio aderant, quamquam forte a quibusdam non cordate. Missa tractorie exemplaria ab Aurelio primate ad prouinciarum primas sedes, ut inde transmitterentur ad reliquos ciuitatum episcopos, tum ab ipsis, tum a clero subscribenda, et cum subscriptionibus ad urbem metropolim remittenda.

Id propense prestitum est a pluribus presulibus, tergiuersatum a nonnullis, presertim in prouincia Byzacena et Tripolitana: cum alii, ut opinor, exceptione quadam uterentur; alii ab inferiore clero non curiose satis exigerent debitam subscriptionem; alii denique, Siculorum exemplo, et forte persuasione, aperte detrectarent parere Ecclesie.

 Communi Africe Italieque malo petitum est ab imperatoribus remedium  ut officio defungi qui sponte nollent, cogerentur metu; suisque sedibus eiecti, qui pertinaciter in Ecclesiam rebellarent, in eo saltem prodessent aliis, quod nocendi potestatem extorres amplius non haberent.

Rescriptum est igitur ab Honorio, non tantum ad Aurelium, quod ediceretur episcopis sue diecesis; sed etiam, ut moris erat, uicario Africe, quo aduersus obstinatos uindicaretur. Edixit imperatoriam sanctionem Aurelius, data ad episcopos prouincie, saltem Byzacene et Arzugitane, epistola. Euentus merito creditur respondisse uotis, cum posthac nichil admodum negotii a Pelagianis in Africa motum legatur: quas enim turbas, uel Adrumetini monachi, uel Carthaginensis diaconus uitalis fecit, facile compresse sunt.

uerum que breuiter dixi hactenus, quoniam magni sunt ad historiam momenti, ne uel temere asserta,  uel ad arbitrium conficta credantur, paulo accuratius confirmanda forte essent allatis ipsis auctorum locis, que alibi citantur, nisi periculum foret tanta uel prolixitate, uel etiam repetitione, testimoniorum creandi lectoribus tedii. Satius est igitur his pretermissis inquirere cuius impulsu rescripserit imperator:  an Africane Ecclesie per legatum Alipium, quod sentit illustrissimus Annalium scriptor ; an Bonifacii summi pontificis, quod innuere uidetur Prosper ; an alterius cuiusdam multum in aula per amicos potentis.

Potest disceptatio definiri certa ratione, qua parte pertinet ad legationem Alipii. Nam uersabatur ille Carthagine cum aliis duobus prouincie Numidie legatis, Augustino et Possidio, III kalend. Iunii, qua die inchoatum est concilium, Monaxio et Plinta coss. Epistola uero scripta est Rauenne u idus Iunii, iisdem coss. Hanc igitur Alipius impetrare non potuit, nisi forte, quod miraculo maius est, decem dierum spatio tantum itineris tantumque negotii confecerit.

Neque uero alius ad imperatorem ex Africa legatus missus est, siue a synodo Africana, que nulla celebrata est, ab Augusto mense an. 418 ad III kalend. Iunias anni consequentis; siue a proconsulari, cui nulla erat in prouinciam Byzacenam et Tripolitanam  auctoritas; siue ab Aurelio solo, cui facta quidem erat potestas scribendi omnium nomine, sed de rebus in generali concilio statutis; siue ab aliquot conspirantibus simul episcopis in Ecclesie bonum, cuiusmodi abhinc tres fere annos scripserant quinque priuatis litteris ad sanctum Innocentium. Legationis enim tam utilis, tantumque effectum consecute, fuisset procul dubio aliqua mentio apud ueteres, cum tamen nulla sit.

Restaret igitur opinari a summo pontifice impulsum fuisse Honorium, que uidetur sententia Prosperi aientis Bonifacium piissimorum imperatorum catholica deuotione gauisum, contra inimicos gratie, non solum apostolicis, sed etiam regiis usum fuisse edictis. uerum hec opinio grauissimam difficultatem patitur: quomodo enim pontifex, cui die 25 Maii uix licebat Rome respirare ab Eulalii schismate, ualuisset obtinere ab imperatore edictum quinque post diebus Rauenne dandum?

 Quamquam nec discederem a Prospero, si nichil preterea me retineret. Quidni enim Pontifex, cum intelligeret Pelagianos episcopos non paucos in Italia, immo et Rome consistere, qui et Eulalii urbe eiecti, Antioque, ubi uersabatur, Romane sedi incubantis partes fouerent, et pertinacibus Africanis coniurassent in catholice fidei defensores, et sibi nominatim negotium meditarentur, quippe Eulalii patroni, et ab imperatore retractari causam suam efflagitarent obnixius, quasi per subreptionem iudicatum esset: et tandem, ut solent heretici, omnibus temporum inclinationibus uterentur, intenti in singula momenta; quidni, inquam, cum hec intelligeret Bonifacius, potuit per amicos in aula, pro Dei causa interim laborare, dum per se Rome concitatos ab Eulalio motus comprimeret? In eam, ut dixi, sententiam inclinarem, nisi aliud quiddam longe probabilius occurreret: totum scilicet hoc negotium Augustini, aut etiam Alipii, arcanis cum ualerio comite consiliis, non prudentius quam occultius peractum.

 In eam opinionem adducit me primo Augustini Alipiique in omnes modos quibus heresis tolleretur continua intentio, propter quam Hieronymus  heresim Celestianam ipsis cooperatoribus et auctoribus iugulatam dixit. Deinde ualerii comitis, inter militie curas, et illustris persone quam  gerebat, actusque reipublice necessarios, flagrans studium aduersus hereticos . Tertio, Christiana trium istorum uirorum necessitudo, et crebra per litteras collocutio de fidei sinceritate conseruanda . Quarto, Iuliani hec querela : Laudat etiam potentem hominem, quod nostris petitionibus, qui nichil aliud quam dari tanto negotio iudices uociferabamur, ut ea que subreptionibus acta constabat emendarentur potius quam ponerentur examini, mole sue dignitatis obsisterit, nec disceptationi tempus aut locum permiserit impetrare. Quod utrum ille, ad quem scribitur, tam nequiter fecerit quam testatur ipsa laudatio, ipse uiderit. Quinto denique, Augustini ad hanc querelam responsio non admodum diffitentis quod res erat . Absit, inquit, a Christianis potestatibus terrene reipublice ut de antiqua catholica fide dubitent, et ob hoc oppugnatoribus eius locum et tempus examinis prebeant, ac non potius in ea certi atque fundati, talibus,  quales uos estis, inimicis eius disciplinam cercitionis imponant, etc. Que enim alia cercitio possit aptius intelligi quam qua iubet imperator, interminata depositionis exsiliique pena, ab episcopis non permitti secte detestabilis homines, in iniuriam religionis noua et inusitata meditantes, secretis tractatibus occultare sacrilegium, publica semel auctoritate damnatum .

Ad hec accedit uiolenta illa furentis Iuliani expostulatio aduersus Augustinum et Alipium . Cur tantis totam Italiam factionibus commouistis? Cur seditiones Rome conductis populis excitastis? Cur de sumptibus pauperum saginastis per totam fere Africam equorum greges, quos, prosequente Alipio, tribunis et centurionibus destinastis? Cur matronarum oblatis hereditatibus potestates seculi corrupistis, ut in nos stipula furoris publici arderet? Cur religiosi principis tempora persecutionum impietate maculastis? Tanta enim calumnie tela in  utrumque sanctissimum episcopum, uelut in auctores persecutionum, ab imperatore intorqueri, ostendunt maledicentissima hec uerba : Si philosophorum ego senatum aduocauero, tu continuo sellularios opifices, omneque in nos uulgus accendes, uociferans cum feminis, cunctisque calonibus et tribunis, quibus octoginta aut amplius equos tota Africa saginatos tuus nuper adduxit Alipius.

Cur autem id rei Augustinus per ualerium molitus sit, causa hec mihi uidetur admodum probabilis. Perspiciebat uir sanctus cum suo collega quam difficile  foret heresim tot artibus augescentem, tot episcoporum patrociniis fultam, non dicam exscindere, sed saltem comprimere, ne baccharetur; nisi, coniunctis utriusque potestatis uiribus, uel id minimum efficeretur, ut certa subscriptionis nota fideles ab aliis discernentur, lupique ab ouium gregibus repulsi non turbarent intestinis et quasi domesticis motibus Ecclesie pacem.

His de impulsore imperatoris ad scribendum constitutis, deinceps uidendum quis consecutus sit successus. In Africa, ut ante dixi, consecutus uidetur par optatis; uix enim quidquam turbarum a Pelagianis postea concitatum est. Sed non perinde contigit in Italia, immo etiam in ipsa Urbe. Celestius enim, uel Rome latens, uel in proximis diuersatus, nichil non agebat ut quotidianis insinuationibus cresceret sua factio , maiorque fieret accessione partium Eulalii, uolusiano interim prefecto Urbis, Pelagianorum artibus forte corrupto, certe malignis consiliis conniuente, nec  Christianum Bonifacii studium adiuuante. Unde fuit opus alteram a Constantio, uerbis paulo iracundioribus, sanctionem dari, de qua futurum est tertium caput.

Quod si quispiam paulo diligentius inquirat an Aurelius solis duabus prouinciis constitutionem imperatoris edixerit, an reliquis etiam tribus; et si duabus solis, que peculiaris causa fuerit cur ita faceret, dicam aperte quid opiner. Aurelius uidetur ad omnes quidem prouincias scripsisse, sed per se ad duas tantum, Byzacenam et Arzugitanam, que Tripolitana, atque etiam Subuentana dicta est, quoniam in Byzacena erant Adrumetini qui damnatorum errorum occulta quedam germina fouerent: Tripolitani uero, et infrequentes, per unum scilicet legatum, conueniebant ad concilia, quibus erudirentur, et ex Libye uicinia Orientaliumque commercio habebant siue insitam siue contractam nouandi indolem. Unde et illi, et isti, fuerunt pre ceteris terroris freno retinendi,  ne quid aduersus communem Africe Ecclesieque sententiam auderent.





[a 1Kb] CONSTITUTIO Iu. EPISTOLA SANCTI AURELII CARTHAGINENSIS EPISCOPI AD OMNES EPISCOPOS PER BYZACENAM ET ARZUGITANAM PROuINCIAM CONSTITUTOS. De damnatione Pelagii atque Celestii hereticorum.

Dilectissimis ac desiderabilibus fratribus ac consacerdotibus, [b 3Kb] DONATIANO prime sedis, [c 1Kb] IANUARIANO,  FELICI, PALATINO, [a 1Kb] PRIMIANO, CAIANO, et alii CAIANO, IANUARIO, uICTORINO, et ceteris per tractum prouincie Byzacene et Arzugitane constitutis, AURELIUS episcopus.

[b 2Kb] Super Celestii et Pelagii damnatione, eorumque [c 1Kb] dogmatis, participem se sancta dilectio uestra [d 1Kb] in plenario concilio fuisse commeminit, dilectissimi ac desiderabiles fratres. Sed quoniam, pro honore Dei, in cuius manu cor regis est constitutum , gloriosissimorum principum Christianorum fidem rectam et catholicam [e 1Kb] custodientium [f 1Kb] accessit auctoritas, quam per humilitatem meam uniuersis cepiscopis [g 1Kb] uoluerunt intimari: idcirco honorabilem fraternitatem uestram, missis  exemplaribus, instruere festinaui, [h 1Kb] ne quid mali, in aliqua parte prouincie, ex supradictorum serpentina persuasione, [i 1Kb] ab uniuersali Ecclesia totius orbis exclusa, fortasse subrepat.

Ob hoc ergo [i 1Kb] tam necessaria constitutio Christianorum principum caritatem uestram latere non debet, et [k 1Kb] ad me ab eis date littere: quarum simul exemplaribus lectis, quemadmodum subscribere unusquisque uestrum debeat, dilectio uestra cognoscet, siue quorum synodalibus gestis subscriptio iam tenetur, siue qui non potuistis [l 1Kb] eidem plenario totius Africe interesse concilio, quo cum, in supradictorum hereticorum damnatione, omnium uestrum fuerit [m 1Kb] integra subscriptio: [n 2Kb] nichil omnino  sit [a 1Kb] unde ullius, uel dissimulationis, uel negligentie, uel occulte forsitan prauitatis, aliqua uideatur merito remansisse suspicio.

Et alia manu. Opto, fratres, bene uiuatis mei memores. Data kal. Augusti, Carthagine, Monaxio et Plinta coss.





CONSTITUTIO u. [b 1Kb] EPISTOLA CONSTANTII IMPERATORIS, PATRIS [c 1Kb] uALENTINIANI AUGUSTI III, AD uOLUSIANUM P. U.


Imperator [d 7Kb] CONSTANTIUS, uolusiano P. U.

Que, cum preterite superstitionis, tum recentis  plena uanitatis, iamdudum corrigi iusseramus, quotidianis insinuationibus maiora fieri nuntiantur: et quoniam discordia animos commouet populorum, ea que iamdudum iussa erant, precipimus iterari [a 2Kb] .

Unde his lectis, eximietas tua omnes qui Dei inuident pietati diligenter [b 1Kb] inquirat, et eos faciat statim e muris Urbis expelli, ita tamen, ut ne intra  centesimum quidem lapidem habeant licentiam consistendi. [c 1Kb] Celestium quoque magis ac magis ex Urbe pelli mandamus; constat enim, iisdem e medio sublatis, gratiam et concordiam tenere ueterem firmitatem.

[d 3Kb] Sane, deinceps si tale quidpiam fuerit nuntiatum, [e 1Kb] officium prestantie tue capitali sententie subdendum  esse cognosce; non enim patimur impunitum esse precepta nostra exsecutionis negligentia protelari. uale, parens carissime atque amantissime.

Et adiecta subscriptio. [a 1Kb] Impleatur quod iussimus, quia hoc fame tue expedit.



HISTORIA SANCTIONIS ET EDICTI.

Caret sanctio in omnibus editis codicibus nota consulum, mensis, diei, atque etiam loci; neque hactenus licuit ex ullis manuscriptis libris editorum defectum supplere, sed sola coniectura uti.

uerum cum Constantius imperauerit sex tantum menses, ut Philostorgius et Olympiodorus scribunt; obierit Agricola et Eustathio coss. ut ab omnibus traditur; exstinctus sit die 2 Septembris, teste Theophane: necesse est, iis ipsis consulibus sanctionem editam fuisse, id est, ann. 421, et eo quidem tempore  quod interfluxit, ab octaua die Februarii, qua Constantius auspicatus est imperium, ad secundam Septembris, qua uita excessit. De mense et loco postea, de die diuinare non licet.

Scio hanc temporis rationem non placuisse pluribus chronographis, presertim recentioribus, atque ipsi etiam Baronio, quem chronographus creditus Prosper et Idatius abduxerunt in suam opinionem, de tribus Constantiani imperii annis. Sed Olympiodori et Theophanis historicorum potior est auctoritas, quam uel Prosperi illius, omnia, propter breuitatis studium, confundere soliti, uel Idatii ubique fere corrupti.

Iam uero edende sanctionis causa fuit, quam ante dicere cepimus. Celestius nempe, postquam examini se subduxit, tulitque sententiam damnationis, uel apud suos Rome latuerat, quod indicare uidetur Augustinus; uel in Urbem redierat, quod opinatur Baronius; uel in proximis substiterat, quod innuit uolusiani  edictum. E latebris certe partes Eulalii suasque simul fouebat, continenter uelut in specula explorans, si qua ratione posset, aut fidei, aut quietis publice pacem turbare: habebat enim in Ecclesia Romana fauentes clericos, immo et episcopos in Urbe, quorum dux Iulianus, eosque suis artibus animabat, ut importunis precibus ab imperatore extorquerent Zosimi uita functi iudicium retractari: siue in synodo plenaria, ad quam appellatum ab ipsis fuerat: siue per idoneos iudices, qui nichil preiudicati ad causam afferrent, quod a suis damnatoribus factum mentiebantur.

Opportunitas temporis consilium iuuabat: nam  Bonifacius Zosimi successor uix bene post turbas Eulalii, constitutam sedem tenebat, scissis adhuc in partes clericis. Populus nondum quiescebat satis a nuperis tumultibus. Prefectus Urbis, ut erat ethnicus, facile poterat persuasionibus facundorum hominum induci ad credendum, questionis esse, non dogmatis altercationem. Officium pretoris corruptioni obnoxium erat. In aula Occidentis nichil non licebat Placidie Honorii sorori, femine utramque sortem experte, et ut dominandi auide, ita ceree flecti in quam uellent partem homines seruire uolentes. Denique, sin minus ista in Occidente, succederent, restabat Oriens, ubi Theodosius nondum Pulcherie sororis excusserat iugum, et illa uirgo, pia quidem, sed imperii amans, poterat illudi specie, cum pietatis, que preferebatur a Pelagianis, tum querele de Occidentis imperio, cui aut inuidebat femineo affectu propter Placidiam emulam, aut repugnare amabat, ne Honorio seruire uideretur.

Id subodoratus Bonifacius, quamquam res Pelagianorum  tam occulte agebantur, ut ne ipsas quidem epistolas, quibus Celestius Iulianusque suos erudiebant ad seditionem, potuerit pontifex, nisi uigilantissima clericorum diligentia nancisci: id, inquam, subodoratus, apud Constantium egit, ut iuberet uolusianum fungi munere, pristinasque sanctiones exsequi aduersus diuine fidei, et quietis publice turbatores. Egit uero apud Constantium potius, quam apud Honorium, licet ambo simul regnarent; partim quod eum sibi antea studiosum sensisset in negotio Eulalii, cum acriter Symmachum, necdum Cesar, impelleret in bonarum partium obsequium; partim quia propensum erat sperare, ab Augusto recens renuntiato facile obtinendum decretum in eos, qui Dei inuiderent pietati, quo imperii auspicia consecraret Deo .

Potest igitur hec uideri causa non improbabilis, cur sanctio edita sit. Hac uero uix ullam reperias in toto codice imperiosiorem, si licet ita loqui; siue id  fecerit Constantii indoles, qualem, et Olympiodorus de facie depingit, et littere ad Symmachum ostendunt; siue potius eo mouerit cause iustitia, ut ne pax constituta magnis Constantii conatibus, ab inquietis Dei imperiique hostibus labefactaretur.





CONSTITUTIO uI. EDICTUM PROPOSITUM A uOLUSIANO PRAEFECTO URBIS

uOLUSIANUS prefectus Urbis edixit.

[b 1Kb] Hactenus Celestium [c 1Kb] diuine fidei, et quietis publice turbatorem, [d 1Kb] iudiciis, amica reis secreta subduxerunt. [e 2Kb] Iam leges et iam edicta persequentur  absentem: cui, quod primum est, eterne urbis negatur habitatio, ut si uel in proximis fuerit diuersatus, [a 1Kb] debitum non euadat exitium, [b 1Kb] pro merito temeritatis atque ausus sui.

Cunctos etiam huius edicti cautione premonemus, ne quis iniquus noxio latebram putet esse prebendam; [c 1Kb] ne, cum huiusmodi sit posita pena, supplicium ac stylum necesse sit proscriptionis incurrere, quisquis [d 1Kb] legibus diuinis humanisque reum apud se putauerit occultandum.





CONSTITUTIO uII. uALENTINIANI III AD AMACIUM PP. GALLIARUM, De conueniendis per Patroclum Arelatensem episcopis quibusdam Pelagianis.

 [e 2Kb] Impp. THEODOSIUS, et uALENTINIANUS [f 2Kb] CAESAR [g 3Kb] Amacio u. inl. PP. Galliarum.

Priuilegia Ecclesiarum, uel clericorum omnium,  que seculo nostro tyrannus inuiderat, prona deuotione reuocamus: scilicet ut quidquid a diuis principibus constitutum est, uel que singuli quique antistites impetrarunt, iugi solidata eternitate seruentur, nec cuiusquam audeat titillare presumptio. In quo nos nobis magis prestitum ire confitemur. Clericos etiam, quos indiscretim ad seculares iudices debere deduci infaustus presumptor edixerat, episcopali audientie reseruamus; his manentibus, que circa eos sanxit antiquitas: fas enim non est ut diuini muneris ministri temporalium potestatum subdantur arbitrio. Illustris itaque auctoritas tua, omni euo mansura que iussimus, in prouinciarum missa notitiam, precipiet, etiam sub pena sacrilegii, custodiri, specialiter id illustribus comprehensura  preceptis, ut in omnibus circa ecclesiastica priuilegia ueterum principum statuta seruentur.

Diuersos uero episcopos nefarium Pelagiani et Celestiani  dogmatis errorem sequentes, per [a 1Kb] Patroclum sacrosancte legis antistitem, precipimus conueniri: quos quia confidimus emendari, nisi intra uiginti dies ex conuentionis tempore, intra quos deliberandi tribuimus facultatem, errata correxerint, seseque catholice fidei reddiderint, [b 3Kb] Gallicanis regionibus expelli, atque in eorum loco sacerdotium fidelius subrogari, quatenus presentis erroris macula de populorum animis tergeatur, et future bonum discipline iustioris instituatur.

Sane quia religiosos populos nullis decet superstitionibus deprauari , Manicheos, omnesque hereticos, uel schismaticos, siue mathematicos, omnemque sectam catholicis inimicam ab ipso aspectu urbium diuersarum exterminari  debere precipimus, ut nec presentie quidem criminosorum contagione fedentur. Iudeis quoque uel paganis causas agendi, uel militandi licentiam denegamus, quibus Christiane legis nolumus seruire personas, ne occasione dominii sectam uenerande religionis immutent. Omnes igitur personas erroris infausti iubemus excludi, nisi his emendatio matura subuenerit. Data uII id. Iul. Aquileie, coss. Theodosio Augusto XI et ualentiniano Cesare.



HISTORIA CONSTITUTIONIS.

Nemo ueterum, quod sciam, scriptum reliquit, que causa dederit occasionem sanciende constitutionis: immo ne ipsius quidem ullus meminit, saltem qua parte spectat Pelagianos; sed hanc primus ex codice Ecclesie Lugdunensis edidit P. Sirmondus.

 Dixi, qua parte Pelagianos spectat; tres enim partes complectitur, quarum prima postremaque iamdudum relata fuerat in Codicem Theodosianum, illa leg. 47 de episcopis, ista leg. 68 de hereticis.

Id coniici non improbabiliter potest de parte media. Episcopi de quibus agitur suas in Galliis, uel certe in ditione prefecti P. Galliarum, sedes habebant; iubet enim ipsos imperator Gallicanis regionibus  expelli, atque in eorum loco sacerdotium fidelius subrogari. Quin et ipsos credibile est episcopatum gessisse in septem prouinciis in quas Patroclus primatum tenebat, precipit siquidem ualentinianus per Patroclum sacrosancte legis antistitem conueniri. Cur autem conueniendi forent, cogendique ad errata corrigenda, seseque ad catholicam fidem reddendos, causa fuit quod nefarium Celestiani et Pelagiani dogmatis errorem sequerentur.

Illud ipsum dogma paucis ante annis in iisdem prouinciis secutus fuerat Leporius monachus, presumens de puritate uite, quam arbitrio tantum et conatu proprio, non Dei se adiutorio obtinuisse crediderat, ut tradit Gennadius . Neque uero solus ille ex Pelagii institutione, aut potius prauitate, in absurdos errores lapsus est, sed fuit hereseos apud Gallias assertor, aut inter primos, aut inter maximos, ut ait Cassianus . Dicebant uero qui cum ipso sentiebant, solitarium hominem Iesum Christum sine ulla peccati  contagione uixisse; eoque progressi sunt, ut assererent homines, si uelint, sine peccato esse posse; consequens enim existimabant ut si homo solitarius iehsu Christus sine peccato fuisset, omnes quoque homines sine Dei adiutorio esse possint quidquid ille homo solitarius sine consortio Dei esse potuisset; ac si nullam facerent inter omnem hominem ac Dominum nostrum Iesum Christum esse distantiam, cum idem utique homo nisu atque industria sua mereri possit quod Christus studio ac labore meruisset, etc.

Admonitus est a Cassiano Leporius, immo iussus a Proculo Massiliensi, ut errorem damnaret. Sed neque monentem audire uoluit, neque iubenti parere: quamobrem eiectus ex Ecclesia fugit in Africam, ubi, ab Augustino correctus, libellum emendationis ad Gallicanos episcopos misit, Africanorum Patrum subscriptionibus et litteris approbatum.

Libello accepto, commotiones animorum exstitisse in Galliis non incredibile est, indeque ortam necessitatem  auctoritate imperatoria tumultuantes cercendi. Immo nec absurdum est sentire Augustinum simul et ad Gallos scripsisse, et per suos in aula egisse, ut coactis ad subscribendum damnationi hereticorum episcopis, perinde componerentur omnia in Galliis atque in Africa; ut quas inter regiones tanta erat societas opinionum, deportatis cum mercibus etiam erroribus, intercederet quoque non  fidei tantum, sed et remedii aduersus errores communio.

Coniecturam hanc iuuaret forte, si suis e tenebris prodiret in optatam lucem concilium illud magnum Gallicanum, a quo in Britanniam Germanus cum Lupo ad exstirpandam heresim Pelagianam missus est. Dicunt enim qui nonnichil affirmant se inaudisse, in eo et haberi commonitorium legatis datum, et fieri mentionem octo canonum quos uulgus Mileuitanos uocat, quasi formule ab iis subscribende qui errata correxisse seseque catholice fidei reddidisse uideri uellent.

uerum conueniendus nunc paucis Gothofredus, qui in paratitlo de hereticis memorabile quiddam sibi uideri ait, per Gallias nullam heresim toto sex uoluminum immenso Codice Theodosiano memorari: additque Galliam, teste Hieronymo, ad hoc eui, nulla monstra aluisse. Sed, nisi Sirmondianam appendicem uoluisset reiicere, poterat, saluo Hieronymi testimonio, factam in Codice, qui ad annum usque  438 producitur, memoriam hereticorum in Gallia reperire ad annum 425.

Cur autem appendicem Sirmondi reiecerit, cum neque Lugdunensi Aniciensique codici fidem abrogare tentauerit; neque, si maxime tentasset, potuisset tamen, cum Diuionensis alter codex auctoritatem aliis adiungat; aliam certe causam non uideo, preter indolem atque preiudicium professe secte, impatienter ferentis, que ad ecclesiasticarum personarum immunitatem faciunt. Quam ob causam ad l. 47 de episc. ea profudit in ualentinianum et Augustam matrem, aliosque immeritos, que, ut ab heterodoxo exspectari queant, sane tamen non decent iuris, id est, equi bonique interpretem.

Non exstat, quod sciam, edictum Amacii PP. Arelate propositum, nisi forte latet in archiuo Ecclesie Arelatensis, ex quo sunt erute quedam, et ad cardinalem Baronium misse, Zosimi littere de priuilegiis Ecclesie Arelatensis, etc. He Annalibus inserte  sunt, magno chronologie bono.



CONSTITUTIONES THEODOSII IUNIORIS ADuERSUS PELAGIANOS.

Hucusque tractatum est de constitutionibus quas in causa Pelagiana condiderunt Occidentis imperatores, Honorius, Constantius et ualentinianus: uidendum est deinceps de sanctionibus duabus ab Orientis imperatore Theodosio editis; sed illarum nichil superest, preter memoriam, eamque satis obscuram.

Meminit prime sanctus Celestinus Nestorio scribens in hec uerba . Aliquantis diebus uite nostre, post nefandum et sepe damnatum dogma Pelagii atque Celestii, catholica fides quietem habuit, quando eos cum sue disputationis sequacibus telo unite sententie Occidens Oriensque percussit. Denique sancte recordationis Atticus catholice magister fidei, et uere beato Ioanni etiam ad ista successor, eos ita persecutus est, pro rege communi, ut his ne standi quidem copia illic prestaretur. Neque enim episcopi  expelli potuissent urbe regia, nisi statutis ecclesiasticis synodisque auctoritas imperialis uim addidisset. Ea uero tempestate synodum ab Attico habitam fuisse ostendimus in dissertatione de synodis.

Secunde mentio paulo expressior est apud Mercatorem , qui postquam scripsisset se suum Commonitorium de nomine Celestii, non tantum Ecclesie Constantinopolitane, sed etiam plurimis religiosissimis uiris, ipsique principi Theodosio obtulisse: Per hoc, inquit, Commonitorium cognito funestissimo errore, imperiali precepto tam Iulianus defensor et sequax eius, cum ceteris sociis et participibus suis, quam postea idem Celestius, de Constantinopolitana urbe detrusi sunt.

Utriusque historia peti debet, partim ex dissertatione de synodis, partim ex notis ad titulum Mariani Commonitorii; prior enim, post synodum secundam ab Attico in urbe regia super ea re coactam, data  est; posteriori occasionem fecit Commonitorium Mercatoris.

Utramque Constantinopoli datam ex eo certum est, quod tempore tum synodi ab Attico collecte, tum oblati a Mercatore Commonitorii, id est, ann. 424, aut 425 et 429, legum chronologia Theodosium demonstrat uersatum fuisse Constantinopoli. Nam consulatu uictoris, quo consignatur annus 424, date sunt Constantinopoli lex 3 de uestibus oloueris, lex 7 de inoff. test., lex 4 de spect., lex 1 cod. de off. quest., lex 5 de conl. donat., lex 15 de metallis, lex 33 de annona et trib. Date sunt, Dionysio et Florentio coss., id est, ann. 429, lex ult. cod. de precib. et lex ult. de Iudeis.

Ad quos singule misse sint, coniectura possumus assequi; cum enim Theodosius iunior omnia sua decreta de rebus religiosis defendendis, et cercendis religionis hostibus, nulli alteri solitus sit quam prefecto P. dirigere, ut constat ex lege 18 de Iud., lege 48 et 49 de heret., lege 21 de Iud., lege 6 et 7 Ne  sanct. bapt. iteret., lege ult. de incest. nupt., lege 22 de Iud., lege 57 de her., lege 42 de episc., lege 4 Ne christiana mancip., lege 25 de Iud., lege 59 de her., lege 26 de Iud., lege 5 Ne christ. mancip., lege 22 de pag., lege 27 de Iud., lege 23 et 24 de pag., lege 60 de her., lege ult. de pag., lege unic. Nemini lic. sig. saluato, lege 65 de her., lege 4, 5 et 6 de his qui ad Eccl., lege unic. de bon. cler. et monach., lege 21 de episcopis; cumque prefecturam Orientis gesserit Asclepiodotus ann. 424, Florentius ann. 429, ut demonstrant leges ad ipsos misse, par est credere ad eosdem scriptas constitutiones de quibus agitur.

Dixi omnia decreta de rebus religiosis, etc., nec tamen ignoro quin lex ultima de Iudeis sit ad Ioannem comitem S. L., et lex ultima de hereticis ad Leontium P. U., ut uulgo legitur in Codice Theodosiano. Sed cum prior pertineat tantum ad colligendum aurum coronarium, non item ad rem ullam religiosam;  cumque in legem posteriorem manifestus error, in uulgatis editionibus Codicis, irrepserit, hoc enim anno Leontius procul dubio prefectura pretorii fungebatur, nullum ex alterutra lege preiudicium dicto fieri potest.

Ex hac autem animaduersione colligo, suas etiam forum ciuile, quemadmodum et ecclesiasticum, habuisse tunc temporis causas quasdam religionis maiores, que ad supremum, post imperatorem, iudicium seu tribunal deferrentur; nam prefecti P. summa fuit post imperatorem auctoritas.

Mensis et dies penitus latent, nisi quod posterior ad finem anni 429, prior ad initium anni 425, attinere uidetur; data est enim illa post oblatum imperatori Commonitorium, id est, inclinante anno 429, ista uero antecessit aliquot mensibus obitum Attici, qui contigit die 10 Octobris ann. 425, quemadmodum in dissertatione de synodis confectum est .

Neurius pars ulla in codicem Iustinianeum relata  est, partim quia utraque temporaria Triboniano uisa est; partim quod Iustiniani temporibus uix ulle reliquie Celestiani erroris in Oriente superessent; uel si que manerent, inter hereses noxias, tum sectatorum paucitate, tum maxime Orientalium multorum opinione contemnerentur. Opinione, inquam, multorum Orientalium, nec enim alte mentibus omnium insederat fides catholica peccati originalis: immo fuerunt, qui eiusmodi assertionem aliquid habere Origeniani ueneni putarent, propter inscitiam qua non satis traductionem peccati a commissione distinguere nouerant, neminemque credebant dici posse reum nasci, nisi cuius animus sua uoluntate prius peccasset quam laberetur in corpus.

Certe Photius eo loci ubi reprehendit Theodori Mopsuesteni responsiones ad argumenta defendentium peccatum originale, non procul recedit a Theodori ipsius opinione: siquidem alias tradit esse rationes  dissoluendi argumentum a baptismo infantium pro peccato originali petitum, quam quibus Theodorus usus esset. Sic enim loquitur: Sed fortasse ne ipse quidem uolens huc deductus est, tantumque, ut dubios sic querentium nodos dissoluat: Quare pueri sanctissimis mysteriis communicant? Cur baptismate digni iudicantur, nisi quia et ipsi peccatis abundant,  insito iam in naturam ipsam peccato, in peccatorum enim hec remissionem conferuntur? uerum oportebat et illam dubitationem, multas alioqui habentem dissoluendi uias, alio modo dissoluere, absurdisque illis que ad ipsius peccatorum remissionem consequuntur consideratis, nichil eiusmodi prodigiose confingere, etc.



DISSERTATIO Iu. DE SUBSCRIPTIONIBUS EXACTIS IN CAUSA PELAGIANORUM. In hec uerba Marii Mercatoris: Iulianus et reliqui complices subscribere detrectantes, non solum imperialibus legibus, sed et sacerdotalibus statutis, depositi atque exauctorati, et omni Italia deturbati sunt. 


 Hactenus supremas potestates duas, ecclesiasticam et imperatoriam, coniunctas uidimus in excidium  unius erroris, illam in synodis, istam in sanctionibus Ecclesie iudicium secutis: oportet deinceps ostendere quis fuerit communis ille conatus, communisque modus adhibitus, ad prestandum efficaciter quod prudenter in Ecclesia et in aula deliberatum fuerat. Nullus uero fuit alius, si Mercatori credimus, cui Augustinus Possidiusque ac Prosper astipulantur, quam quod imperata est subscriptio facienda decretis Ecclesie Pelagium Celestiumque et reliquos eiusdem impietatis defensores damnantis. De subscriptione huiuscemodi in causa Pelagianorum exacta futura est quarta hec dissertatio, qua illustrari postulant non allata solum Mercatoris uerba ex Commonitorio, sed alia passim in libro Subnotationum obuia.



CAPUT PRIMUM. Que causa et ratio dissertationis de subscriptionibus exactis in causa Pelagianorum.

 Nulla fuit heresis, quod iam dictum plus semel, aut pertinacior quam Pelagiana, aut que obstinatius et artificiosius restiterit aduersus Ecclesie decreta atque imperatorum sanctiones. uideri potuit cognata morbis qui remediis augentur; uel graminum similis, que excisa sobolescunt, et exusta suis cineribus seruntur.

Pertractus fuerat Celestius ad episcopale iudicium Aurelii Carthaginensis, in eoque communione priuatus, donec errores suos damnaret; sed hereticus apprime eruditus fori artibus, sententiam episcopi, obtenta sedis apostolice appellatione, quam prosequi non habebat in animo, declinauit, interimque latius disseminauit heresim, profugiens ipse quidem in Asiam, sed per suos Carthagine relictos, Africam, obnitente licet Augustino, uix non peruertens.

Pelagius Diospolim uocatus ad episcoporum concilium, uenit certus fallendi Patres, quibuscumque posset dolis; ideoque damnauit omnia, que obiiciebantur,  metuens alioquin damnationis . Cumque uerbis ambiguis caput suum anathemati subduxisset, sub ementita specie catholici, securius postea perniciosiusque docuisset, nisi Theodotus in Oriente, coacta synodo, Augustinus ex Occidente, missis libris obstitisset.

Uterque a sede apostolica, cui preerat Innocentius I, duobus Africe conciliis referentibus, damnatus erat ; rescripta uenerant Roma in Africam; causaque finita erat, si iure ageretur: non est tamen finitus error, sed compressus tantum; et ita quidem leuiter, ut postquam latuit tantisper, quasi ad reficiendas uires, tanto pluribus, dum obscure serpit, probatus sit, quanto audacius auctores ipsius iurarent se solo inimicorum odio potentiaque opprimi.

Cum ambo rursus, post obitum Innocentii, mendacibus libellis pene obtinuissent a Zosimo ut sua causa retractaretur, immo ut catholici, reiecto in  aduersarios crimine, dicerentur: Patres Africani retulerunt iterum ad summum pontificem de re tota;  et ille certior factus, homines cum suis erroribus toto orbe proscripsit .

Potuit tunc uideri penitus prostrata heresis, sed inde tamen altius extulit caput; adeo ut que in hunc usque diem per duos homines, certe perobscuros, mussitabat, ausa sit octodecim episcoporum ore loqui in Italia, omnesque catholicos infando nomine Manicheos liberius appellare, fideique defensores laxate morum licentie reos facere.

Quesitum est remedium par tanto malo, nec aliud ab Augustino, aliisque zelo Dei ardentibus in ueniri potuit, quam si exigeretur ab omnibus, non episcopis tantum et presbyteris, sed etiam minoribus clericis, immo et laicis, quorum fides in suspicionem uenisset, ut plane aperteque subscriberent facte ab Ecclesia damnationi heresis, auctorumque simul qui hanc in uulgus sparsissent; sic enim uisum est occurri posse malignis artibus hominum, qui modo uerbis ambiguis sua dogmata dissimulabant, modo  dogmatum auctores per solam subreptionem damnatos esse iactabant .

Tunc primum, opinor, contigit, ut coniuncta Ecclesie imperatorumque auctoritate, mandaretur omnibus cuiuscumque ordinis fidelibus, ut definitioni sedis apostolice, sic tamquam communi Ecclesie doctrine, certeque fidei regule, et, ut loquitur putatus Prosper , AUCTORITATI REGULARI subscriberent; eaque ratione suam ita probarent fidem, ut legitimi Ecclesie filii a supposititiis latere uolentibus in turba, id est, filii lucis a filiis tenebrarum discernerentur.

Totum hoc negotium peractum est quinto seculo, quo nullum fuit doctius, nullum discipline ecclesiastice obseruantius, ideoque in illud ego existimaui diligentiore cura inquirendum; non tantum ut illustrarentur uerba Mercatoris, que adduxi; sed etiam ut, patefactis iis que tunc gesta sunt a uiris omnium qui umquam fuere sanctissimis iuxta et rerum ecclesiasticarum peritissimis, obstruatur os loquentium  iniqua, et nostram in eo etatem accusantium, in quo maiorum leges et exempla sectatur.

Idoneus autem, meo quidem iudicio, futurus est inquirendi modus, si secundo deinceps capite explicetur quid nomine subscriptionis in hac re intelligatur, que ipsius cause, que utilitas, etc.; tertio, que tanta huius remedii necessitas aduersus heresim Pelagianam; quarto quorum damnationi subscribi mandatum sit, an dogmatum tantum, an etiam auctorum; quinto, an homines illi, quorum damnatio subscribebatur, faterentur se ea sentire que obiiciebantur; sexto, que fuerit, et a quo prescripta formula fidei subscribenda; septimo, qua auctoritate lex subscribendi lata sit, an sola sacerdotali, an imperiali quoque; octauo, quibus imperata sit subscriptio, an solis episcopis, an aliis etiam de clero, immo et de plebe, et que pena subscribere abnuentibus statuta; nono, quid recusantes causarentur, et quam in partem accepta sit recusantum exceptio; decimo, quibus  aliis artibus usi sint ad tergiuersandum, et quid ad tergiuersandi causas respondi datum a Patribus; undecimo, quomodo actum deinceps cum pertinacibus, et qua indulgentia resipiscentes ab Ecclesia excepti sint.

Porro autem post inquisitionem factam, referendum putaui, non quid ego argumentatione confecerim ex dictis Patrum, sed quid suis ipsi uerbis sint locuti; sic enim mihi uisa est legentium sententia tanto uerior liberiorque futura, quanto minus preiudicii allatum fuerit.

uerum ea ratio me cegit, non tantum prolixiora sepe testimonia adducere, sed etiam aliquando eadem repetere diuersis capitibus: quod utrumque uideri forte cuipiam fastidioso possit otiosum atque superfluum. Sed sine prolixitate ista latuisset omnino mens auctorum: et ea est, tum rerum que tractantur, tum testimoniorum conditio, ut neque ille coniungi potuerint sine confusionis uitio, neque istorum  partes disiungi debuerint sine dispendio claritatis.



CAPUT II. Quid nomine subscriptionis intelligatur, que ipsius cause, que uirtutes atque utilitates.

Subscriptionis nomine intelligitur cautio, uel, ut ait sanctus Leo, satisfactio scripto data, qua quis, secundum prescriptam formulam, aperta sinceraque professione testetur Ecclesie se iudicium super aliqua re, ut decet filium unitatis amantem, obedienter recipere et fideliter amplecti.

Ex hac notione colligere est subscriptionis exigende finem, quem ostendisse uidetur Apostolus, cum scriberet ad Corinthios contentionum paulo amantiores, nimirum, ut omnes unius matris filii id ipsum dicant, nec sint schismata in domo pacis, sed singuli potius perfecti sint, in eodem sensu, et in eadem sententia . Cum enim nichil sit optabilius Ecclesie quam pax domestica; nec pax illa sit aliud quam consensio uoluntatum; nec uoluntates consentire  soleant ubi mentes dissentiunt; id maxime contendit Ecclesia, ut omnes sui filii id ipsum sapiant, Deusque pacis atque dilectionis inter eos habitet . Illa igitur, quoties dissentiendi causas, sic tamquam zizania, serit inimicus Christi, uocat continuo omnes filios ad sibi, atque adeo inter se, consentiendum; renuentes cogit, suspectam suam aut fidem aut obedientiam testimonio publico approbare, ut uel ipsi arguantur suo chirographo, si postea uelint contradicere; uel si chirographum prebere noluerint, discernantur, et tamquam diuine fidei pacisque publice turbatores uitentur.

Colligere quoque est que debeat esse subscribendi forma: ea nempe quam non suo quisque arbitrio sibi fingat, sed quam Ecclesia prescribat. Ipsius enim est prescribere formam qua fides probetur, cuius interest probari fidem prout oportet. Et uero, cum subscriptio nichil aliud sit quam modus quidam prestande erga superiorem, siue satisfactionis, siue obedientie, siue submissionis atque consensionis,  absurdum est inferiorem ad arbitrium suum, uel satisfacere, uel obedire superiori; absurdum quoque filium sibi facere legem submittendi sese matri, eique consentiendi.

Iam uero subscriptionis materia, etsi est per se definitio dogmatum, est tamen aliquando quelibet alia iudicantis Ecclesie sententia. Nam licet fides sit uinculum illud quasi , quo Ecclesie filii colligantur in unum corpus, huiusce tamen corporis pax, que fraterna caritate continetur, perturbatur facile, quoties uel non omnes conueniunt in unam cum capite sententiam, uel non inter se concordant. Ut enim contentiones numquam sine animorum commotionibus existunt, ita semper ex magnis animorum commotionibus schismata oriuntur.

Ex his porro liquido patet qui possint ab Ecclesia subscribendi precepto cogi: omnes nimirum qui filiorum huiusce matris nomine censentur, si quando  ipsorum dissensio qualecumque scandalum pariat. Omnes dico, cuiuscumque sint ordinis atque conditionis. Aestimare uero que idonea sit, siue ex euentu, siue ex metu scandali, parta causa utendi hoc precepto, ad solam Ecclesiam pertinet; que, prout a Spiritu sancto edocta fuit, aliter aliis temporibus hac sibi a Deo concessa potestate usa est, pluresque modo, modo pauciores fidelium ordines ad subscribendum obstrinxit.

Patet quoque, non Ecclesie tantum decretis, sed etiam imperialibus edictis, eos quorum interest sententiam esse perspectam cogi posse ad subscribendum prescripte formule. Nam cum pauci amore iustitie ducantur, plures timore pene, cumque inter penas duum generum, spirituales minus terreant obstinatos quam corporales, non tantum adhibende sunt Ecclesie definitiones que iustis dirigendis sufficiant, sed etiam intentande pene utriusque generis que improbis absterrendis pares sint.

Eget autem subscriptio tribus uirtutibus: claritate,  sinceritate et plenitudine, ut expetitum finem consequatur. Unde sanctus Leo ad Nicetam de Pelagianis scribens : Damnent, inquit, apertis professionibus sui superbi erroris auctores, et quidquid in doctrina eorum uniuersalis Ecclesia exhorruit, detestentur, omniaque decreta synodalia, que ad excisionem huius hereseos apostolice sedis confirmauit auctoritas, amplecti se, et in omnibus approbare, plenis et apertis ac propria manu subscriptis protestationibus eloquantur; nichil in uerbis eorum obscurum, nichil inueniatur ambiguum, etc.

Denique experientia docuit non utile tantum fuisse atque opportunum hoc remedium, sed etiam necessarium aliquando, et tunc maxime, cum exstirpanda fuit pertinax quedam heresis, que fraude magis obreperet quam manifesta audacia grassaretur.

Solet autem ita obrepere, cum impia dogmata occulte tradunt homines, specie quidem pii, sed qui, uerbis ad fallendum compositis, aliud palam, aliud  in recessu eloquantur; cum, traductis apud ineruditos sub hereticorum nomine catholicis, ueritas personarum inuidia laborat; cum erroris defensores apertam non faciunt ab Ecclesia discessionem, sed latere student permixti fidelibus, ut certius noceant; cum homines illi, si fuerint eiecti Ecclesia, maligna hypocrisi, penitentiam, pro temporibus et locis, mentiuntur, et per insidiosas uocum ambages conantur imponere ipsismet pastoribus, etc.

Tunc enim oportet et impia dogmata cum suis auctoribus in publicum proferre, ut dignoscantur; et ueritatis catholice defensores a calumnia uindicare, ut pro fide pugnent efficacius; et eiicere ex ouili lupos, ne perdant oues; et mendaces suo chirographo tenere, ut uel corrigantur, sublata spe mentiendi, uel suo testimonio conuincantur, si redeant ad errorem.

Constans uero Ecclesie usus probat ea que diximus uix ac ne uix quidem prestari posse, nisi  homines huiusmodi, ut loquitur sanctus Leo , que ad excisionem heresis apostolice sedis confirmauit auctoritas, amplecti se, et in omnibus approbare, plenis et apertis ac propria manu subscriptis protestationibus eloquantur.



CAPUT III. Quanta fuerit necessitas exigendi subscriptiones in causa Pelagianorum.

Necessitas igitur adhibendi ad exstirpandas hereses subscriptionum remedii, orta est aliquando ex nimia hereticorum pertinacia, qua nimirum fiebat ut communibus remediis malum non modo non cederet, sed maius euaderet. Fuit uero Pelagiana heresis pre ceteris eo usque pertinax ut uix umquam cesserit utriusque potestatis uiribus etiam coniunctis.

Tante pertinacie Patres non aliunde causas repetendas putarunt, quam ex modo quo uel creuit, uel se aduersus Ecclesie damnationes defendit.  Creuit, inquam, partim suis quasi propriis augmentis, partim rei catholice detrimentis: nam et artes adhibuit, quibus inualesceret ipsa per se, et iniquam in catholicos doctores struxit calumniam, qua ueritatem aliena inuidia oneraret. Iam uero duobus se modis, maligne quidem, sed efficaciter, aduersus Ecclesie damnationem tutata est: nam Pelagiani discessionem sponte numquam fecerunt, sed permixti fidelibus latere conati sunt. Si autem aliquando deprehensi sint, domoque pacis tamquam perturbatores eiecti, tunc penitentiam ementiti, subrependo ad communionem redierunt: atque ita quatuor omnino causas pertinacia tanta habuisse merito uidetur, artes scilicet spargendi sese, calumniandi catholicis, retinende in speciem communionis, et simulande penitentie.

Has autem causas opere pretium est explicare simul et comprobare singulas uerbis ipsis Patrum quinti seculi. Nec enim alii uidentur adducendi, nisi forte unus aut alter, sed ex occasione tantum, et  qui de quinti seculi hominibus aliquid retulerit: qui uero adducentur, non aliter quam suis uerbis testimonium dicere sinentur, ut tota hec dissertatio sit potius questio facti quam rationum contentiosa agitatio.



§ I. Prima causa cur tam pertinax fuerit heresis Pelagiana, ars spargendi se atque dilatandi.

Numquam heresis altiores agit radices, obstinatiusque heret mentibus, et latius serpit in populos, quam cum occulte traditur, uerbis ambiguis, per pios in speciem homines, disertis sermonibus, missis in prouincias ad fidos epistolis, cumque nomine episcoporum plurium, potentum gratia, feminarum artibus, presertim nobilium, eleemosynarum largitione spargitur. Habet enim tunc ab occulta traditione ut lateat dum occulte serpit, a pietate et fama auctorum ut animis ineruditis potentius illudat, a sermonis elegantia et nouitate doctrine ut illecebrosius placeat,  ab episcoporum nomine et potentum gratia ut religiosis reuerentiam, meticulosis terrorem incutiat, a feminarum artibus ut blandiendo irrepat, ab eleemosynarum largitionibus ut accipientum animos pene iusta seruitute sibi mancipet; istis uero artibus natura nichil potentius fecit ad homines fallendos illiciendosque, nichil tenacius ad uinciendos et retinendos sub spontaneo quodam ineluctabilis seruitutis iugo: mirum igitur uideri non debet si Pelagiana heresis tam pertinaciter obstinata fuerit, siquidem modorum nouem nullum non adhibuit, tanto perniciosius in rem Ecclesie, quanto efficacius in suam.

Nam OCCULTE PRIMUM TRADITA EST. Hieronymus : Heresis cepit reuiuiscere, et non solum in Occidentis, sed etiam in Orientis partibus sibilare, et in quibusdam insulis, precipueque Sicilie et Rhodi, maculare plerosque, et crescere per dies singulos, dum secreto docent, et publice negant, etc.

Marius Mercator : Questio contra catholicam fidem, apud nonnullos Syrorum  et precipue in Cilicia a Theodoro quondam episcopo oppidi Mopsuesteni iam dudum mota, nunc usque penes paucos eorum admodum occulte traditur, nec ea palam profertur, etc.

Augustinus : Occultius penetrant domos, et quod in aperto clamare metuunt, in secreto seminare non quiescunt. Et alio in loco : Fuerunt apud nos qui ubicumque poterant hec sui erroris noua semina spargerent . . . sed iam occulte mussitant . . . . plures sunt quam sperare possumus; et ubi non redarguuntur, etiam alios ad suam sectam seducunt, et sic crebrescunt, ut nesciam quo sint erupturi.

Eo certe pertinent, que habet uincentius Lirinensis : Quid promittentes exciderunt, nisi nouam nescio quam ignoratamque doctrinam? Audias etenim quosdam ipsorum dicere: uenite, o insipientes, et miseri, qui uulgo catholici uocitamini, et  discite fidem ueram, quam preter nos nullus intelligit, que multis ante seculis latuit, nuper uero reuelata et ostensa est; sed discite furtim atque secretim, delectabit enim uos. Et item cum didiceritis, latenter docete, ne mundus audiat, ne Ecclesia sciat; paucis namque concessum est tanti mysterii capere secretum, etc.

uERBIS AMBIGUIS. Que nempe uarios in sensus pro tempore et loco commutabilia forent, et in utramque partem uersanda. Hieronymus : Nosti quid intrinsecus discipulos tuos doceas, aliud ore commemorans, et aliud celans conscientia, nobisque alienis et indoctis loqueris per parabolas; tuis autem mysteria confiteris, et hoc iuxta Scripturam te facere iactas, quia dictum est: Turbis iehsu in parabolis loquebatur ; et ad discipulos in domo dicit: uobis datum est scire mysteria regni celorum, illis autem non est datum . Et postea: Eunomiani, Ariani, Macedoniani, nominibus separati, impietate concordes, nullum nobis laborem faciunt; loquuntur enim QUOD  SENTIUNT. Sola hec heresis est, que publice erubescit loqui quod secreto docere non metuit; magistrorum silentia profert rabies discipulorum, etc. Ideo creuit uestra heresis, et decepistis plurimos, maximeque eos qui adherent mulieribus, et sciunt se peccare non posse, quia semper docetis, et semper negatis.

Augustinus : Quid enim uobis prodest quod nescio quas ansas atque uncos arte nescio cuius perplexitatis innectitis, ne simplicia pateant et clara luceant? His nebulis illud iudicium Diospolitanum se putat illusisse Pelagius, uosque ad hoc nefas toto capite annuitis, et tot ab illo episcopos irrisos esse ridetis.

Sanctus Innocentius : Omnibus, quod prosit, una decernendum esse ducitis, ut suis constabilita regulis Ecclesia, et iusto firmata decreto, talibus patere non possit, qui peruersis instructi, immo destructi, uerborum argutiis, sub imagine catholice fidei disputantes, uelut pestiferum  exhalant uirus, ut hominum recte sentientium corda perrumpant, totamque ueri dogmatis querant euertere disciplinam.

Et certe que potest esse confessio gratie magis in speciem catholica quam ista: Dei esse quod possumus omne bonum facere, dicere, cogitare ; hanc possibilitatem a Deo collatam indigere semper auxilio Dei, qui nos multiformi et ineffabili dono gratie celestis illuminet, atque oculos cordis nostri aperiat , huiusmodi gratiam dari ad singulos actus, non tamen secundum merita ; sine ipsa nichil boni fieri posse; per ipsam Spiritum sanctum illabi in corda nostra, et operari in nobis ipsum uelle quod bonum est, ipsum uelle quod sanctum est ?

Hec omnia confessus est Pelagius, non tamen catholico sensu, sed subdole, cum hanc ambiguitatem uerborum discipulis sic potuerit exponere ut nullum auxilium gratie crederet, qua nature possibilitas adiuuetur,  nisi in lege atque doctrina, ut ait Augustinus .

Que item peccati originalis professio expressior uideri possit quam ista: Ade peccatum non solum ipsum lesisse, sed etiam totum genus humanum ; infantes non in eo statu nasci quo fuit Adamus ante preuaricationem ; omnibus etatibus necessarium esse baptismum, ideoque ueniam peccatorum ac regnum celorum neminem inuenire posse, nisi qui baptismum fuerit consecutus ; infantes ipsos egere redemptione Christi ; iisdem sacramenti uerbis debere baptizari, quibus maiores ; immo baptizari in remissionem peccatorum, secundum regulam uniuersalis Ecclesie .

Hac confessione Pelagius suffuratus est absolutionem, et tamen latebris ambiguitatis falsitati preparabat  perfugia, offundendo caliginem ueritati, ut ait Augustinus .

AB HOMINIBUS IN SPECIEM PIIS. Augustinus : Nec tales sunt, quos facile contemnas; sed continenter uiuentes, atque in bonis operibus laudabiliter uersantes.

Et uero Pelagius creditus est, dictusque ab ipsomet Augustino, cum primum spargeret errorem, uir bonus, ac predicandus, immo sanctus, et egregie, nec paruo prouectu Christianus .

Unde Zosimus uehementer accusat Erotem et Lazarum, quod Pelagium laicum uirum ad bonam frugem, longa erga Deum seruitute, nitentem falsis litteris percellere uoluissent.

Ad hanc speciem pietatis effingendam, proderat plurimum tam arctam morum disciplinam tradere, ut ipsa quoque Christi consilia in precepta peruerterent: docebat enim Pelagius, non debere omnino iurari; gloriam uestium et ornamentorum Deo esse contrariam;  Christianum debere esse illius patientie, ut si quis sua auferre uoluerit, gratanter amittat; seruum Dei nichil amarum de ore suo, sed semper, quod dulce et suaue, debere proferre; sacerdotem siue doctorem omnes actus speculari debere, et fiducialiter audenterque omnes corripere; inimicos ut proximos diligendos; diuitem uiuentem in diuitiis suis regnum Dei non posse ingredi, nisi omnia sua uendiderit; nec prodesse eidem, si forte ex ipsis diuitiis mandata fecerit, etc. . Unde Augustinus epist. 89: Proinde isti desinant contra Scripturas loqui, et in suis exhortationibus ad maiora sic excitent, ut minora non damnent. Non enim et sanctam uirginitatem aliter exhortando persuadere possunt, nisi coniugalia uincula damnauerint. Et paulo post: Quando isti talia dicere prohibentur ab eis qui hoc Domini consilium non ceperunt, respondent eos talia disputari nolle, quoniam uitiis suis fauent, et Dominica precepta implere detrectant .

DISERTO SERMONE. Gelasius : Pelagium, Celestium, Iulianum, ceterosque complures oratorie facundie uiros in hac assertione probauimus conuictos, et tam ecclesiasticis constitutis quam imperialibus percussos fuisse preceptis.

Neque uero quidquam illa etate scriptum est disertius uel epistola Pelagii ad Demetriadem , de qua Augustinus ad Iulianam Demetriadis matrem: Satis dici non potest quantum cupiamus eorum hominum scriptis que propter acrimoniam atque facundiam leguntur a plurimis, apertam confessionem illius gratie contineri, quam commendat Apostolus, etc.;

uel libris Iuliani, quos cautissime legendos monet Beda , ne per copiam eloquentie blandientis lector in cenum incidat doctrine nocentis;

uel scriptis Celestii, qui cum ex auditoriali scholastico  factus esset Pelagii armiger, immo postea totius agminis ductor, non immerito uideri potest acerrimum quod a natura acceperat ingenium, quodque fori artibus erudierat, ad heresim in aureo, ut loquitur Hieronymus, Babylonis poculo nouitatis amatoribus propinandam conuertisse ;

uel Anniani uersionibus, de quo Hieronymus : Queritis utrum scripserim contra libros Anniani pseudodiaconi Celedensis, qui copiosissime pascitur, ut aliene blasphemie uerba friuola subministret, etc. In eodem luto hesitat, et, exceptis uerbis tinnulis atque emendicatis, nichil aliud loquitur.

EPISTOLIS IN PROuINCIAS MISSIS, iisque per fidos homines summissis, ad sollicitandos simpliciorum animos. Hieronymus : Epistole bibline uolitant trans flumina Aethiopie, etc. Et alio  in loco : Mittit in uniuersum orbem epistolas biblinas, prius auriferas, nunc maledicas, et patientiam nostram de humilitate Christi uenientem, male conscientie signum interpretatur, ipseque mutus latrat per Albinum canem. Et in Comment. Ier. ad hec uerba cap. XXIII: Propterea hec dicit Dominus exercituum ad prophetas, etc.: Utamur hoc testimonio aduersus eos qui epistolas plenas mendaciorum et fraudulentie atque periurii in orbem dirigunt, ut et aures polluant audientum, et existimationem simplicium ledant, quod impleatur in eis hoc quod scriptum est: A prophetis Ierusalem egressa est pollutio in omnem terram. Nom enim eis sufficit iniquitatem propriam deuorare, et proximos ledere; sed quos semel oderint, per uniuersum orbem infamare conantur, et ubique seminare blasphemias.

Augustinus : Peruenit in manus nostras nonnulla epistola, que ipsius Pelagii diceretur scribentis ad amicum suum quemdam presbyterum. Ibi inter cetera: »Quatuordecim, inquit,  episcoporum sententia definitio nostra comprobata est . . . « Hec epistola carnalis uentositatis et elationis uolat, et gestorum tarditate procurata, celeritate precedens, in manus hominum preuolat, ut quatuordecim episcopis Orientalibus placuisse dicatur. Et postea: Ut sola in epistola legatur infelix, et seipsam decipiens, uelut uictrix superbia.

Et alio in loco : Noui heretici etsi iam cauendi euidentius apertiore improbatione monstrantur, non tamen quiescunt scriptis suis minus cautorum uel minus eruditorum corda tentare, etc.

Marius Mercator Iulianum alloquens : In epistola quam mittere ausus es ad sedem apostolicam, quando conuentus detrectasti cum uniuersa Ecclesia per totum orbem Pelagium Celestiumque damnare, que antequam in manus sancte Romane Ecclesie ueniret antistitis, te agente, a nonnullis a te deceptis per totam pene Italiam circumlata et tamquam magnum, aliquid multorum auribus insinuata cognoscitur.

 Hinc Augustinus ad Bonifacium scribens de duabus Pelagianorum epistolis ad se ab eo missis per Alipium, que, inquit, in tuas manus nonnisi uigilantissima diligentia fratrum nostrorum, filiorum tuorum, uenire possent .

FAuORE ET NOMINE EPISCOPORUM. Celestiana siquidem heresis auctorem habuit Theodorum Mopsuestenum, quem Iulianus Basilio et Chrysostomo accenset . Pelagius ipsi quoque sancto Innocentio sua persuasisse creditus est . Certe irrepsit in amicitiam Ioannis Hierosolymitani, eiusque successoris Praylii, a quo commendatitias ad sedem apostolicam litteras accepit . Suffuratus est amicam ab Augustino epistolam , quam postmodum ostentaret, ad sibi conciliandam opinionem . Quatuordecim episcoporum Orientalium Diospolitane synodi sententia se suumque dogma absolutum  iactauit . Iulianus octodecim episcoporum nomine scripsit libellum Fidei ad Zosimum, atque epistolam ad Rufum Thessalonicensem, ut in suas partes traheret Macedonie antistites .

ualerianus ex Occidente Alexandriam nauigauit, ut postquam se in Cyrilli amicitiam insinuasset, hac gratia abuteretur ad heresim spargendam, quod aliquatenus factum dolet Eusebius ad Cyrillum scribens: Quomodo hunc Alexandrina Ecclesia in communionem recepit, que sola et prima inter comprouinciales suos refutare debuerat? etc. .

Pelagius a quibus poterat episcopis amicas litteras suffurabatur, quas suis laudibus plenas pro tempore in loco proferret. Hinc Augustinus : Quid ei prosunt tante eius laudes in epistolis episcoporum, quas pro se commemorandas  uel etiam allegandas putauit, quasi eum hec peruersa sentire, omnes qui uehementes et quodammodo ardentes ad bonam uitam exhortationes eius audiebant, facile scire non potuerint. Et postea: Porro autem, sicut ego rationem de hac mea epistola reddidi, ita de suis, si esset necesse, redderent quorum allegantur, dicentes, uel quid putauerint, uel quid ignorauerint, uel qua ratione scripserint. Proinde Pelagius, de quorumlibet sanctorum amicitia se iactauerit, quorumlibet de suis laudibus litteras legerit, quelibet purgationis sue gesta protulerit, nisi ea que contra Dei gratiam, qua uocamur et iustificamur, posuisse in libris suis idoneorum testium fide probatur, confessus anathematizauerit, ac deinde contra hec ipsa scripserit ac disputauerit, nequaquam his quibus plenius notus est uidebitur esse correctus.

CAPTATIONE BENEuOLENTIAE, eorum nempe qui uel opinione sanctitatis, uel doctrine fama, uel opibus et potentia florerent.

Paulinus, cum primum heresis Pelagiana informaretur,  sanctitatis fulgore omnium oculos in se conuerterat ; hunc suis litteris Pelagius uix non attraxit in suas partes; certe ita sibi conciliauit, ut ab Augustino uir sanctus de cauendis insidiis moneri debuerit .

Pammachius et Oceanus eodem tempore nobilitatem generis sanctitate morum uincebant, uersa in monasterium domo ; in hanc aditum sibi patefecit Celestius per Origenistarum odium, ut errorem, si qua posset, non meliorem inferret.

Proba, Iuliana, Demetrias Anicianum stemma humilitati Christi postposuerant; auiam specie uirtutis, matrem uiduam adulationibus uirginem laudibus Pelagius oppugnauit , et forte expugnasset, nisi fortiter restitissent Alipius atque Augustinus.

Albine, Piniani et Melanie familia tunc temporis  monasteriis impar non erat religionis studio; in eam irrepere conatus est Britannus coluber, sed gliscentem prohibuit Augustinus , piasque animas duobus integris libris edocuit artes uersipellis heretici.

Innocentio pontifici, quo nichil fuit ea tempestate sanctius, sua persuasisse Pelagium rumor fuit: eo de rumore questi sunt suis litteris quinque episcopi Africani .

Sixtus Rome, in Africa Augustinus, in Oriente Ioannes Hierosolymitanus, in Aegypto Cyrillus, Seuerus Sulpitius, sancti Martini discipulus in Galliis, doctrina celebres exstiterunt tempore nascentis heresis. Sixtum fauisse Pelagianis doluit Augustinus . Et ipse Augustinus litteris a Pelagio inuitatus rescripsit , unde hereticus amicum sibi iactaret. Ioannem a Pelagio seductum Innocentius, Orosius et Augustinus scripserunt; Cyrillum a ualeriano tentatum Eusebius tradidit; a Pelagianis Seuerum deceptum  Gennadius testatus est.

Inter Romanos, quorum antea dixi captatam beneuolentiam a Pelagianis, nullus non opibus abundabat, in cuius amicitiam subrepere non tentarint callidi homines, religionis induti laruam, qua facilius imprudentes caperent. Id autem tanto nitebantur efficere appetentius, quod erat futura questuosa sanctitatis opinio, copiosissimeque pastura ipsos quoque qui pro secta scriberent; perfecissent uero, nisi ut Ctesiphontem Hieronymus, sic alii alios monuissent. Illud per te sancte et illustris domus conciliabulum precor atque commoneo, ne per unum, aut ad multum tres homunculos, suscipiat tantarum feces hereseon, aut, ut parum dicam, infamiam: ut ubi primum uirtus et sanctitas laudabatur, ibi presumptionis diabolice et sordidissime societatis turpitudo uersetur. Qui huiusmodi hominibus opes suggerunt, hereticorum multitudinem congregare, Christi hostes facere, et enutrire  aduersarios eius, frustraque aliud lingua pretendere, cum manu aliud sentire comprobentur.

Marcellinus tribunus et ualerius comes gratia plurimum poterant apud imperatorem Honorium, immo et pietate prestabant, eo ipso tempore quo spargebatur Pelagianus error; sed et Marcellinus preterea doctus erat in paucis, ualerius in excelsis etiam honoribus modestiam atque in aula pudicitiam colebat. Utrumque tentauerunt Pelagiani, et ita quidem, ut debuerit Augustinus scriptis ad utrumque libris artes nefarias hereticorum aperire .

Huc pertinet quod incredibili studio omnes maiorum sedium Ecclesias fallere, tentatis episcopis, connixi sunt: Romanam, in Innocentio, Zosimo, Bonifacio, Celestino, Sixto, et Leone, per omnes secte principes; Carthaginensem, in Aurelio, Ephesinamque, in Hepaclide, per Celestium; Thessalonicensem, in Rufo, per Iulianum; Alexandrinam, in Cyrillo, per ualerianum; Hierosolymitanam, in Ioanne et  Praylio, per Pelagium; Constantinopolitanam, in Attico, Sisinnio et Nestorio, per septemdecim episcopos ex Italia eiectos.

ARTIBUS MULIERUM NOBILIUM, NOuITATISQUE AMANTIUM, quas adulando malisque artibus aliis sibi conciliarant. Hieronymus : Quid uolunt misere muliercule onerate peccatis, que circumferuntur omni uento doctrine, semper discentes, et numquam ad scientiam ueritatis peruenientes: et ceteri muliercularum socii, prurientes auribus, et ignorantes quid audiant et quid loquantur; qui uetustissimum cenum quasi nouam suscipiunt temperaturam; qui iuxta Ezechielem liniunt parietem absque temperamento, et ueniente ueritatis pluuia dissipantur? Simon Magus heresim condidit, Helene adiutus auxilio. Montanus multas Ecclesias per Priscam et Maximillam, nobiles et opulentas feminas, primum auro corrupit, deinde heresi polluit. Arius, ut orbem deciperet, sororem principis ante decepit . . . . . Duplex sexus utrumque  supplantat, etc.

Et alio in loco : Tu tante liberalitatis es , ut fauorem tibi apud Amazonas tuas concilies, ut scripseris scientiam legis, etiam feminas habere debere . . . . . nec sufficit tibi dedisse agmini tuo scientiam Scripturarum, nisi earum uoce et canticis delecteris.

Augustinus Iulianum alloquens : Tui uero, uel tue quales sint, nichil mea interest, quos tu, uel quas, sic fallis, ut dicas me definire, ne in carioso quidem corpore libidinem posse frenari.

uidenda apud eumdem Hieronymum , Augustinumque , et Mercatorem , que adulando uidue Pelagius adeo putida scripserit, ut coactus sit pre pudore mendaciter negare esse sua.

LARGITIONE ELEEMOSYNARUM, etc. Gennadius : Hic Iulianus eleemosynis, tempore  famis et angustie, indigentibus omnibus suis prorogatis, multos, miserationis specie, nobilium precipue et religiosorum, illiciens sue heresi sociauit.



§ II. Secunda causa eiusdem pertinacie, calumnie et mendacia.

Cur tam alte tamque obstinate multorum mentibus insederit Pelagianus error, hanc alteram causam Patres afferunt, quod religiosos animos, pacisque amantes, sed minus rerum prudentes Pelagiani quinque mendaciorum generibus occupauerint. Iactarunt enim dogma suo contrarium, id est, catholicum, esse ipsammet abominandam Manichei heresim; non disputare se de dogmate, sed de questione dumtaxat non magni momenti; nullum esse sibi cum tota Ecclesia negotium, sed cum duobus fere solis hominibus, Hieronymo et Augustino, qui, quia odio et inuidia flagrabant in uiros apprime catholicos, totum  orbem commouerent, et Ecclesie pacem insanis tumultibus turbarent; suum dogma repudiari et contrarium admitti, eo tantum, quod illud uirtutum studio, istud licentie morum faueret; denique, ex contraria opinione, non modo tota, sed uel ex una confessione originalis peccati, blasphemias consequi pene innumeras.

Catholicis ergo, quod primum mendacii genus, imposuerunt nomen Manicheorum, et heresim omnium maxime exsecrandam defensoribus peccati originalis affinxerunt.

Pelagius, quem ita compellat Hieronymus : Reclamabis et dices Manicheorum dogma nos sequi, et eorum qui de diuersis naturis Ecclesie bella concinnant, asserentium malam esse naturam, etc.

Celestius : Dicunt illi Manichei, quibus modo non communicamus, id est, toti isti cum quibus dissentimus, quia primi hominis peccato, etc.

 Annianus : Quod opus eo apud te amabilius esse debet, quo Scripturarum luce rutilans clarissimi sideris iubar noctem Manichei erroris exagitat. Quantum enim nobis consolationis oritur, cum cernimus tam erudito tamque illustri Orientis magistro eam quam in nobis Traducianus oppugnat, astrui ueritatem! etc. Eadem fere in epistola ad Horontium Pelagianum episcopum .

Iulianus . Non est hec fides  antiquitus tradita atque fundata, nisi in conciliis malignantium inspirata a diabolo, prolata a Manicheo, celebrata a Marcione, Fausto, Adimanto, omnibusque eorum satellitibus; et nunc a te  in Italia, quod grauiter gemimus, eructata .

Alibi, omnino furiose : Orandus est Deus, frater beatissime Turbanti, consacerdos dilectissime, ut paribus etiam  hac tempestate uirtutibus  Ecclesiam catholicam filii sui sponsam maturam, fecundam, castam, decoram, a Manicheorum constupratione, in Africa, uel ex Africa latrocinantium, eruere non moretur.

Ubique passim eadem repetenti calumniatori grauiter, ut par est, respondet Augustinus libris quatuor ad Bonifacium; grauissime autem, tum priore Opere aduersus Iulianum, tum posteriore Imperfecto, ubi sic loquitur : Quos doctores catholicos Manicheo asseris suffragari, si christiano corde cogitares, erubesceres, contremisceres, obmutesceres.

Quantum uero hec calumnia heresi fauerit et simul ueritati nocuerit, explicat sanctus Doctor his uerbis : Sed quoniam in his quinque rebus  in quibus querunt latebras, et de quibus connectunt calumnias, diuinis documentis produntur atque uincuntur; excogitauerunt  Manicheorum detestabili nomine imperitos quos potuerint deterrere, ne aduersus eorum peruersissima dogmata aures accommodent ueritati: quia scilicet Manichei quinque istorum tria, propria blasphemando condemnant, dicentes, neque humanam creaturam, neque nuptias, neque legem, a summo et uero Deo esse institutam.

Affirmauerunt deinde, quod secundum mendacium, de dogmate non agi secum, sed de questione tantum.

Id primum ausus est asserere Celestius in iudicio Carthaginensi. Augustinus : Nunc illud oportet excutere quod uolentes hereseos astute inuidiam declinare, asserunt istam preter fidei periculum esse questionem; ut uidelicet si in ea fuerint exorbitare conuicti, non criminaliter, sed quasi ciuiliter errasse uideantur: sic enim Celestius apud Carthaginem gestis ecclesiasticis  est locutus. Iam, inquit, de traduce peccati dixi, quia intra catholicam constitutos plures audiui destruere, necnon et alios astruere, licet questionis res sit ista, non heresis. Infantes semper dixi egere baptismo, ac debere baptizari. Quid querit aliud? Et in libello Rome dato: Si que preter fidem questiones nate sint, de quibus esset inter plerosque contentio, non ego, quasi auctor alicuius dogmatis, definita hoc auctoritate statui, sed ea que de prophetarum et apostolorum fonte suscepi, uestri apostolatus offerimus probanda iudicio, etc. uidenda que super ea re disputat Augustinus .

Asseruit postea Iulianus apud Marium Mercatorem : Quod infantes in eo statu sint in quo fuit Adam ante preuaricationem, inter indisciplinatas reputo questiones, etc. Et apud Augustinum : Non dubito eiusmodi opinionem hactenus super nostro fuisse certamine, ut ad questionem inuoluta magis quam ad summam spectare fidei crederetur, etc.

 Asseruerunt denique communiter Pelagiani apud auctorem Predestinati : De questione, aiunt, non de communione discernimur.

Audenter iactarunt, quod tertium mendacium, nullum sibi esse negotium cum tota Ecclesia, sed cum duobus tantum hominibus, Hieronymo, quem Aram uocauerunt, id est, maledictum, et Augustino, cui Traduciani nomen fecere . Hos mentiti sunt libris artibusque in suam sententiam multas integrasque Ecclesias pertraxisse .

Id constat, partim ex quinque libris a Theodoro Mopsuesteno aduersus utrumque doctorem conscriptis, quorum meminit Photius , et ex quibus insignia fragmenta refert Marius Mercator ; partim testimoniis Hieronymi atque Augustini id ipsum asserentium.

Augustini quidem loquentis de Iuliano : Contra istam fundatissimam ueniens  ueritatem, ne uniuersam Christi Ecclesiam oppugnare uideatur, quasi me unum alloquitur, et uelut corripiens atque admonens dicit: Etiam te Deus fecit, sed, quod est fatendum grauius, error infecit, etc.

Hieronymi uero ad Augustinum et Alipium scribentis : Cooperatoribus et auctoribus uobis heresis Celestiana iugulata est, que ita infecit corda multorum, ut cum superatos damnatosque esse se sentiant, tamen uenena mentium non omittant, et, quod solum possunt, uos oderint, per quos putant se libertatem docende hereseos perdidisse.

Mentiti sunt, quarto, lenocinari uitiis dogma catholicum, exclusamque de Ecclesia secum censuram uirtutum.

Iulianus : Eripiuntur Ecclesie gubernacula rationis, ut erecto cornu uelificet dogma populare. Ita cum prudentibus parum licet, uilibus autem quodlibet etiam decet, seditionum decreto exclusa est de Ecclesiis censura uirtutum; nosque hoc  apud homines uulgi exosos fecit, quod accessio erroris esse renuimus: uulgi, inquam, qui sententie meritum de prosperitatibus ponderans, eam ueriorem estimat quam pluribus placere conspexerit. Delectat enim subantes animas infamare quidquid umquam et usquam sanctorum fuit, ne clarorum hominum castigentur exemplis . Delectat prorsus, et penitus afficit, causare imbecillitatem nature, dicere carnem congenitis obnoxiam esse peccatis; nec in uoluntate hominis emendationis effectum locare, sed studiorum crimina officia uocare membrorum. Hec ergo Manicheorum scoria impurissimorum dogmatum auribus lenocinatur . Hec in utroque sexu positos inimicos nostros urtica commouit, que dum quosdam uitio male consuetudinis mordet, tamen exhortationum salutarium ueluti quibusdam curabatur unguentis : at nunc postquam pro medicamine cepit offerri, et delectationi accessit auctoritas a concessu pene mundi, etc. .

 Non possum pretermittere duo que respondet Augustinus. Alterum contra calumniam laxate morum discipline : Quidnobis irasceris, qui emendationis effectum tanto certius appetimus, quanto fidelius eum a Domino petimus? Frustra inflatam linguam uoce superbiente dilatas, etc. Alterum contra obiectum sibi Manicheismi crimen : Ambrosium, si audes, criminare Manicheum: attende in quem dicas quod uis uideri tamquam in me dicere, et si ullus tibi, uel Dei timor, uel humanus pudor est, conticesce. Me oportet cum talibus tua conuicia non solum patienter, uerum etiam gratulanter audire; sed tu debes in talibus lacerandis, et humana erubescere, et diuina iudicia formidare

Denique, quod postremum mendacium, infinitas prope blasphemias uel ex uno dogmate catholico de peccato originali consequi affirmarunt. Iulianus enim querenti Augustino cur non assentiretur super ea re Ecclesie fidei, respondet , quia nullum habet uerisimilitudinis, nedum  ueritatis, nullum iustitie, nullum pietatis colorem; quia diabolum conditorem hominum facit uideri; quia liberum arbitrium destruit; quoniam conatus omnimode honestatis exstinguit; quoniam morum obscenitatem consolatur, et ipsi operi Dei, hoc est, nature humane infamiam inurit; quoniam omnia mandata legis reatui impossibilitatis, id est, iniquitatis addicit; quoniam non minus habet turpitudinis quam profanitatis, et pro auctoritatibus sacris Dei criminationibus intumescit, in cuius preceptis immoderationem tyrannicam, in iudiciis iniquitatem barbaram, in iuramentis falsitatem punicam inesse confirmat; quoniam pro disputationibus et pro omnibus syllogismis Manichei innititur somniis et furori.

Iste sunt ergo cause que nos ad impugnationem mali naturalis accendunt, que dedignari et despicere faciunt consortia perditorum, que prestant nichilo magis nos totius mundi fragore terreri, quam si uideremus tristis lupini siluam sonantem, uel immundis suibus, uel  uentis irruentibus commoueri.



§ III. Tertia causa cur difficile fuerit profligare heresis Pelagiane sectatores, quia noluerunt recedere ab Ecclesia.

Numquam lupi ineuitabilius damnum inferunt ouili Christi quam cum latent inter oues, neque agro Dominico perniciosius nocent zizania quam cum crescunt inter triticum. Hanc ob causam bonus Pastor discipulos iussit cauere a falsis prophetis qui ueniunt in uestimentis ouium, cum tamen intus sint lupi rapaces . Et diuinus Paterfamilias tolli uetat zizania usque ad constitutum tempus, ne simul eradicetur et triticum .

Hec ipsa causa fuit cur Pelagiani apertam discessionem a catholicis non fecerint, maluerintque potius subinde mutare loca, in quibus ignoti forent, quam palam, ubi noti essent, abstinere a communione fidelium; sic enim Ecclesie magnum importaturos se damnum intelligebant, et uix umquam posse penitus  expelli. Audiendi scriptores illius eui.

Augustinus : Multi eos propterea sectabantur, quia catholice communionis uidebunt esse sociatos.

Marius Mercator : Questio contra catholicam fidem apud nonnullos Syrorum, et precipue in Cilicia, a Theodoro quondam episcopo oppidi Mopsuesteni iamdudum mota, nunc usque penes paucos eorum admodum occulte traditur: nec ea palam profertur, sed ab ipsis qui de ea cornicantur, uelut catholicis, intra Ecclesias interim retinetur, etc.

Auctor cui Pater Sirmondus Predestinati nomen fecit : Pelagiani, seu Celestiani, catholice plebi permixti sunt, quia Ecclesiam aliam non habent: et ideo ubi eis euenerit, communionem non renuunt, etc.

Sanctus Celestinus scribens ad Maximianum Constantinopolitanum de Celestianis : Obsistat illis per te Spiritus sanctus hominibus,  qui ad quascumque conantur prouincias peruenire, ut eorum impia predicatio resurgat. Obsistite eis; ita enim, ut damnentur, quocumque perueniunt, innotescunt; et tamquam non illis sententia toties repetita sufficeret, longinquas terras remotasque prouincias inquietant.

Sanctus Leo ad Nicetam Aquileiensem : Agnouimus quosdam presbyteros, diaconos, ac diuersi ordinis clericos, quos Pelagiana seu Celestiana heresis habuerit implicatos, ita in uestra prouincia ad communionem catholicam peruenisse, ut nulla ab eis damnatio proprii exigeretur erroris, et pastoralibus excubiis nimium dormitantibus, lupus ouium pellibus tectus, in ouile Dominicum, non depositis bestialibus animis, introiret.

Et postea: Hunc maxime expetunt fructum, ut sub uelamento communionis plures domos adeant, et per falsi nominis scientiam multorum corda corrumpant: quod utique efficere non possent, si Ecclesiarum presules necessariam diligentiam in talium receptionem  seruarent, etc.



§ Iu. Quarta causa cur uix umquam eiici potuerint ex Ecclesia Pelagiani, dissimulatio penitentie.

Nulli periculosius in Ecclesiam recipiuntur heretici quam qui, postquam eiecti sunt, penitentiam mentiuntur, fictisque professionibus, uel aliter palam, aliter apud fidos sua uerba interpretantur, uel satisfactionis modum suo arbitrio faciunt. Hac enim arte fit ut per penitentie mendacium illudant benignis Ecclesie pastoribus; per professionum fictionem, dogma, cuius laruam damnatam iactant rem absolutam, spargant audentius in plebem.

Hieronymus ad Augustinum : Demus operam ut perniciosissima heresis de Ecclesiis auferatur, que semper simulat penitentiam ut docendi in Ecclesiis habeat facultatem, ne si aperta se luce prodiderit, foras expulsa moriatur.

De ementita Iuliani penitentia scitum est illud  Chronographi: Hac tempestate Iulianus Eclanensis, iactantissimus Pelagiani erroris assertor, quem dudum amissi episcopatus intemperans cupido exagitabat, multimoda arte fallendi correctionis speciem preferens, molitus est in Ecclesie communionem irrepere (In Chronico ad annum 439, Theod. XuII et Festo coss.

De subdola Pelagii Celestiique confessione duo sunt Augustini libri, unus de Gratia Christi, alter de Peccato originali, quibus adde librum de Natura e Gratia, aliaque eiusmodi pene innumera.

De retento a Pelagianis retractationem fingentibus errore toto, uel in minima particula, quam ad arbitrium exceperint, luculentus est locus apud sanctum Leonem : Nouimus hanc istorum esse uersutiam, ut in quacumque particula dogmatis exsecrandi, qua se a damnatorum societate discreuerint, nichil sibi sensuum suorum existiment esse non saluum, etc.

Sed longe ante Augustinus de confessione Diospolitana Pelagii, atque etiam chartula sue purgationis,  quam misit in Africam . Cum enim in hac aliquid omissum narraret, quod in illa dictum fuisset: Quis non credat, inquit, id fuisse procuratum, ut tamquam pro gestorum illorum breuiatione ista charta usquequaque discurreret, ubi non putaretur esse ablatam quamlibet earum sententiarum defendendi licentiam, etc.

Non possum hic silentio pretermittere morem Pelagianorum, qui nichil de re sua sine fuco et arte perplexitatis dicendum sibi putauerunt . Nihil, quod contra se scriptum foret, sine responsione dimittendum . Numquam controuersie rem ipsam tractandam, sed alienis questionibus lectorum mentes alio auertendas . Prosternendos multitudine librorum aduersarios, quamuis eadem semper indefessa loquacitate repetenda forent  Implenda omnia hominibus loquaci  ter contendentibus, et infirmas atque ineruditas animas uelut conuictas trahentibus; firmas autem et in fide stabiles ipsa contentione fatigantibus . Indesinenter querendum se infamari, cum dicerent se apprime catholicos et ueraciter pios . Nefariam seditionem in se concitari ab hominibus, qui suis sanctis studiis urerentur, et ad suum exitium per totius Ecclesie ruinam peruenire decreuissent . Per summam calumniam obiici sibi nouitates, cum nichil afferrent, preterquam que ex regula catholica, que traditio maiorum, et sacra Scriptura, accepissent . Contumeliose uocari se hereticos, cum uel de solis questionibus agerent, uel spopondissent sanctissime publicis libellis omnia, que sedes apostolica damnaret, se damnaturos . Turbari sine causa pacem et quietem Ecclesie, concordiamque uiolari et caritatem christianam, quam ipsi conseruatam  uellent quocumque suo dispendio . Religiosi principis tempora persecutionum impietate maculari. etc. 



CAPUT Iu. Quorum damnationi subscriptio exacta sit in hac causa: an tantum dogmatum, an etiam auctorum.

Animaduertere oportet, id quod olim dicebatur, subscribere damnationi dogmatum et auctorum, nichil aliud fuisse, quam, uel propositiones, ut nunc aiunt, damnare in eo sensu, quo a suis auctoribus asserte sunt dicto scriptoue; uel Ecclesie in unis propositionibus connexa duo, que ius et factum uocant, damnanti consentire. uerum posteriores due loquendi formule nuper excogitate sunt, solam primam Patres usurparunt.

Hinc uero non difficili negotio intelligitur, quid proposite questioni responderint communi consensu, quotquot, uel de causa Pelagianorum scripserunt,  tunc cum ageretur, uel eiusdem agende primas partes tenuerunt. Dixerunt enim, non tantum dogmatum aduersus gratiam Dei per Christum et peccatum originale, sed etiam auctorum, Pelagii Celestiique, damnationem subscribendam fuisse ei qui catholicus esse et uideri uellet.

Imperator Honorius : Dudum quidem fuerat constitutum, ut Pelagius et Celestius nefandi dogmatis repertores ab urbe Roma, ueluti quedam catholice ueritatis contagia, pellerentur, ne ignorantium mentes sceua persuasione peruerterent . . . . . Sed quia obstinati criminis pertinax malum, ut constitutio geminaretur, cegit, recenti quoque sanctione decreuimus: precipue tamen ad quorumdam episcoporum pertinaciam corrigendam, qui prauas eorum disputationes, uel tacito consensu astruunt, uel publica oppugnatione non destruunt. Religio tua competentibus scriptis uniuersos faciat admoneri, scituros definitione testimonii tui, hanc sibi definitionem  esse prescriptam, ut quicumque damnationi supra memoratorum, QUO PATEAT MENS PURA, subscribere impia obstinatione neglexerint, episcopatus amissione mulctati, etc.

Aurelius, post acceptam ab imperatore constitutionem, rescribens ad episcopos: Ob hoc ergo tam necessaria constitutio Christianorum principum caritatem uestram latere non debuit, et ad me ab eis delate littere, quarum simul exemplaribus lectis, quemadmodum subscribere unusquisque uestrum debeat, dilectio uestra cognoscet . . . . Quo cum in supradictorum hereticorum damnatione omnium uestrum fuerit integra subscriptio; nichil omnino sit unde ullius uEL DISSIMULATIONIS, uEL NEGLIGENTIAE, uEL OCCULTAE FORSITAN PRAuITATIS ALIQUA uIDEATUR MERITO REMANSISSE SUSPICIO.

Iulianus ipse in libello fidei ad Zosimum : Illud autem sanctitatem uestram specialiter  admonemus, ne ad uestram reprehensionem factum putetis, quod sic absentum damnationem ob Dei timorem subscribere non audemus, docti per Scripturas, humanam uoluntatem preceptis Dei non debere preferri, etc.

Marius Mercator in Commonitorio imperatoribus oblato : Omnia supra scripta capitula continet illa B. M. episcopi Zosimi epistola, que tractoria dicitur, qua Celestius Pelagiusque damnati sunt: que et Constantinopolim et per totum orbem missa, subscriptionibus sanctorum Patrum est roborata; cui Iulianus et reliqui complices eius subscribere detrectantes, consentaneosque se nolentes iisdem Patribus facere, non solum imperialibus legibus, sed et sacerdotalibus statutis depositi sunt, etc.

Idem in libro Subnotationum  Iulianum alloquens: In epistola tua, quam ad sedem apostolicam illo tempore ausus es mittere, quando conuentus detrectasti cum uniuersa Ecclesia per totum orbem Pelagium Celestiumque damnare.

 Sanctus Leo scribens ad Septimium de Pelagianis ; Qui se correctos uideri uolunt, errorem suum, et ipsos erroris auctores damnari a se sine ambiguitate fateantur; UT SENSIBUS PRAuIS ET DUDUM PEREMPTIS NULLA SPERANDI SUPERSIT OCCASIO, NE ULLUM MEMBRUM ECCLESIAE TALIUM POSSIT SOCIETATE uIOLARI, cum per omnia illis professio propria ceperit obuiare, etc.

Scribens quoque ad Nicetam Aquileiensem : Damnent, ait, apertis professionibus sui superbi erroris auctores, et quidquid in doctrina eorum uniuersalis Ecclesia exhorruit, detestentur, omniaque decreta synodalia, que ad excisionem huius hereseos apostolice sedis confirmauit auctoritas, amplecti se et in omnibus approbare plenis et apertis, ac propria manu subscriptis protestationibus eloquantur. Nihil in uerbis eorum obscurum, nichil inueniatur ambiguum: QUONIAM NOuIMUS HANC ISTORUM ESSE uERSUTIAM, UT IN QUACUMQUE PARTICULA DOGMATIS EXSECRANDI, QUA SE  A DAMNATORUM SOCIETATE DISCREuERINT, NIHIL SIBI SENSUUM SUORUM EXISTIMENT ESSE NON SALuUM.

Photius : Damnauit Ioannes Alexandrinus in apologia ad Gelasium Urbis episcopum, non solum Pelagianam heresim, uerum etiam Pelagium ipsum, atque Celestium, una cum Iuliano, qui in hac ipsa secta successisse deprehensus est.

Causa uero, cur non tantum in hac causa, sed in similibus, tam constanter omnibus retro seculis, prioribusque presertim, Ecclesia dogmatum simul et auctorum damnationi subscribendum iusserit, detrectantesque punierit perinde ac hereticos, reddita est, tum ab imperatore, quo pateat mens pura, DAMNANDO; et noxius damnato sacrilegio non prestetur fauor, non DAMNANDO: tum ab Aurelio, ne prauitatis occulte aliqua uideatur merito remansisse suspicio: tum denique a Leone, quoniam notum est, hanc istorum esse uersutiam, etc. Neque enim potest esse pura a fauore noxio, omnisque iuste suspicionis expers, et sincere candideque catholica mens illius, qui  quando oritur contentio, noluerit cum Ecclesia loqui, id est, cum sponsa Christi, ueritatis magistra, uerissima fidelium matre, et iudice controuersiarum.

Obseruandum enim, iamdudum ab hominibus illudere uolentibus Ecclesie, eiusque sententiam, si que lata displiceat, irritam reddere, excogitatam fuisse non tantum distinctionem iuris et facti, seu dogmatis et persone, sed etiam perplexam illam, dolosamque loquendi formam, qua dicerent, non indiscrete, se damnare alicuius certi hominis doctrinam; sed sub quadam discretione se anathematizare quecumque aliter ille, aut dixisset, aut sensisset, quam doctrina apostolica contineret . uerba sunt Theodoreti nondum reuersi ad sanam mentem, et se Himeriumque Nicomediensem consolantis, post Nestorii damnationem a Ioanne Antiocheno apud imperatorem Theodosium subdolis huiuscemodi uerbis factam.  Qui uero dolus ille caueatur umquam, nisi aperta dogmatis personeque damnatione?

Qui et illud notatu dignum, ab Ecclesia semper habitos hereticorum loco, qui detrectarent, in causis fidei, subscribere etiam personarum damnationi, postquam semel examinatis per idoneos homines cause instrumentis, legitimoque iudicio instituto, pronuntiatum esset, reos teneri dogmatum, quorum libri indubitati fuissent producti, quantumcumque uel auctores librorum, uel auctorum patroni tergiuersari uellent: uix enim umquam non tergiuersati sunt, ut constat ex conciliorum, presertim ueterum, historia. Unde factum, ut pariter uix umquam, si tamen umquam, in conciliis illis uniuersalibus, dogmata sine personis, id est, facta discretione iuris et facti, damnata sint.

Quidquod Pelagius, de quo nunc precipue agitur, nullo in iudicio damnatus legitur, nisi ex suis siue libris, siue epistolis: certe neque auditus est coram, ut interpretaretur libros; immo neque ad iudicium  uocatus, ut pro se diceret ad obiecta. Nam Ephesina synodus sententiam in ipsum tulit, relectis que a Celestino Rome gesta fuissent. Celestinus uero non retractauit causam, sed Bonifacii uestigiis institit. Bonifacius nullum instituit iudicium, sed factum a predecessore Zosimo exsecutioni mandauit. Zosimus Celestium quidem presentem audiuit, sed Pelagium damnauit ex scriptis, secutus Africana concilia et predecessorem Innocentium. At neque Innocentius Pelagium, ut audiretur, e Palestina euocauit Romam, quod tamen postulabant Africani episcopi; neque Africana concilia in ipsum sententiam tulerunt, quecumque tulerunt, nisi ex relatione Orosii, litteris Erotis et Lazari, librisque a Pelagio conscriptis.

Auditus est, fateor, Pelagius, semel in conuentu Hierosolymitano a Ioanne: iterum in synodo Diospolitana a quatuordecim episcopis; sed utrobique absolutus est, cum negaret sua esse, aut que obiiciebantur,  aut quo sensu obiiciebantur.

Negauit sane mala fide, ideoque a tota Ecclesia postmodum proscriptus est, et merito quidem: quare qui defendere hominem nunc uellet, tamquam calumniam passum a tota Ecclesia, que inter iudicandum ex libris errarit, iisdem diris, iisdemque anathematis deuouendus foret, quibus impius ille Caluinista, qui nuper  Nestorium absoluere, conciliumque Ephesinum hereseos damnare, impudenter ausus est: causatus, in questione facti huiuscemodi, suum esse unicuique lumen, quo duce, ipsam etiam possit Ecclesiam cecitatis arguere.



CAPUT u. An qui auctoribus dogmatum Pelagianorum fauebant, ipsique auctores faterentur, sua esse, que obiiciebantur, tamquam ex ipsorum libris excerpta.

 Tantum abest, ut Pelagius Celestiusque faterentur sua esse, que obiiciebantur, ut ea, non uerbo tantum, sed oblatis quoque sedi apostolice libellis, damnarent.

Celestius : Nemo uos seducat  nec se negent impii ista sentire; sed si uerum dicunt, aut audientia detur, aut certe isti ipsi episcopi, qui nunc dissident, damnent, que supra dixi, cum Manicheis se ista tenere, SICUT NOS ISTA DAMNAMUS QUAE DE NOBIS IACTANT, et sit plena concordia.

Illuserat prius perfidiose Zosimo, unde sanctus pontifex Africanis scribens : uobiscum, inquit, uoluimus habere tractatum de illo, qui apud nos  fuerit accusatus, et ad nostram, quo se assereret innocentem, non refugiens iudicium ex appellatione pristina. uenerit sedem, accusatores suos ultro deposcens,  et que in se crimina per rumorem falso dicebat illata, condemnans, etc.

Pelagius : Anathema, qui uel sentit, uel dicit, gratiam Dei, qua Christus uenit in hunc mundum peccatores saluos facere, non solum per singulas horas, sed etiam per singulos actus nostros, non esse necessariam; et qui hanc conantur auferre, penas sortiantur eternas.

Legendus totus liber Augustini de Gestis Palestinis; totus item de Gratia Christi: in his enim ubique Pelagius queritur sibi fieri calumniam, nec parum laborat Augustinus, in detegenda heretici mala fide.

Iulianus : Hec autem omnia, de quibus nunc agitur, id est, que in fine damnauimus, ipsi etiam, de quibus ista iactantur, falso sibi obiecta testantes libellis propriis damnauerunt.

Et paulo post : Quamuis igitur sacerdotalis officii sit, et Christiane caritatis, eos, qui se libellis purgant, catholicos confitentur, et damnabilia sibi obiecta condemnant, libera auctoritate defendere,  et in dubiis rebus de unoquoque meliora sentire, etc.

Nestorius de Pelagianis episcopis scribens : Nunc ab incertis dictis eorum non habet quis, ad quod se conuertat; aliis hereticos eos uocantibus, et ideo de Occidentalibus partibus proiectos esse, dicentibus: ipsis uero iurantibus calumniam se sustinuisse, et periculum pro orthodoxa fide ex subreptione perpessos.

Non discedam a proposito tractandi de sola heresi Pelagiana, si exemplum adduco ex causa, uel, ut nunc loquuntur, ex facto Nestorii: tanta enim est Pelagiane Nestorianeque heresis cognatio; tanta, si licet ita loqui cum Cassiano , consanguinitas, ut una fere exstiterit. Certe ex eodem ambe utero prodierunt, communibusque Ecclesie fulminibus prostrate, uno tumulo sepulte, unoque epitaphio donate sunt a Prospero, uel quocumque alio epitaphii scriptore.

Qui Nestorio igitur fauebant, Ioannes Antiochenus,  Acacius Bereensis, Theodoretus, aliique plures, etsi anathema sponte dicerent omnibus, quotquot, uel reiicerent, uel Christum in duos filios diuiderent, negabant tamen, scripta Nestorii dictaue posse sumi in sensum ab orthodoxo alienum. Audiendi tres, quos appellaui, cum Socrate eiusdem temporis historiarum scriptore.

Ioannes Antiochenus Nestorio scribens : Neque id nunc sanctitas tua apud se cogitet, turpe esse sibi pugnantia docere: si enim mens tua sapit et sentit, que sancti Patres Ecclesieque doctores sentiunt et sapiunt , quorsum uereris pium sensum conuenienti uoce publicare? Et paulo post: Quis, queso, reprehendat, si ea que sentis, libere exponas? immo uero quis laudibus non efferat, si nomen, cuius sensum pietas tua, ut cognouimus, possidet, propter publicam quietem, communemque orbis pacem admittat? Et postea: Hanc ob  rem te moneo, hortorque, ut libera id uoce depromas; age, rei quam recte tenes, nomen, quod a multis sepe Patribus usurpatum, scriptum ac pronuntiatum est, adiungere ne graueris, etc.

Acacius Bereensis respondens sancto Cyrillo : Multi, inquit, tum clerici, tum plebeii Constantinopoli Antiochiam, et ad nos usque uenientes defendere uidentur, quod dictum est . Aiunt enim in sensu nichil continere, quod uel apostolice doctrine aduersetur, uel fidei a sanctis Patribus in Nicea, ad constituendum, congregatis definite et uniuerse Ecclesie tradite repugnet.

Theodoretus : Exigit  subscriptionem facte dudum damnationis, et ut anathematizetur sancti episcopi dogma Nestorii, Scit autem uestra sanctitas, quod si quis indiscrete doctrinam anathematizet eiusdem sanctissimi et uenerabilis episcopi, idem est ac si pietatem anathematizare uideatur. Oportet  ergo si omnino compellimur, eos anathematizare, qui purum dicunt hominem, etc.

Socrates : Nestorius, meo quidem iudicio, neque Paulum Samosatenum, neque Photinum imitatur, neque Dominum solum hominem esse dicit, sed uocem dumtaxat , tamquam laruam reformidans, declinat. Et postea: Nestorium partim ex libris eius, quos legerim, partim ex necessariorum illius sermone, ita sensisse comperio, etc.



CAPUT uI. Que fuerit, et a quo prescripta formula fidei, cui subscribendum foret in causa Pelagianorum.

Quemadmodum in Eutychiana causa non alia fuit formula fidei, quam epistola sancti Leonis de Incarnatione ad Flauianum, ita nec in Pelagiana fuit alia subscribenda regularis, ut loquitur creditus Prosper, auctoritas, quam Zosimi tractoria ad uniuersos totius orbis episcopos, ut tradunt omnes quinti seculi scriptores .

Id cum alii non obscure, tum Marius Mercator clarissime testatur : Hec omnia, inquit, suprascripta capitula, ut iam superius dictum est, continet illa beate memorie episcopi Zosimi epistola, que tractoria dicitur, qua Celestius Pelagiusque damnati sunt, que et Constantinopolim, et per totum orbem missa, subscriptionibus sanctorum Patrum est roborata. Cui Iulianus et reliqui complices eius subscribere detrectantes, consentaneosque se nolentes iisdem Patribus facere, non solum imperialibus legibus, sed et sacerdotalibus statutis depositi atque exauctorati, ex omni Italia deturbati sunt.

Superiore loco scripserat in hunc modum : A beate memorie predicto Zosimo episcopo scriptis amplissimis, uel longissimis perdamnatus est  in quibus et ipsa capitula, de quibus accusatus fuerat, continentur, et omnis causa, tam de Celestio suprascripto, quam de Pelagio magistro eius  prauiore, uidetur esse narrata ; et ad orientales Ecclesias, Aegypti diecesim, et Constantinopolim, et Thessalonicam, et Hierosolymam, similia eademque scripta ad episcopos transmissa esse suggerimus.

Quibus ex testimoniis colliguntur ista sex, quibus consentanea scripserunt quinti seculi auctores.

PRIMUM, scripsisse Zosimum prolixam epistolam, que totam Pelagii Celestiique causam, excerptasque ex ipsorum libris sententias contineret.

Augustinus : Post rescripta Africani concilii, in quam prouinciam quidem doctrina illa pestifera serpendo peruenerat, sed eam non tam alte occupauerat atque peruaserat, alia quoque ipsius in urbe Roma, ubi diutissime uixerat, atque in his fuerat prius sermonibus, contentionibusque uersatus, cura fidelium fratrum prolata patuerunt, que litteris suis, quas conscripsit per orbem catholicum perferendas, papa Zosimus exsecranda, sicut legere potestis, attexuit. Ubi Pelagius, epistolam Pauli apostoli ad  Romanos uelut exponens, argumentatur et dicit, etc.

Et scribens ad Optatum : Pelagii argumentatio, que, inter alia eius damnabilia, etiam litteris apostolice sedis adiuncta est, ita se habet, etc.

SECUNDUM, in tractoria Zosimi heretica dogmata cum suis auctoribus damnata esse. Augustinus: Cuius  uel auctores, uel certe acerrimi notissimique suasores, cum Pelagius et Celestius exstitissent, conciliorum episcopalium uigilantia, in adiutorio Saluatoris, qui suam tuetur Ecclesiam, etiam a duobus uenerabilibus antistitibus apostolice sedis, papa Innocentio et papa Zosimo, nisi correcti etiam egerint penitentiam, toto Christiano orbe damnati sunt, de quibus exempla recentium scripturarum, siue que specialiter ad Afros, siue que uniuersaliter ad omnes episcopos de memorata sede manarunt, ne forte ad uestram fraternitatem nondum peruenerint, uobis curauimus mitti.

 TERTIUM, eamdem tractoriam ad omnes totius orbis episcopos missam. Augustinus, cum locis antea citatis, tum prescribens ualentino , que legenda forent aduersus heresim Pelagianam: Et quod pape Zosimo de Africano concilio scriptum est, eiusque rescriptum ad totius orbis episcopos.

Prosper : Sacrosancta beati Petri sedes ad uniuersum orbem pape Zosimi sic ore loquitur: Nos autem instinctu Dei, etc.

Auctor appendicis ad epistolam Celestini ad episcopos Gallie: In quam nos sententiam dirigit beate recordationis pape Zosimi regularis auctoritas, cum scribens ad totius orbis episcopos ait: Nos autem instinctu Dei, etc. Hunc sermonem sincerissime ueritatis luce radiantem tanto Afri episcopi honore uenerati sunt, ut ita ad eumdem uirum rescriberent. Illud uero quod in litteris, quas ad uniuersas prouincias curasti esse mittendas, posuisti dicens: Nos autem, etc.

QUARTUM, hanc ab omnibus episcopis subscriptam. Prosper :

    Nempe hec damnata fateris
Conciliis, mundique manu.

Et alio in loco : Catholica acies non patitur respirare, quos uicit, et in quorum excidium unam cunctorum sacerdotum manu sententiam scripsit, etc.

Et sub finem : Africanorum conciliorum decretis beate recordationis papa Zosimus sententie sue robur annexuit, et ad impiorum detruncationem gladio Petri dexteras omnium armauit antistitum.

QUINTUM, Iulianum et eius complices subscribere noluisse. Iulianus ipse cum suis sexdecim sociis episcopis: Dicunt, inquit Augustinus : De simplicibus episcopis sine congregatione synodi in locis suis sedentibus extorta subscriptio est, etc.

Et alio in loco : Absentum  damnationem, ob Dei timorem, subscribere non audemus, docti per Scripturas, humanam uoluntatem preceptis Dei non debere preferri dicentis: Non credes auditui uano, etc.

SEXTUM denique, Iulianum et complices idcirco depositos, etc. Prosper : Non patitur eos respirare quos uicit et in quorum excidium unam cunctorum sacerdotum manu sententiam scripsit. Pulsi pontificio et communione priuati querantur quasi de felicitate nostre uictorie, et arment in nos linguas suas, qui exsulare a ueritate, quam ciues esse Ecclesie maluerunt.

uideo posse duo obiici ab iis qui aliam putarent fuisse formulam fidei subscribendam: alii enim pro decreto Innocentii I, alii pro canonibus octo Africanis, qui Mileuitano concilio aliquando tribuuntur, sentire possunt.

Pro decreto Innocentii facere uidentur: Gennadius : Innocentius, urbis Rome episcopus, scripsit decretum Occidentalium et Orientalium  Ecclesiarum  aduersus Pelagianos datum, quod postea successor eius Zosimus latius promulgauit;

Patres Africani : Constituimus in Pelagium atque Celestium per uenerabilem episcopum Innocentium de beatissimi apostoli Petri sede prolatam manere sententiam, donec apertissima confessione fateantur, etc.;

Augustinus : Zosimus egit cum homine  quem false doctrine uentus inflauerat, ut ea que illi a diacono Paulino fueram obiecta damnaret, atque ut apostolice sedis litteris, que a sancte memorie predecessore manauerant, preberet assensum. At ille noluit quidem diaconi obiecta damnare, sed beati Innocentii litteris non est ausus obsistere, etc.

Pro canonibus Africanis: Prosper : Cum ducentis quatuor decim sacerdotibus, quorum  constitutionem contra inimicos gratie Dei totus mundus amplexus est ueraci professione, etc.;

Et in Chronico : Concilio apud Carthaginem habito 214 episcoporum ad papam Zosimum synodalia decreta perlata sunt; quibus probatis per totum mundum, heresis Pelagiana damnata est.

Usserius  post Salmasium  in eam sententiam concedit, sed affectu magis quam ratione; uterque enim hereticus mauult absurde sentire quam pretermittere occasionem detrahendi aliquid de summi pontificis auctoritate.

uerum constitutio illa, cuius meminit uerus Prosper, est ea ipsa qua uoluerunt Patres Africani in Pelagium et Celestium per uenerabilem episcopum Innocentium de beatissimi Petri apostoli sede prolatam manere sententiam, ut nemo prudens non intelligit. Sententia autem illa nullatenus certe differt a decreto Occidentalium et Orientalium Ecclesiarum episcopis  dato, cuius mentionem facit Gennadius, ut per se patet. Cum ergo decretum Innocentii a tractoria Zosimi in eo tantum fuerit diuersum, quod illud pressius, ista latius doctrinam catholicam contineret; certe neque Prosper, neque Gennadius, neque Augustinus Patresque Africani a Mario Mercatore dissentiunt; sed mirifice potius ipsius sententiam confirmant, simulque demonstrant, sin minus semper, saltem quo tempore damnatur heresis sine congregatione generalis synodi opinatos fuisse ueteres ad sedem apostolicam pertinere, propter auctoritatis amplitudinem, toti Ecclesie per orbem habitabilem diffuse formam fidei proponere.

Hinc sanctus Innocentius ad Patres concilii Carthaginensis : Gratulor, fratres karissimi, quod cum pro illis curam geritis quibus presidetis Ecclesiis, sollicitudinem uestram pro omnium utilitate monstratis, et per cunctas totius orbis Ecclesias omnibus una quod prosit decernendum esse  deposcitis, ut suis constabilita regulis Ecclesia, et iusto firmata decreto, talibus patere non possit, etc.

Et ad episcopos Numidie in synodo Mileuitana congregatos : Quoties fidei ratio uentilatur, arbitror omnes fratres et cepiscopos nostros nonnisi ad Petrum, id est, ad sui nominis et honoris auctorem, referre debere, uelut nunc retulit uestra dilectio, quod per totum mundum possit omnibus Ecclesiis in commune prodesse.

Hinc etiam Augustinus : De hac causa  iam duo concilia missa sunt ad sedem apostolicam; inde etiam rescripta uenerunt. Causa finita est.



CAPUT uII. Qua auctoritate sancita sit lex subscribendi, an sacerdotali sola, an etiam imperiali.

Coniunctas utriusque potestatis uires ad unam heresim exscindendam, cogendosque subscribere  damnationi quotquot repugnarent, patet ex dictis: siquidem retulimus imperatoris Honorii ad Aurelium Carthaginensem episcopum constitutionem, de subscriptionibus exigendis. Hanc repetere non iuuat, sed extrema tantum uerba, quibus necessitas exigendi subscriptiones continetur, attentius perpendere. Non patietur sanctitas tua secte detestabilis homines, in iniuriam religionis, noua et inusitata meditantes, secretis tractatibus occultare sacrilegium publica semel auctoritate damnatum. Una enim eademque culpa est eorum, qui, aut dissimulando conniuentiam, aut non damnando fauorem noxium prestiterint.

Retulimus quoque scriptam ab Aurelio, post acceptam constitutionem, epistolam ad uniuersos episcopos Byzacene et Arzugitane prouincie, in qua, perinde ac in constitutione, potissima hec causa exigendi subscriptionem exponitur: Quo, cum in supradictorum hereticorum damnatione omnium uestrum fuerit integra subscriptio, nichil omnino sit unde  ullius, uel dissimulationis, uel negligentie, uel occulte forsitan prauitatis aliqua uideatur merito remansisse suspicio.

Imperiali porro sanctioni, ut dictum est dissert. preced., occasionem dedit pertinacia nonnullorum episcoporum, qui prauas Pelagianorum disputationes, uel tacito consensu asserebant, uel publica oppugnatione non destruebant; quique aut dissimulando conniuentiam, aut non damnando fauorem noxium prestabant. Illi enim, cum parere nollent plenario concilio exigenti subscriptionem tractorie Zosimi, quam acceperat anno precedente, uisi sunt imperiali auctoritate cogendi.

Iam uero plenarium concilium Africe, statim atque accepta est Zosimi tractoria, ab omnibus episcopis in prouincia constitutis, etiam ab iis qui concilio interfuissent, subscriptionem exegit: nam totius orbis episcopis id ipsum faciendum mandarat pontifex, idque fatetur ipse Iulianus, cum in epistola ad Rufum Thessalonicensem, in qua queritur extortam  a simplicibus episcopis, sine congregatione synodi, in locis suis sedentibus subscriptionem ; tum in libello Fidei , uerbis que antea retulimus: Illud autem sanctitatem uestram, etc. Quid enim aliud significant, quam imperatam fuisse subscriptionem, priusquam Iulianus scriberet siue epistolam, siue libellum Fidei? At utrumque scripsit, uiuente adhuc Zosimo, hoc est, anno 418, quo tempore nondum datum erat imperiale rescriptum: siquidem consignatur anni sequentis consulibus Monaxio et Plinta. Lex igitur subscribendi sancita est sacerdotali primum, deinde imperiali auctoritate.

Id egregie probat Possidius : Illi tante sedis antistites  suis diuersis temporibus eosdem  notantes, atque a membris Ecclesie precidentes, datis litteris ad Africanas, Orientisque et Occidentis Ecclesias, eos anathematizandos et deuitandos ab omnibus  catholicis censuerunt. Et hoc tale de illis Ecclesie Dei catholice prolatum iudicium etiam piissimus imperator Honorius audiens ac sequens, eos legibus damnatos inter hereticos haberi debere constituit.

uerum utriusque potestatis ad idipsum coniunctionem testimonio scriptorum illius eui confirmemus.

Prosper: Quando sancte memorie papa Bonifacius piissimorum imperatorum catholica deuotione gaudebat, et contra inimicos gratie Dei, NON SOLUM APOSTOLICIS, SED ETIAM REGIIS UTEBATUR EDICTIS .

Marius Mercator : Iulianus et reliqui complices subscribere detrectantes, NON SOLUM IMPERIALIBUS LEGIBUS, SED ET SACERDOTALIBUS TATUTIS depositi atque exauctorati, ex omni Italia deturbati sunt.

Sanctus Celestinus ad Patres Ephesinos post synodum : Eiiciantur e ciuitatibus suis, et se in nostro collegio nouerint  non futuros, nisi SECUNDUM ECCLESIASTICUM ET CHRISTIANORUM PRINCIPUM CONSTITUTUM, damnata cum auctoribus sociisque damnantes, etc.

Gelasius ad Honorium Dalmatie episcopum : An fortasse nescitis hanc heresim, de qua loquimur, et ab apostolica dudum sede per B. M. Innocentium, ac deinde Zosimum, Bonifacium, Celestinum, Sixtum, Leonem, continuis et incessabilibus sententiis fuisse prostratam; NEC TANTUM ECCLESIAE CATHOLICAE LEGIBUS, SED PRINCIPUM QUOQUE ROMANORUM EO TEMPORE DAMNATAM, etc.

Et scribens ad episcopos per Picenum : Pelagium, Celestium, Iulianum, ceterosque complures oratorie facundie uiros in hac assertione probauimus fuisse conuictos, et TAM ECCLESIASTICIS CONSTITUTIS QUAM IMPERIALIBUS ETIAM PERCUSSOS PRAECEPTIS.



CAPUT uIII. Quibus imperata sit subscriptio, an solis episcopis, an etiam aliis de clero, immo et aliquando laicis; et que pena recusantibus statuta.


Imperatam episcopis testantur, Iulianus in epistola ad Rufum Thessalonicensem : De simplicibus episcopis, sine congregatione synodi, in locis suis sedentibus extorta subscriptio est.

Et in libello Fidei : Illud autem sanctitatem uestram, etc.

Imperatores in edicto ad Aurelium: Ad quorumdam episcoporum pertinaciam corrigendam, etc.

Aurelius ad episcopos prouincie Byzacene, etc.: Quemadmodum subscribere unusquisque uestrum debeat, etc.

Marius Mercator : Iulianus et reliqui complices, etc.

Imperatam quoque presbyteris ceterisque clericis satis aperte docet Augustinus , cum narrat quid Sixtus presbyter Rome in causa  Pelagianorum egerit, et quomodo, post sententiam damnationis a Zosimo prolatam, toti clero preiuerit in anathemate, non tantum dogmatibus, sed etiam dogmatum auctoribus, dicendo.

Neque enim uerbo tantum, sed scripto quoque dictum anathema, manifeste probat exprobratio Romanis clericis a Iuliano facta  nomine octodecim episcoporum, cuius ita meminit Augustinus: Quin etiam Romanos clericos arguunt, scribentes eos iussionis terrore perculsos non erubuisse crimen preuaricationis admittere, ut contra priorem sententiam, qua gestis catholico dogmati affuerant, postea pronuntiarent malam esse hominis naturam.

Nam, ut ostensum est antea non semel, iussio illa fuit Zosimi, per tractoriam suam subscriptionem omnibus imperantis, sed per se quidem episcopis maiorum sedium, per ipsos uero, minoribus, et per minores toti singularum Ecclesiarum clero.

De laicis intelligi debent que ex sancto Leone et Patribus Ephesinis mox adducentur de pena recusantibus  subscribere statuta: nam ex pena que propter uiolatam legem infligitur, quid lex preceperit, quibusue, facile cognoscitur.

Ad omnes communiter pertinet dictum illud Prosperi tam sepe hactenus laudatum :

   Nempe hec damnata fateris
Concitus, mundique manu.

Iam uero episcopis, presbyteris, clericisque omnium ordinum subscribere detrectantibus, statutam fuisse penam depositionis atque expulsionis ex suis ciuitatibus, immo et excommunicationis, intelligitur.

Primum ex imperatoris epistola ad Aurelium : Quicumque damnationi supra memoratorum subscribere impia obstinatione neglexerint, EPISCOPATUS AMISSIONE MULTATI, INTERDICTA IN PERPETUUM, EXPULSI CIuITATIBUS, COMMUNIONE PRIuENTUR.

Deinde ex Commonitorio Marii Mercatoris : Iulianus et reliqui complices eius subscribere detrectantes, non solum imperialibus legibus, sed et sacerdotalibus statutis DEPOSITI ATQUE EXAUCTORATI EX OMNI ITALIA DETURBATI SUNT.

Tertio, ex epistola Nestorii ad sanctum Celestinum  pro Pelagianis illis qui subscribere recusauerant: Sepe scripsi beatitudini tue propter Iulianum, Orontium et ceteros, qui sibi usurpant episcopalem dignitatem, et creberrimam aditionem apud piissimum et predicatissimum imperatorem faciunt, nosque concidunt frequentibus lamentationibus, tamquam temporibus orthodoxis DE OCCIDENTE PROIECTI, etc.

Quarto, ex epistola sancti Celestini rescribentis ad Nestorium : Hos quoque hereticos, de quibus nos, uelut eorum que gesta sunt nescius, consulere uoluisti, SEDIBUS SUIS INIUSTA DICENTES EXPULIT IUSTA DAMNATIO.

 Quinto, ex canonibus 1, 2, 4 concilii Ephesini , quibus statuitur pena depositionis aduersus metropolitas, prouinciales episcopos et clericos, qui Nestorii et Celestii sequi sententias, ex eo manifeste sunt deprehensi, quod Nestorium nobiscum condemnare noluerunt, quos sancta synodus communi decreto AB OMNI ECCLESIASTICA COMMUNIONE ALIENOS ESSE STATUIT, ET OMNEM SACERDOTII FUNCTIONEM ILLIS ADEMIT, per quam aliquibus, uel nocere, uel prodesse poterant.

Denique ex epistola sancti Leonis ad Nicetam : Omnes siue presbyteri, siue diaconi, siue cuiuscumque ordinis clerici, qui de Pelagianorum, Celestianorumque consortio, etc., quorum si quisquam salubribus preceptis satisfacere detrectarit, siue ille clericus, siue laicus sit, AB ECCLESIAE SOCIETATE PELLATUR, ne perditor anime sue saluti insidietur aliene.

Ad laicos ipsos pertinet septimus canon Ephesinus : Similiter, et si qui uelint ea que de singulis per sanctam synodum Ephesinam  gesta sunt quocumque modo mouere, sancta synodus ipsa decreuit, si quidem episcopi aut clerici fuerint, eos omnino a proprio cadere gradu; SI uERO LAICI, EXCOMMUNICATOS ESSE.

Necesse est huc etiam pertinere, saltem quoad episcopos, sanctionem ualentiniani Cesaris  datam Aquileie uIII id. Iul., coss. Theodosio August. XI et ualentiniano: Diuersos episcopos nefarium Pelagiani et Celestiani dogmatis errorem sequentes, nisi intra uiginti dies a conuentionis tempore, intra quos deliberandi tribuimus facultatem, errata correxerint, seseque catholicorum fidei reddiderint, GALLICANIS REGIONIBUS EXPELLI, ATQUE IN EORUM LOCO SACERDOTIUM FIDELIUS SUBROGARI MANDAMUS .



CAPUT IX Quid causarentur subscribere detrectantes, et quam in partem accepta sit detrectantium exceptio.

 Qui subscribere detrectabant, partim aduersus sedis apostolice iudicium, partim contra subscriptionis exigende modum, partim denique in imperialem sanctionem exceperunt: et ita quidem, ut negarent se aut posse tuta conscientia, aut debere seruato iuris ordine obedire cuiuscumque potestatis precepto, quo urgerentur subscribere, id est, uiros, ut aiebant, pios atque imprimis catholicos temerario iudicio damnare.

Aduersus iudicium sedis apostolice obiecerunt, seruatam non fuisse iudicii formam; iudices idoneos non exstitisse; sanctum Zosimum cum clericis Romanis preuaricatum esse.

Seruatam non fuisse formam, ex eo nitebantur conficere, quod ratio iudiciorum postulet ut adsint qui accusant, audiantur qui rei, et nemo damnetur absens. At neque Erotem et Lazarum episcopos, neque Paulinum diaconum, neque adolescentes duos, Timasium et Iacobum, qui Pelagium Celestiumque  accusabant, interfuisse aiebant iudicio Romano; Pelagium uero et Celestium non satis auditos, cum ille Romam non fuerit euocatus e Palestina, iste terrore coactus sit tunc abesse iudicio, cum maxime res adesse postularet.

Ista causatur Iulianus his uerbis : Iudei etiam fatentur, quod lex nostra non iudicet hominem, nisi ab ipso audierit et cognouerit quid faciat. Et in Actibus Apostolorum per gentiles Festi similes prolata est sententia , quod non sit consuetudo Romanis damnare aliquem priusquam qui accusatur presentes habeat accusatores, locumque defendendi accipiat ad abluendum crimina. Unde et sanctus apostolus Paulus iudicandi regulam episcopis sanciens, ait: Aduersus presbyterum accusationem noli recipere, nisi sub duobus aut tribus testibus . His igitur et ceteris testimoniis confirmati metuimus in absentum  et nobis inauditorum capita dictare sententiam, nisi cum presentes fuerint confutati.

De iudicibus tria querebantur. Quod sine congregatione synodi sententiam tulissent. Dicunt, inquit Augustinus , inimicos suos dicta nostra in ueritatis odium suscepisse, et toto penitus Occidente non minus stultum quam impium dogma esse susceptum; et simplicibus episcopis sine congregatione synodi in locis suis sedentibus, ad hoc confirmandum, subscriptionem queruntur extortam.

Quod ad causam cognoscendam accessissent male animo affecti. De iudicibus, ait Augustinus , apud quos propterea dicis non potuisse uos agere causam uestram, quia nemo de rebus dubiis bene consultat, nisi qui ab odio, ira et amicitia uacuum pectus attulerit, quales non fuisse dicis qui de causa uestra iudicauerunt, quia prius eam ceperunt odisse quam nosse; iam superiore libro respondi, etc.

Quod idonea, tum doctrina ad intelligendam, tum uirtute ad defendendam ueritatem carerent. Totum  est ea de re caput ultimum secundi libri aduersus Iulianum, ubi heretico obiicienti causam suam ab imperitis damnatam Augustinus doctissimos decem ex sanctis Patribus obiicit. Totum item caput primum et secundum libri u Operis Imperfecti, ubi Iulianus, postquam de scientia et fortitudine iudicum uerbose disseruit, tandem ita concludit: De hac quippe potissimum ignauorum pectorum uilitate factum est, ut per Ecclesiarum naufragia spurcum Manicheorum dogma uelificet; quia si in his qui sacerdotii munere fungebantur libera stetisset et uirilis auctoritas, Traducianorum commenta, ut inuicta ratio proruit, ita publica contriuisset assensio.

De accusatione Zosimi clerique Romani a Pelagianis hec Augustinus : Innocentii successorem crimine preuaricationis accusas, quia doctrine apostolice et sui decessoris sententie noluit refragari: sed de hoc interim taceo, ne animum tuum, quem sanare potius cupio quam irritare, laudibus  tui damnatoris exulcerem.

Et alio in loco : Quale est autem quod B. M. Zosimum apostolice sedis episcopum, ut in tua prauitate persistas, preuaricationis accusas: qui non recessit a suo predecessore Innocentio, quem tu nominare timuisti; sed maluisti Zosimum, quia egit primitus lenius cum Celestio, etc.

Et rursum : Quin etiam Romanos clericos arguunt, scribentes eos iussionis terrore perculsos non erubuisse preuaricationis crimen admittere.

Accedit tacita quidem, sed maligna Iuliani exprobratio facta summo pontifici, quasi in eo ipso peccasset cuius accusauerat Africanos, in ferenda contra Pelagium Celestiumque sententia. Iisdem enim Scripture testimoniis, iisdemque uerbis utitur impudens hereticus, ad criminandum sedis apostolice iudicium, quibus sanctus pontifex Africanorum preceps, ut opinabatur, iudicium perstrinxerat.

Conferende littere quas Zosimus ad Africanos  dedit XI kalend. Octobris  cum illis Iuliani uerbis : Illud autem sanctitatem uestram, etc.

Cum exigeretur subscriptio damnationi, non tantum dogmatum, sed etiam auctorum, exceperunt episcopi, quorum nomine scribebat Iulianus, eiusmodi subscriptionem esse ueluti quoddam iudicium, uel testimonium publicum, quod a subscribentibus ferretur aduersus illos homines; se uero, ob Dei timorem et caritatem Christianam, Apostolique preceptum, nec posse, nec debere, quibuscumque tandem hominibus imperantibus, subscribere damnationi absentum et inauditorum, qui se libellis purgarent, catholicos confiterentur, et damnabilia sibi obiecta damnarent, quorumque causa, uel per se dubia foret, uel sola multitudinis inuidia laboraret.

Iulianus in libello Fidei : Hec autem omnia de quibus nunc agitur, id est, que in fine damnauimus,  ipsi etiam de quibus ista iactantur, falso sibi obiecta testantes, libellis propriis damnauerunt.

Et paulo post; Absentum damnationem, ob Dei timorem subscribere non audemus, docti per Scripturas humanam uoluntatem preceptis Dei non debere preferri, dicentes: Non credes auditui uano, nec consenties cum iniquo fieri testis iniustus . Et ne multitudini quis credendum putaret, adiunxit: Non eris cum pluribus in malitia . Et iterum: Priusquam interroges, ne uituperes quemquam. Et iterum: Quod uiderunt oculi tui, loquere. Item in Euangelio: Nolite iudicare, ut non iudicemini. Nolite condemnare, ut non condemnemini; in quo enim iudicio iudicaueritis, iudicabitur in uobis; et qua mensura mensi fueritis, remetietur uobis . Unde et sanctus apostolus Paulus iudicandi regulam episcopis sanciens, ait: Aduersus presbyterum accusationem noli recipere, nisi sub duobus aut tribus testibus . His igitur et ceteris testimoniis confirmati metuimus in absentum et nobis inauditorum  capita dictare sententiam, nisi cum presentes fuerint confutati.

Contra sanctionem imperatoris exceperunt primo, efflagitatam a suis aduersariis propter imbecillitatem cause, ut quos ratione non possent, auctoritatis pondere opprimerent. Augustinus : Iam uos ergo totius peniteat huius erroris, ne argumento miserrimo utamini, quo uniuersi utuntur heretici, quos a perniciosa licentia leges imperatorum catholicorum premunt. Omnes quippe huiusmodi dicunt, quod ipse dixisti, laborare illam partem rationis inopia, que in disserendo, cum terrorem subrogat, nullum a prudentibus impetrat, sed cecum a meticulosis extorquet assensum. Noui quidem heretici uos estis, sed istam pene omnium hereticorum ueterem uocem cum ceteris agnouistis atque tenuistis.

Secundo, redemptam fuisse muneribus potentum gratiam apud imperatorem. Iulianus : Tribunis octoginta et amplius equos  tota Africa saginatos collega tuus nuper adduxit Alipius.

Et postea : Amplissimam esse nostri negotii dignitatem, cum ipsa rerum consideratio et appensio indicat quas tuemur, tum etiam uester pauor, qui contra nostrorum sanguinem, pecuniarum effusione, hereditatum largitate, populorum seditione, potestatum corruptione pugnantes, et fidem uestram, que a nobis impugnatur, erubescitis profiteri, et ad nostre sententie, a qua deuiatis, uerba confugitis.

Et alibi: Cur tantis totam Italiam factionibus commouistis? cur seditiones Rome conductis populis excitastis? cur de pauperum substantia saginastis per totam fere Africam equorum greges, quos prosequente Alipio tribunis et centurionibus destinastis? cur matronarum oblatis hereditatibus potestates seculi corrupistis; ut in nos stipula furoris publici arderet? cur dissipastis Ecclesiarum quietem? cur religiosi principis tempora persecutionum impietate maculastis?

 Tertio, ex subreptione obtentam legem Iulianus : Laudat  potentem hominem, quod nostris petitionibus, qui nichil aliud quam dari tanto negotio iudices uociferabamur, ut ea que subreptionibus acta constabat emendarentur potius quam exponerentur examini, mole sue dignitatis obstiterit, nec disceptationi tempus aut locum permiserit impetrare.

Quarto denique, ipsam pro Pelagianis facere. Augustinus : Sane, ut dicis, si pro uobis potius ab imperatore responsum est, cur non in medium prosilitis, et hoc ultro publicis potestatibus allegatis, uos esse monstrantes quorum Christianus princeps approbauit fidem? uerum fidei legem, non sicut sese habet, sed sicut uobis placet, intelligitis: quid mirum, si et de lege imperatoris hoc facitis?

Pelagius preiuerat suis, nam cum damnata fuissent ipsius dogmata in concilio Diospolitano, missis ad amicum litteris, falsaque rei totius relatione,  perinde gloriatus est ac si triumphasset de aduersariis, suumque errorem episcopis approbasset. Quatuordecim, inquit, episcoporum sententia definitio nostra comprobata est, qua diximus, »posse hominem sine peccato esse, et Dei mandata facile custodire, si uelit.« Que sententia contradictionis os confusione perfudit, et omnem in malum conspirantem societatem ab inuicem separauit. Ad hec Augustinus: Siue ergo istam epistolam Pelagius uere scripserit, siue sub eius nomine a quocumque conficta sit, quis non uideat, quemadmodum hic de errore et iudicio in quo conuictus atque damnatus est, tamquam de uictoria, glorietur?

Exceptionem recusantium imperator, impiam obstinationem, secretos tractatus, conniuentiam et fauorem sacrilegio publica auctoritate damnato prestitum interpretatus est.

Aurelius hanc ipsam habuit suspectam uel dissimulationis, uel negligentie, uel occulte prauitatis .

Sanctus Leo iudicauit esse uersutiam , qua recusantes nichil suorum sensuum non existimarent posse esse saluum, si per se aliquid communi formule, uel adderent, uel detraherent.



CAPUT X. Quibus aliis artibus recusantes usi sint ad tergiuersandum.

Pertinaces illi, suspectique, et uersuti homines non id tantum exceperunt, quod huc usque diximus, etsi magne fuit per se audacie; sed postularunt insuper, quod extreme cuiusdam erat impudentie, uel retractari causam apud idoneos iudices, uel etiam a catholicis damnari, que ipsi obiiciebant.

Celestius in epistola ad clericos Romanos : Nemo ergo uos seducat, nec se negent impii ista sentire. Sed si uerum dicunt, aut audientia detur, aut certe ipsi isti episcopi, qui nunc dissident, damnent que supra dixi cum Manicheis se ista  tenere, sicut nos ista damnamus que de nobis iactant, et sit plena concordia.

Huc pertinent uerba Iuliani mox allata de Augustino dicentis : Laudat etiam potentem hominem, etc. Pertinet etiam Theodori Mopsuesteni calumniosa exprobratio facta Augustino, contra quem quinque libros scripsit : Nihil illorum perspicere potuit mirabilis peccati originalis assertor, quippe qui in diuinis Scripturis nequaquam fuerit exercitatus, nec ab infantia sacras didicerit litteras, sed siue de Scripture sensibus, siue de dogmate sepe declamans multa frequenter inepta proprie communiterue de ipsis Scripturis dogmatibusue plurimis deprompsit; nam potentie metus nullum contra sinebat effari, sed tantummodo taciti, qui diuinarum Scripturarum habebant notitiam, se retrahebant .

Sin minus uero postulatum hoc obtinerent, ausi sunt, communi hereticorum more, prouocare ad  audientiam ecumenice synodi, perinde quasi non satis causa iam finita esset, postquam a sede apostolica repetite damnationis rescriptum uenisset; et illud quidem tam solemne, ut ad uniuersos orbis episcopos missum, mundi manu, quod ait Prosper, subscriptum fuisset.

Iulianus : Hec, ut nobis secundum regulam catholicam uisum est, uestre sanctitati conscripta transmisimus, que si aliter putatis tenenda, rescribite. Sin autem contradici istis non potest, et tamen aliquis uoluerit contra nos scandalum concitare, certa sit sanctitas uestra nos ad audientiam plenarie synodi prouocasse.

Quod si nec istud ex animi sententia succederet, sed inuiti cogerentur sententias suas suorumue damnare, id se facturos promiserunt, ea tamen cautione, ut uerbis in speciem religiosis impietatem tegerent. Contestati sunt enim se sententias que obiicerentur reiicere, secundum Ecclesie sensum, certi nimirum  postea sensum quem dicerent Ecclesie quam uellent in partem interpretari. Id fecit primum Diospoli Pelagius : Que dixi non esse mea, secundum iudicium sancte Ecclesie reprobo, anathema dicens omni contrauenienti et contradicenti sancte Ecclesie doctrinis. Ego enim in unius substantie unitatem credo, et omnia secundum doctrinam sancte catholice Ecclesie. Si quis uero aliena ab hac sapit, anathema sit. Quid maligne aut inepte potius uersutie lateret sub his uocibus, secundum iudicium Ecclesie, aperuit Augustinus .

Id deinde prestitit Celestius magistri exemplum secutus : nam cum urgeretur a summo pontifice obiecta sibi damnare, se consentire respondit sancti Innocentii litteris, et ea se reprobare que sedes apostolica reprobaret. uidendus super ea re Augustinus.

Utrumque Iulianus non tantum imitatus est, sed uicit etiam: nam cum tractoria Zosimi subscribenda foret, et in ea quinque propositiones proscriberentur,  singulis suum affinxit sensum, quo ipsas reiiceret. Id prolixe Marius Mercator prosecutus est , nosque in notis ad Mercatorem exposuimus.

Eo pertinet, quod in sue Fidei libellis Pelagius Celestiusque spondebant fore ut apostolice sedis definitionibus acquiescerent; sed ea fuit perfidorum hominum uersutia, qua declinarent iusti iudicii sententiam, uiderenturque columnam ueritatis amplecti, tunc cum eam labefactam uellent.

Si autem inanis foret et ista fraus, tunc, erumpente foras animi obstinatione, generosa quadam hypocrisi obtestati sunt, uerbis iactantie plenissimis, se nulla umquam ui de proposito dimotum iri, sed constanter persecutionem pro fide catholica, temporibus etiam orthodoxis, passuros, exemplo generosorum illorum martyrum, qui prope anhelam fornacem, ut loquitur Iulianus, imperterriti responderunt cogenti regi: Potens est Deus, o rex, liberare nos de fornace  hac, etc. .

Post hanc sententiam Babylonicorum puerorum amplificatam, paratragediabat homo uanissimus in hunc modum: De hac et nos disciplina, quam reliquerunt illustres magistri, intelligimus tenendam in prosperis uotorum mediocritatem; in dogmatibus uero fidei, consiliorum perennitatem: optamusque, persecutionum tumore compresso, etiam populis subuenire. At si id non accidat, stat quidquid acerbum est contumeliis et periculis perpeti, quam non auersari illuuiem sordesque Manicheas.

Non minus exaggeratis uerbis usus est in libello Fidei . Certum sit apud sanctitatem uestram, quia quantumlibet hoc mare uentis flantibus intumescat, et amaris in nos fluctibus efferatur, numquam integri iudicii domum, que supra iustitiam Christi fundata est, poterit commouere.

Hec uidentur excerpta ex libro de Constantia pro defendenda ueritate contra omnia que ipsi resistunt, quem Iulianus ad suos scripsit, quo tempore Bonifacius  summus pontifex, non tantum apostolicis, sed etiam regiis utebatur edictis, ut eos de clero cogeret damnationem Pelagii Celestiique subscribere, qui suas sedes, suosque gradus, et fidelium communionem retinere uellent. Id enim fecit hereticus ille, quod alii solent; abusus est doctissimorum orthodoxorumque uirorum dictis, immo et sanctorum exemptis, ad erroris sui participum obfirmandos animos, ut obsisterent Ecclesie seculique potestatibus, perinde ac martyres tyrannis et fidei persecutoribus.

Id autem facere solitos suis temporibus hereticos, immo et que paterentur a principibus uocare martyria, testatur Augustinus, cum ubique passim, tum maxime ubi respondet epistole Parmeniani Ticonium exhortantis ad persecutionem magis ferendam quam deserendas Donati partes. Audent, inquit , sacrilega schismata, uel  hereses impie, si quando in flagello, ut se corrigant, admonentur, penas erroris sui inter martyria deputare, etc.

Hac occasione non possum non monere quid animaduerterim inter legendam quinti seculi historiam, nullos tunc temporis hereticos fuisse  qui cum suam sectam uiderent iustis Ecclesie fulminibus feriri, non continuo spargerent in uulgus libellos de Constantia, quibus in speciem suos ad sectanda martyrum exempla hortarentur; reipsa tamen, per nefandas inique comparationis artes, uindices fidei a Deo constitutos accusarent iniustitie cuiusdam tyrannice, immo et paris cum ethnica impietatis.

Sic Nestorius Celestium cum suis a Theodosio religiosissimo principe pulsum urbe regia, ad constantiam in asserenda ueritate hortatus est  exemplo, tum Ioannis, qui ab Herode, tum Petri et Pauli, qui a Nerone passi sunt.

Sic idem, cum prefecto Thebaidis miserabiliter  exponeret que ferre cogeretur in exsilio, imperatores et magistratus maledictis onerabat .

Sic Theodoretus nondum sanus, missis Constantinopolim litteris , et hoc Apostoli loco abutens: Fidelis Deus, qui non patietur nos et uos tentari supra id quod possumus, sed faciet cum tentatione profectum; suos ita ad pertinaciam accendebat, ut simul argueret iniquitatis in Nestorium commisse quotquot Aegyptio  consensissent, sanctissimumque uirum damnassent. Damnarunt uero sanctus Celestinus, ducenti septuaginta quinque episcopi in Ephesina synodo, imperatores religiosissimi Honorius et ualentinianus, etc.

Ad primam tergiuersandi causam responderat, iam inde a temporibus Innocentii, Augustinus, cum uerba faceret ad populum de Pelagianis : Fratres mei, ubi tales inueneritis, occultare nolite: non sit in uobis peruersa misericordia. Redarguite  contradicentes, et resistentes ad nos perducite. Iam enim de hac causa duo concilia missa sunt ad sedem apostolicam, inde etiam rescripta uenerunt. Causa finita est, utinam aliquando finiatur error!

Respondit sanctus Celestinus : Defleant infelices, spe se hominum fuisse deceptos, quibus iam potuit propter communionem sola penitentia subuenire.

Et alibi : Eiiciantur e ciuitatibus suis, et se in nostro collegio nouerint non futuros, nisi secundum ecclesiasticum, et Christianorum principum constitutum, damnata cum auctoribus sociisque damnantes, se profiteantur catholicos sacerdotes.

Et iterum : Compresso olim et per totum orbem sua damnatione noto Celestiano errori tua uigilantia resistatur, ut quicumque huius dogmatis sunt sequaces, ab omni societate hominum repellantur, etc.

De his Celestini responsis ita scripsit Prosper  : uenerabilis memorie pontifex Celestinus, cui ad catholice Ecclesie presidium multa Dominus gratie sue dona largitus est, sciens damnatis, non examen iudicii, sed solum penitentie presidium esse prestandum, Celestium, quasi non discusso negotio, audientiam postulantem, totius Italie finibus iussit extrudi: adeo et precessorum suorum statuta et decreta synodalia inuiolabiliter seruanda censebat, UT QUOD SEMEL MERUERAT ABSCINDI, NUMQUAM ADMITTERET RETRACTARI.

Secundam causam unus satis Augustinus confutauit : Quid est quod dicunt: De simplicibus episcopis sine congregatione synodi extorta subscriptio est? aut uero congregatione opus erat ut aperta pernicies damnaretur? quasi nulla heresis aliquando nisi synodi congregatione damnata sit; cum potius rarissime inueniantur propter quas damnandas necessitas talis exstiterit multoque sint,  atque incomparabiliter plures, que ubi exstiterunt, illic improbari damnarique meruerunt, atque inde per ceteras terras deuitande innotescere potuerunt. uerum istorum superbia, que tantum se extollit aduersus Deum, ut non in illo uelit, sed potius in libero arbitrio gloriari, hanc etiam gloriam captare intelligitur, ut propter illos Orientis et Occidentis synodus congregetur. Orbem quippe catholicum, quoniam, Domino eis resistente, peruertere nequeunt, saltem commouere conantur; cum potius uigilantia et diligentia pastorali, post factum illis competens sufficiensque iudicium, ubicumque isti lupi apparuerint, conterendi sint, siue ut sanentur atque mutentur, siue ut ab aliorum salute atque integritate uitentur, adiuuante Pastore pastorum, etc.

Ad tertiam aliasque quibus se ui opprimi protestarentur, respondit Augustinus, fraudulentas esse uoces, quibus obedientiam sedi apostolice promitterent; mendacem professionem, qua se Ecclesie sententie adherere iurarent; non esse hanc quam paterentur  PERSECUTIONEM, SED CeRCITIONIS DISCIPLINAM. Absit, inquit , a Christianis potestatibus terrene reipublice, ut de antiqua fide catholica dubitent, et ob hoc oppugnatoribus eius locum et tempus examinis prebeant; ac non potius in ea certi atque fundati, talibus, quales uos estis, inimicis eius disciplinam cercitionis imponant, etc.

Et libro secundo eiusdem Operis , dicenti Iuliano: Inde est quippe quod omnibus opibus negationem examinis a mundi potestatibus comparatis: intelligitis enim sic agendum uobis, cum deseremini rationis auxilio, respondet Augustinus: Quid adhuc queris examen, quod iam factum est apud sedem apostolicam; quod denique factum est in episcopali iudicio Palestino, ubi Pelagius uestri auctor erroris damnatus esset, nisi ista que tu defendis dogmata damnasset? Ergo heresis ab episcopis non adhuc examinanda, sed cercenda est potestatibus Christianis.

Et libro tertio prioris Operis : Iam uos ergo totius peniteat erroris huius, ne argumento miserrimo utamini quo uniuersi utuntur heretici, quos a perniciosa licentia leges imperatorum Christianorum premunt.

Et paulo post : uestra apud competens iudicium communium episcoporum modo causa finita est, nec amplius uobiscum agendum est, quantum ad ius examinis pertinet, nisi ut prolatam de hac re sententiam cum pace sequamini; quod si nolueritis, a turbulenta uel insidiosa inquietudine cohibeamini.

Et postea : Putatis ideo uos esse uictores, quia non uobis datum est quale desideratis examen; Maximianiste uos ad ista uaniloquia precesserunt, quamuis dederit uobis catholica Ecclesia iudicium quale debuit, ubi causa uestra finita est.



CAPUT XI. Qua ratione sit actum cum recusantibus et resipiscentibus.

Quomodo se gesserit Ecclesia cum recusantibus,  tum ex iis que dicta sunt hactenus de Zosimi et imperatorum statutis; tum ex sancti Celestini, Leonis et Gelasii mandatis apostolicis manifeste constat.

Sanctus Celestinus : Eiiciantur de suis ciuitatibus, et se in nostro collegio nouerint non futuros, etc.

Sanctus Leo : Si quisquam salubribus preceptis satisfacere detrectarit, siue ille clericus, siue sit laicus, ab Ecclesie societate pellatur, ne perditor anime sue saluti insidietur aliene.

Sanctus Gelasius : Sufficiat hactenus fuisse hec commissa, et ut placetur Deus, humanis rebus sollicitius diuina curentur. Nusquam loci prorsus inueniatur prefate pestis assertor, nec accessum prorsus Ecclesie, uel usquam participationem catholice communionis inueniat, qui hereticorum mauult sequi nefaria professione consortium; et hi cum quibus antea probabitur noxium miscuisse  colloquium, nisi resipiscunt, et ab eius societate discedunt, ab ecclesiastico remoti seruitio, deuota ultione plectantur, qua ceteris cauendi ministretur exemplum. Nullum adeat, nec usquam loqui damnate olim blasphemie iam sinantur.

Quanta indulgentia resipiscentes excepti sint ab Ecclesia, constat partim ex decreto Innocentii, cui religiose paritum est, partim ex Possidii Mercatorisque testimonio. Nam ubi primum Innocentius Pelagium Celestiumque damnauit, ea usus est apostolica prouidentia, ut quemadmodum puniendi obstinatos, sic recipiendi penitentes, legem prescriberet. Auellendi sunt, inquit , longius, et ab Ecclesie procul remouendi uisceribus, ne diutius multa occupans insanabilis post error increscat. Si enim diu fuerint in hac impunitate uersati, necesse est multos in hanc sue prauitatem mentis inducant, decipiantque innocentes, uel potius imprudentes, qui fidem catholicam non sequuntur. Putabunt enim eos recte sentire, quos adhuc uiderint in Ecclesia perdurare.  Separetur ergo a sano corpore uulnus insanum, remotoque morbi seuientis afflatu, cautius que sunt sincera perdurent, et grex purior ab hac mali pecoris contagione purgetur: sit totius corporis illibata perfectio. Sed si damnent hec que usque senserunt, erit in potestate pontificum istis aliquatenus subuenire, et curam prestare uulneribus, quam solet lapsis, cum resipuerint, Ecclesia non negare, etc.

In eamdem sententiam scripserat quoque Patribus concilii Mileuitani : Pelagium Celestiumque ecclesiastica communione priuari apostolici uigoris auctoritate censemus, donec resipiscant de diaboli laqueis, a quo captiui tenentur, etc. Abscindendi sunt QUI uOS CONTURBANT ET uOLUNT CONuERTERE EuANGELIUM CHRISTI . Simul autem precipimus ut quicumque id pertinacia simili defensare nituntur, par eos uindicta constringat, quia non multum interesse arbitror inter committentis animum et consentientis  fauorem, etc. Iubemus, quoniam Dominus propria uoluntate significauit nolle se mortem morientis, sed tantum ut reuertatur et uiuat; si umquam sani, deposito praui dogmatis errore, resipuerint, damnarintque ea quorum se ipsi preuaricatione damnarant, eis medicinam solitam, id est, receptaculum suum ab Ecclesia non negari, ne dum eos redeuntes forsitan prohibemus, uere extra ouile remanentes exspectantis hostis faucibus glutiantur.

Hanc legem secutus est Zosimus, teste Augustino : Cum constet, inquit, dogma exstitisse pestiferum, et hereticum errorem, quem Domino adiuuante apertius iam deuitat Ecclesia, duobus istis, Pelagio scilicet et Celestio, aut in locum penitentie redactis, aut si id recusauerint, omnino damnatis, etc.

De eodem pontifice loquitur Prosper :

Sic moderante suam legem bonitate seuera,
Ut qui damnato uellent de errore reuerti,
 Acciperent pacem, pulsis qui praua tenerent.

Et uero multos ad Ecclesiam rediisse tradit Possidius : Unde nonnulli ex eis  ad sancte matris Ecclesie gremium, unde resilierant, redierunt, et adhuc alii redeunt, innolescente et preualescente aduersus illum detestabilem errorem recte fidei ueritate.

Possidio consentit Marius Mercator: Ex quibus  plurimi resipiscentes, et a predicto errore correcti, regressi sunt supplices ad sedem apostolicam, et suscepti suas Ecclesias receperunt .

Et postea : Multi Iuliani participes, eo derelicto, Pelagioque damnato, sedi se apostolice submittentes, et penitere super his que male senserant profitentes, a sanctis pastoribus, digni habiti miseratione, suscepti sunt.



DISSERTATIO u. DE LIBELLOS FIDEI SCRIPTIS AB AUCTORIBUS ET PRAECIPUIS DEFENSORIBUS HAERESIS PELAGIANAE. Ad illa uerba Mercatoris: Audi nunc et tu, et qui me et te dignanter habuerint legere, quid contra hunc sensum tuum impiissimum, prauissimum, impudentissimum, petulantissimum, quid olim ipse pronuntiaueris in epistola uidelicet tua, quam ad sedem apostolicam illo tempore ausus es mittere, quando conuentus detrectasti cum uniuersa Ecclesia per totum orbem Pelagium Celestiumque damnare. 


 Nullus ex his, quos diximus heresis Pelagiane siue auctores, siue precipuos defensores, non edidit fidei sue expositionem, qua errorem tegeret uerbis catholicis, tectumque aliis minus prudentibus insinuaret eo facilius, quo callidius suaderet.

Suam scripsit Theodorus Mopsuestenus, quam Marius Mercator interpretatus est; suam Rufinus Syrus, quam e tenebris eruit Pater Sirmondus; suam Pelagius, qua se purgaret apud Innocentium; suam pariter Celestius, que nunc editur integra; duas scripsit ad Zosimum summum pontificem Iulianus, e quibus una, quam nomine octodecim episcoporum Siculorum post damnationem Pelagii Celestiique misit, nunc primum publicatur, et ea quidem integra: alterius fragmenta sunt apud Mercatorem in Subnotationibus. Quamquam potest habere speciem aliquam professionis fidei epistola, siue quam Celestius clericis Romanis sue partis, siue quam Iulianus Rufo Thessalonicensi episcopo scripsit.

Has omnes ego una collectas exhibendas putaui,  ut facilius conferri possint, simulque constet, quomodo et in omnibus istis hominibus unus fuerit erroris spiritus, et consequentes a prioribus acceperim, que nichilominus tamquam sua iactarunt.

Omnes porro, preterquam que Theodori est, tribus constant partibus, theologica, economica, et ethica. Prima de Deo est; altera de Christo; tertia de homine. Omnium confessionum amplissima est Rufiniana,  tum Iulianea; mediocres Pelagiana et Celestiana; breuissima Theodoriana, quippe que nichil habet de questionibus ad hominem pertinentibus. In parte theologica nichil ulla continet erroris, preterquam de processione Spiritus sancti a Filio, quam aperte Theodorus, tacite Pelagius, Celestius et Iulianus negant. In parte economica manifeste Theodorus Samosatenum sequitur, et diuinitatem Christi atque oppugnat; uerbis ambiguis loquuntur alii quatuor, Iuliani tamen impietatem, etsi callide dissimulatam, Augustinus detexisse sibi uisus est. De parte ethica nichil attigit Theodorus; Rufinus impudenter, ut et Celestius cum Iuliano, peccatum originale abnegat. De gratia Pelagius Celestiusque et Iulianus perplexe sententiam dixerunt. Omnes conquisitis nequiter uerbis utuntur, partim ut aduersariis inuidiam Manicheorum, atque Apollinaristarum, aliorumque hereticorum creent, partim ut se defendant aduersus obiecta, partim ut pietatem  ostentent.



SYMBOLUM THEODORI MOPSUESTIAE EPISCOPI, INTERPRETE MARIO MERCATORE.

Superfluum est annotare quidquam diligentius hoc  in loco, cum et prius ad prefationem antea relatam non pauca exposuerimus Pelagianam causam spectantia, et plura prosecuturi simus in secunda parte operum Mercatoris, qua Nestoriana causa continetur.

Restat igitur monere mentionem istius symboli hunc fieri, immo totum describi, ex uersione Mercatoris , ut ex collatione cum aliis confessionibus intelligere lectori liceat, quo iure suspecta dixi, que de processione Spiritus sancti atque incarnatione uerbi a Pelagianis afferuntur: siquidem cum Theodorianis, sin minus reipsa, uerbo saltem consonent.


PARS THEOLOGICA, DE SANCTISSIMA TRINITATE.

1. Qui, aut nunc primum in ecclesiasticis erudiuntur dogmatibus liquido cognoscendis, aut ab heretico errore conuerti decreuerint ad ueritatem, doceri eos oportet, quoniam

 2. Credimus in unum Deum Patrem sempiternum: non qui postmodum ceperit ut esset, sed qui ab eterno sit, sempiternus Deus; nec qui postea factus sit Pater, quoniam semper erat Deus, semper erat Deus Deus Pater.

3. Credimus et in unum Filium Dei unigenitum, qui est de substantia uel essentia Patris, tamquam uere Filius, et eiusdem essentie cum eo, cuius est et creditur esse Filius.

4. Et in Spiritum sanctum, qui sit de Dei substantia uel essentia, non qui Filius sit: Deus autem essentia, tamquam qui sit illius essentie, cuius est Deus Pater, ex quo secundum essentiam est. Nos enim, inquit Scriptura, non spiritum mundi huius accepimus, sed spiritum qui ex Deo est ,  ab omni eum creatura alienans, Deo uero coniungens et copulans, ex quo uel de quo est secundum essentiam, speciali uidelicet ratione supra omnem omnimodo creaturam, que non secundum essentiam Dei, sed secundum quod factura est, causam habens, ex Deo esse putatur: quem neque Filium, neque per Filium existentiam accepisse putamus.

5. Confitemur autem Patrem perfectum in persona, et Filium similiter, Spiritum quoque sanctum pari modo, salua nobis ratione pietatis, in qua Patrem, et Filium, et Spiritum sanctum non tres aliquas diuersas putemus esse essentias, sed unam, quam in Deitatis unitate et parilitate cognoscimus.


PARS eCONOMICA, DE INCARNATIONE uERBI DIuINI.

6. Oportet autem et de dispensatione, quam secundum  Dominum Iesum Christum pro salute nostra consummauit Dominus Deus, nosse nos, quoniam Dei uerbum hominem suscepit perfectum ex semine Abraham et Dauid, secundum Scripturarum diuinarum eloquia: hoc exstantem secundum naturam, quod erant et illi, quorum erat ex semine: hominem natura perfectum, ex anima rationali et carne humana constitutum, quemque hominem secundum nos naturaliter, uirtute et potentia Spiritus sancti in uirginis utero figuratum: Factum ex muliere, factum sub lege, ut omnes nos ex maledicto legis et seruitute redimeret, adoptionem filiorum olim predestinatam recipientes , inenarrabiliter copulauit sibi atque coniunxit.

 7. Mortem quidem eum secundum hominum legem preparans experiri; suscitans uero a mortuis, et in celum subleuans, sedere fecit ad dexteram Dei, propter quod super omnem principatum, et potestatem, et dominationem, et uirtutem, et omne nomen quod nominatur, non solum in hoc seculo, sed etiam in futuro , ab omni creatura adorabilis suscepit uenerationem, tamquam inseparabilem cum diuina natura habens coniunctionem, et illi, tamquam Deo, supra omnem cogitationem et intellectum, uniuersa creatura reuerentiam exhibente.

8. Et neque duos dicimus Filios, nec duos Dominos, quoniam unus Filius secundum essentiam, uerbum Deus, unigenitus Filius Patris, cui iste coniunctus, particepsque diuinitatis, communem habet  Filii nuncupationem et honorem: nichilominus unus Dominus secundum essentiam Deus uerbum est, cui quia coniunctus iste et sociatus est, communionem habet honoris cum illo; et propterea neque duos dicimus Filios, neque Dominos duos, quoniam, hoc in manifesto existente, qui secundum essentiam Dominus et Filius est, inseparabilem habet ad eum coniunctionem et societatem: ideo qui pro nostra salute assumptus est, conrefertur tam nuncupationi quam honori et Filii et Domini; non sicut unusquisque nostrum ex se existens appellatur filius Dei, unde et plures filii Dei dicimur, secundum beatum apostolum Paulum , sed singulariter hoc habens: ideo quod Deo uerbo coniunctus, est dignitatis Filii et dominationis particeps; aufert quidem  omnino duorum Dominorum et Filiorum intelligentiam; prestat autem nobis, in coniunctione Dei uerbi omnem habere fidem, omnemque intellectum et contemplationem. Ob hec et uenerationem ex Dei societate ab omni percipit creatura.

9. Unum igitur Deum dicimus et Dominum Iesum Christum, per quem omnia facta sunt , principaliter quidem Deum uerbum intelligentes, qui secundum essentiam Filius Dei est et Dominus: pariter etiam cogitantes eum, qui susceptus est in humana carne, Iesum a Nazareth, quem unxit Deus Spiritu sancto et uirtute , tamquam ad Dominum uerbum habentem coniunctionem, et participantem Domini et Filii dignitati.

10. Qui et secundus Adam appellatur, sicut beatus  apostolus testis est Paulus , qui tamquam eiusdem sit nature, cuius est Adam, manifestauit nobis quidem futurum statum: tantam ad illum tamen Adam habens differentiam, quantam esse oportuit inter eum, qui largitor et minister erit tantorum bonorum status futuri, et eum qui presentium tristium nobis initium intulit.

11. Hinc simili modo et secundus Adam appellatur, tamquam qui secundum enuntiauerit statum: et quoniam Adam prioris illius mortalis, et passibilis, et pleni multorum malorum initium factus est, in eoque ad eum accepimus similitudinem, secundum statum demonstrauit futurum Dominus Christus, de celis apparens, qui omnes nos in suam adducet  familiarem communitatem. Primus enim, inquit, homo de terra terrenus, secundus homo Dominus de celo ; hoc est, indeuisendus, ut nos ad sui imitationem adducat. Unde et adiungit: Qualis terrenus, tales et terreni; et qualis celestis, tales et celestes: sicut portauimus imaginem terreni, portemus et imaginem celestis . In isto, inquit, qui paret, et uidetur ab unoquoque eorum, qui iudicandi sunt, inuisibilis faciet iudicium diuina natura, secundum apostolum Paulum, qui ait: Et tempora quidem ignorantie nostre despiciens Deus, nunc mandat ubique omnibus hominibus penitentiam agere, quia statuit diem in qua iudicaturus est orbem terrarum in iustitia, in uiro, in quo definiit, fidem prestans, suscitans eum a mortuis .

12. Hec ecclesiasticorum dogmatum doctrina; atque adeo omnis, qui contra hec sentit, anathema sit.





LIBELLUS FIDEI A RUFINO PALAESTINAE PROuINCIAE PRESBYTERO SCRIPTUS. 





[PRAEFATIO.]

Rufinus de quo nunc agitur duos fidei sue libellos edidit: unum prolixiorem, qui nunc describitur; breuiorem alterum, qui anathematismis duodecim in primam appendicem reiectis continetur. Appellantur enim anathematismi illi a Mercatore fidei  nomine, et reuera confessio quedam sunt: unde poterant hoc in loco iterum reponi, si quid de ipsis superesset dicendum.

Ante uiginti annos Pater Sirmondus librum hunc prolixiorem de fide, e Greco sermone olim conuersum in Latinum, publice proposuit, incerto auctoris interpretisque nomine. Neque enim putauit ualde credendum, aut Ioanni diacono Rufinum auctorem facienti, aut Corbeiensibus exemplaribus Pelagii nomen preferentibus. Non Ioanni quidem, quia mirum quantum Origeni Rufinus studuit, infensus uero fuit libri auctor: non exemplaribus Corbeiensibus, quoniam hoc in libro precipuum Pelagii dogma euerti uidetur quod Adamus siue peccasset, siue non peccasset, moriturus esset.

Ita sentiebat eruditissimus senex, nec inquirendum ulterius putauit: monebat tamen, auctorem libri, quisquis ille fuerit, ante Pelagii damnationem scripsisse, eaque de causa, sed maxime, quia inter Grecos uixerit, ueniam mereri, oppugnate, circa  peccatum originis, catholice fidei. Tunc enim, neque ab Ecclesia definitum quidquam erat super ea re, neque fides huiusce dogmatis apud Grecos, ut quidem uidetur nonnullis, admodum constans fuit, aut communis.

Abstinuissem procul dubio, tanti uiri iudicium reueritus, ab inquisitione curiosiore auctoris et interpretis: qui enim sperarem me assecuturum, quod Sirmondum fugisset, nisi Marius Mercator de auctore, de interprete Sirmondus ipse minime cogitans monuisset? Ille enim Rufinum Syrum meminit Pelagii et Celestii magistrum; iste libellum Iuliani commisit mihi diligentius excutiendum: unde orta est de auctore et interprete, sin minus certa sententia, saltem coniectura, nec difficilis, nec improbabilis.

Auctor igitur, ut suo loco ostendimus, uidetur Rufinus Syrus, interpres Iulianus Eclanensis, qui  tantum inde profecit, ut suum fidei libellum uoluerit esse Rufiniani pene compendium: exscripsit enim aliquando totas fere paginas.

Scripsit Rufinus Grece in Oriente, priusquam ueniret Romam: uenit autem ann. 2 Anastasii, qui Christi fuit 399. Scripsit igitur paucis ante annis, siquidem Theodorum magistrum audiit, et Theodorus docere cepit ann. 390. uerum cum hic liber oppugnet acerrime Macedonianos tacito nomine, aperto Arianos et Origenistas, suspicari posset quispiam, ipsum fuisse compositum, etiam ante primum concilium Constantinopolitanum, quod celebratum est ann. 381, immo ante eiectionem Macedonii e sede, que contigit ann. 360, nomenque Macedonii tacitum, quippe nondum ab Ecclesia notatum. uerum accensa bilis illa in Origenem, que toto fere libro funditur, ostendit satis tunc scripsisse auctorem, cum subiracunde Hieronymus in Ioannem Hierosolymitanum inueheretur, id est an. 393 aut 394.

Librum e Greco Latinum fecit Iulianus Rome, ea  fere tempestate, qua Rufinus Pelagium Celestiumque docebat, non esse traducem peccati: ut dogma nefarium eo minus haberet inuidie, minusque horroris faceret, quod ab imprudentibus lectoribus crederetur esse Orientalium fides.

Due sunt ipsius partes, altera que prolixior, altera que breuior: illa, que corpus libri est, continet expositionem fidei a Trinitate, qui Deus est, ad resurrectionem carnis; ista, que prioris appendix, respondet Arianorum quesitis. Utraque uideri posset catholici dogmatis plenissima, si modo exciperentur, que ad primos parentes pertinent, queque ad peccatum originis et demonum culpam, atque etiam ad incarnationem uerbi: forte enim uersipellis hereticus inuidie metu uerbis catholicis texit errores Theodori. Certe non sine consilio studuit iis sententiis uti, quas nemo Theodori sectarius grauate usurparet.

Totus liber est de questionibus quas, tum ex  imperatorum legibus, tum ex Patrum libris ab ann. 370 ad 400 scriptis nouimus, inclinante quarto seculo, Ecclesiam exercuisse, presertim in Oriente, siue tunc primum orte essent, siue nondum satis exstincte. Fuerunt ille uero decem precipue a diuersis hereticis mote, de quibus singulis sententiam dicit Rufinus: Anthropomorphitarum scilicet, de natura Dei, num. 1 et 2; Arianorum, de consubstantialitate Filii, num. 3, 9, et tota appendice; Eunomianorum, de Spiritu sancto, num. 4, 5, 6, 7, 8, 10, 11, 12, 13, 14 et 15; Origenistarum, de principiis rerum et aliis pluribus, num. 16, 17, 19, 20 et 51; Photini atque Apollinarii, de Christo, num. 42, 43, 44 et 45; Nouatianorum, de penitentia, num. 50; aliorum, de hominis creatione, de eiusdem anima, de corpore, de peccato primorum parentum, num. 23 et 24, num. 25, 26, 27 et 28, num. 29, 30, 31, 32, 33, 34 et 35, num. 37, 38, 39, 40 et 41.

Utramque partem, fidem nimirum et appendicem, edidit Pater Sirmondus, suisque illustrauit notis,  breuibus illis quidem, ut solet, sed eruditis. Fidem edimus et nos, immo et appendicem etsi potuisset omitti: uiri tamen doctissimi notas non descripsimus, neque enim iis admodum opus est ad rem nostram, qui toti sumus in comparandis inter se hominum, quos diximus, confessionibus.

Sirmondus sexaginta et uno numeris totum opus distinxit, siue hoc ita ipsi uisum est, siue repertum in codicibus mss. Numeros seruauimus, cum tanto uiro non obsequi religiosum sit: nichilominus auctorem secuti totum opus distribuimus in octo capita, suis singula formulis distincta. Primum est de Deo; secundum, de creatione et inuisibilibus creaturis; tertium, de celestibus corporibus; quartum, de hominis anima; quintum, de eiusdem corpore; sextum, de primorum parentum peccato; septimum, de incarnatione uerbi; octauum, de soluendis Arianorum questionibus.



CAPUT I. De Deo.


Hec nostra fides est, quam didicimus a Deo edoctis uiris, Moyse dico et ceteris prophetis, qui uetus Hebreis Testamentum predicauerunt; nec non etiam a sanctis et beatis apostolis et euangelistis, qui nouum Christi Testamentum nobis salubriter insinuarunt.

1. Quod unus est Deus, habens uerbum substantiuum, equale per omnia sibi, similiter et Sapientiam substantiuam, equalem sibi per omnia. Una substantia Patris et unigeniti uerbi et Spiritus sancti, una potentia: unus Dominus, sine principio, sine fine, simplex et incompositus, incorporalis, sine figura, sine circumdatione: non crescens, non deficiens,  non indigens, indiuisus, infinitus, inuisibilis, incomprehensibilis, inconuertibilis, sine interitu, immutabilis, hoc quod est, semper et idem erit: conditor omnium, potestatem habens, prouisor benignus, iustus iudex uiuorum et mortuorum.

Et quod unicus Deus uerbum in extremo temporum natus est ex Spiritu sancto et Maria semper uirgine; et quod crucifixus mortuus est propter nos; et quod tertia die resurrexit, et ascendit in celos, et sedet in dextera Patris sui; et quod iudicaturus est uiuos et mortuos; et quod cum eadem carne, secundum facta sua, unusquisque uicem recipiet.

Obseruauit Sirmondus Sapientie nomen in diuinis personis, quod tribui mos est Filio, fuisse olim qui Spiritui sancto ascriberent, ut hic noster, et ante  illum Theophilus Antiochenus et Ireneus Lugdunensis. Addo ego Marium uictorinum. Theophili enim uerba sunt : Tres dies, qui luminarium ortum antecesserunt, typus sunt Trinitatis, Dei, et uerbi ipsius, et Sapientie ipsius. Ireneus uero Deum docet ad res producendas angelorum ministerio non egere. Ministrat, inquit , et ad omnia sua progenies et figuratio sua, id est, Filius et Spiritus sanctus, uerbum et Sapientia. Et alio in loco: Quoniam et Sapientia, que est Spiritus sanctus, erat apud Deum ante omnem constitutionem, per Salomonem ait Deus: Sapientia fundauit terram, parauit autem celum Prudentia . uictorinus : Cum Christus uita sit, Spiritus autem sanctus scientia et intelligentia, omnia tamen Spiritus sanctus, que habet, a Christo accepit, Christus a Patre, id est, ab eo quod est esse, exstiterit uita, et ab eo quod est uiuere, exstiterit scientia et intelligere, etc. Tam insolentis appellationis causa est, quod Spiritus sanctus, uel a dono sapientie nomen  accepit, uel, ut credibilius est, omnium uirtutum fons est atque origo. Quid si Platonico more sophia posita est pro amore sapientie? est enim Spiritus sanctus sui principii, que Sapientia generans, et Sapientia genita, amor quidam subsistens.

2. Simplex et incompositus est Deus, eo quod non est corpus diuinitas: compositio enim propria est corporum. Simplex et incompositus, eo quod non accidit ei uerbum et Sapientia: compositio enim ex substantia simul et accidentibus constare dignoscitur. Simplex et incompositus: neque enim diuersa est Patris et Filii et Spiritus sancti substantia, sed una penitus eademque monstratur.

3. Et quod una est eademque Patris et Filii et  Spiritus sancti substantia et uirtus, testis est Dominus noster iehsu Christus, de semetipso docens et de Spiritu sancto. De se quidem, cum dicit: Ego et Pater unum sumus ; et iterum: Qui me uidit, uidit et Patrem . His dictis ostendit aperte, unam esse substantiam, eamdemque uirtutem; nam cum dixisset Philippo: Tanto tempore uobiscum sum, et non cognouistis me: Qui me uidit, uidit et Patrem; docere uoluit, unum nos ipsum et Patrem eumdemque cernere, uirtute simul, atque substantia, ex mirabilibus que faciebat. Quorum enim una uoluntas, eademque sunt opera, eorum quoque est eadem substantia; ideoque dicebat Iudeis: Si non facio opera Patris mei, nolite mihi credere; sin autem facio, et si mihi non creditis, operibus  credite, ut sciatis et intelligatis quod Pater est in me, et ego in ipso . Mire autem etiam hoc docuit, non aliter, nisi ex operibus, diuinitatem debere cognosci: quippe cum naturaliter inuisibilis sit, et non aliter uideatur, quam ex suis operibus et factis, ut etiam Sapientia testatur, dicens: Ex magnitudine enim et pulchritudine operum, competenter conditor eorum perspicitur . Similiter autem etiam beatus Paulus apostolus dicit: Inuisibilia enim ipsius a creatura mundi per ea que facta sunt, intellecta conspiciuntur; sempiterna quoque eius uirtus et diuinitas . Docet autem iterum sanctus apostolus Ioannes, quod Dominus noster iehsu Christus aperte seipsum predicaret Iudeis Filium Dei secundum substantiam, in eo quod dicit: Propterea  magis querebant eum Iudei occidere, quod non solum soluebat sabbatum; uerum etiam Patrem suum Deum esse dicebat, equalem se faciens Deo . Et hoc tunc intellexerunt Iudei, quod iehsu semetipsum manifestauit, Filium secundum substantiam esse, cum diceret ad illos: Pater meus usque modo operatur, et ego operor .

4. Sed hec quidem de seipso Dominus noster iehsu Christus docuit. Docuit autem etiam de Spiritu sancto, eo quod de Dei substantia est, et quod ea que facit Deus Pater, eadem pariter etiam Spiritus facit; cum dicit: Spiritus ueritatis, qui a Patre procedit . Porro autem cum eiiceret aduersarias potestates, quas iuxta consuetudinem hominum demones appellat, dicebat: Si autem ego  in digito Dei eiicio demones . Quod autem digitum Dei Spiritum sanctum nominet, apertius ceteri euangeliste ad hunc locum dixerunt. Mattheus quidem, cum sic dicit: Si autem in spiritu Dei ego eiicio demones . Marcus uero: Quicumque blasphemauerit in Spiritu sancto, non indulgetur ei in seculum, sed obnoxius erit eterno peccato, eo quod dicebant: Spiritum immundum habet . Hoc cum dixisset Dominus, aperte docuit unam eamdemque credere substantiam Patris et Spiritus sancti, quippe cum digitus, cuius est digitus, eiusdem etiam substantie habeatur. Porro autem cum diceret discipulis suis: Accipite Spiritum sanctum; quorum dimiseritis peccata, dimittentur eis;  similiter ostendebat debere credere, unam eamdemque esse substantiam Patris et Spiritus. Dicit etiam beatus Paulus docens: Nescitis quod templum Dei estis, et Spiritus Dei habitat in uobis? si quis templum Dei uiolauerit, disperdet illum Deus . Hoc cum dixisset, aperte docuit unam eamdemque esse substantiam atque uirtutem Dei et Spiritus, quippe cum non ex alia re cognoscatur templum Dei esse, nisi etiam ex inhabitante Spiritu Dei. Scribit etiam beatus Paulus de Spiritu sancto, sic dicens: Cum uero conuersus fuerit ad Dominum, tollitur uelamen. Dominus autem spiritus est; ubi uero Spiritus Domini, ibi libertas . Hec cum dixisset, ostendit eamdem esse substantiam, ex eo quod Spiritus est Dominus, et Spiritus Domini libertatem  largitur et donat.

Deinceps uehementer disputat contra Macedonianos de Spiritus sancti diuinitate, et eadem unaque cum Patre et Filio substantia: cuius questionis causa primum hoc caput, totum quantum est, confectum uidetur.

5. Est autem Filius in Patre, non sicut in loco: neque enim finibus circumdatur eius substantia; sed sicut uerbum in mente, sicut simplex in simplici, ut infinitus in infinito, et infectus in infecto, ut sine principio in eo qui sine principio, et Dominus in Domino, et Deus in Deo, et eiusdem substantie simul atque potentie. Similiter uero et Pater in Filio, et ut sensus non separandus a uerbo: sensum autem dico Patrem, ex nobis accipiens exemplum, ut nos scilicet  intelligamus, quemadmodum Pater in Filio, et in Patre Filius habeatur; quamuis etiam unde hoc dixerim, ex diuina Scriptura causas et semina sumpserim. Nam cum Filium uerbum dixissent, qui a Deo docti sunt prophete atque apostoli, sensum nos intelligere Patrem sine dubitatione docuerunt, quippe cum non aliter uerbum possit intelligi, nisi ex sensu seu mente nascatur. Sensum autem dico, non talem qualis est noster, quoniam ne uerbum quidem Dei tale quale nostrum est: neque eius sapientia talis est qualis nostra est. Similiter autem etiam Spiritum sanctum dicimus in Patre, et in Filio eiusdem substantie uel potentie, tamquam sapientiam in sensu simul et uerbo. Porro autem Patrem et Filium in Spiritu eiusdem substantie simul atque potentie, et  tamquam sensum ac uerbum, que non a sapientia separantur, esse dicimus.

Mentem dixit pro Patre, quod solent ueteres theologi: sensum pro mente more ueterum philosophorum, quos refert Aristoteles dixisse: , .

6. Quod autem in Deo Spiritus est, quasi ex eius substantia sit, et quasi idem sit uterque, et ut ita dicam, totus in toto, et qui eius alta et profunda cognoscat, etiam beatus Paulus docet, sic dicens: Nobis autem reuelauit Deus per Spiritum. Spiritus enim omnia scrutatur, etiam profunda Dei . Unde accepto a nobis exemplo, hoc est, ex nostra  sapientia, que totum sensum nostrum altius penetrat, et que sunt in eo cuncta cognoscit, deinceps dicit: Quis enim nouit hominum, que hominis sunt, nisi spiritus hominis, qui in eo est? sic et que Dei sunt, nemo scit nisi Spiritus Dei . Ideo autem beatus Paulus de nobis accepit exemplum, ostendere uolens, quomodo Spiritus Dei ipsius alta cognoscit, quoniam nouit hominem imaginem esse Dei Patris et Filii et Spiritus sancti. Est enim imago Dei homo, quippe cum sit rationabilis ac sensum et uerbum et sapientiam habeat. Sicut etiam Moyses docet, cum dicit: Et dixit Deus: Faciamus hominem secundum imaginem, non meam solum, sed secundum imaginem et similitudinem nostram .

7. Quod autem sicut Patris est Spiritus sanctus,  sic etiam Filii pariter habetur, docet iterum beatus Paulus, sic dicens: uos autem non estis in carne, sed in spiritu, si quidem Spiritus Dei habitat in uobis , hoc est, Dei Patris. Et deinceps dicit: Si quis autem spiritum Christi non habet, hic non est ipsius. Dicit autem et in alio loco: Quoniam autem filii estis, misit Deus spiritum Filii sui in corda uestra clamantem; Abba Pater . Idem autem Patris et Filii est Spiritus sanctus, quoniam neque Pater est, neque Filius. Ut autem accepto rursus a nobis exemplo dicam, quoniam non est tamquam sensus generans uerbum, neque tamquam uerbum quod generatur a sensu, sed ut sapientia, que a sensu minime segregatur et uerbo.

 uideri potest catholice sentire de processione Spiritus sancti a Patre et Filio: unaqueque enim persona dicitur illius esse, a qua procedit. Quod si ita sensit, a Theodoro utique recessit, qui diserte affirmat, Spiritum sanctum neque esse Filium, neque per Filium existentiam accepisse .

8. Quod autem Patris et Filii et Spiritus sancti substantia una, eademque uirtus est, etiam Moyses famulus Domini docet, cum sic dicat: Et dixit Deus: Faciamus hominem secundum imaginem et similitudinem nostram . Nam cum deberet dicere singulariter faciam, pluraliter faciamus dixit, et non secundum meam, sed secundum nostram imaginem dixit. Et iterum dixit: Et fecit Deus hominem, non fecerunt. Hoc autem facit, ut ostendat tres personas, hoc est, Patris et Filii et Spiritus sancti, unam esse  eamdemque naturam, indiuisamque diuinitatem. Similiter autem etiam propheta Dauid unam eamdemque uirtutem Patris et Filii et Spiritus sancti docet, cum sic dicit: uerbo Domini celi firmati sunt, et spiritu oris eius omnis uirtus eorum .

9. Porro autem sanctus Ioannes apostolus, ut doceret unam eamdemque Filii simul et Patris esse substantiam, sic dicit: In principio erat uerbum, et uerbum erat apud Deum, et Deus erat uerbum; hoc erat in principio apud Deum, omnia per ipsum facta sunt . Cum dixisset, in principio erat uerbum, et non, ex principio, neque iterum, cum principio erat uerbum, uel, sub principio, aperte docet uerbum sine principio esse, quasi superius esset  omni principio, et ipse sit causa principii. Si enim omnia per ipsum facta sunt, cum omnibus autem etiam principium habetur, et ipsius principii, et totius deinceps post principium spatii, uerbum ipsum est caput et causa, in quo spatio tempora uel secula continentur. Rursus etiam cum dixisset, uerbum erat apud Deum, substantiuum ostendit esse uerbum, quoniam non dixit, in Deo erat uerbum, sed, uerbum erat apud Deum. Porro autem deinceps dicens: Et Deus erat uerbum; docet unam eamdemque esse substantiam atque uirtutem Patris et Filii: quippe cum nichil intersit inter Deum et Deum, cum uterque principio careat, sed una sit utriusque substantia, eademque pariter et uirtus. Porro autem cum dicit: Hoc erat in principio apud Deum, omnia per ipsum  facta sunt; aperte nos docet, non duas debere substantias credere separatas, neque potestates atque uirtutes, quoniam unus est Deus, qui per suum substantiuum uerbum omnia condit et creat. Ideo autem docemur, non tres dicere substantias segregatas, Patrem et Filium et Spiritum sanctum, neque potestates atque uirtutes a semet inuicem separatas: quippe cum Deus unus sit, qui uerbo et sapientia omnia creare dignoscitur.

10. Quod autem in sapientia et cum sapientia, hoc est, cum Spiritu sancto, Deus omnia facit, testis est sanctus Dauid propheta, cum predicando Deum, et amplitudinem uirtutis eius enarrando, et diuitias sapientie eius mirando, uociferatur hec dicens: Quam magnificata sunt opera tua, Domine! omnia in  sapientia fecisti . Hanc sapientiam pariter et beatus Paulus nimia penitus admiratione predicat, cum sic dicit: O altitudo diuitiarum sapientie et scientie Dei ! Et quod sapientiam Dei, qua omnia Deus fecit et facit, Dauid propheta Spiritum Dei nuncupat, beato Paulo simili ratione consentiens, in sequentibus edocet aperte, cum dicit: Impleta est terra creatura tua. Hoc mare magnum et spatiosum; ibi reptilia, quorum non est numerus. Animalia parua cum magnis; illic naues pertranseunt. Draco iste quem formasti ad inludendum ei; omnia te exspectant, ut des eis escam in tempore. Dante te, ipsi colligent; aperiente autem te manum tuam, omnia replebuntur bonitate; auertente autem te faciem tuam, turbabuntur. Auferes spiritum eorum  et deficient, et in puluerem suum reuertentur. Emittes Spiritum tuum, et creabuntur, et renouabis faciem terre . In eo quod dicit propheta: Omnia in sapientia fecisti; et: Emittes Spiritum tuum, et creabuntur; aperte docuit unam esse personam utriusque, sapientie Dei et Spiritus sancti. Similiter autem et Salomon Spiritum sanctum Dei sapientiam nominat, cum sic dicit ad Deum: Consilium uero tuum quis sciuit, nisi tu dedisti sapientiam ? Et ut ostendat qualem sapientiam dicat, deinceps dicit: Emisisti sanctum Spiritum tuum ex altis, et sic correcte sunt semite eorum, qui in terra sunt, et placita tua homines didicerunt, et sapientia seruati sunt ; hoc est, sancto tuo  Spiritu tuum consilium docti saluati sunt. Sicut etiam beatus Paulus ait: Nobis enim reuelauit Deus per Spiritum sanctum; Spiritus enim omnia scrutatur, etiam alta Dei .

11. Igitur cum tales testes habeamus, non dubitare debemus quin oporteat dicere substantiuam Dei sapientiam Spiritum sanctum esse, per quem omnia que creata sunt a Deo, constare noscuntur. Sic igitur nonnulli minus intelligentes, unam eamdemque personam sapientiam Dei et unigenitum Deum uerbum esse dixerunt, uolentes a beato Paulo causas et semina sumere; in eo quod dicit: Nos autem predicamus Christum, et hunc crucifixum, Iudeis quidem scandalum, gentibus uero stultitiam, ipsis uero uocatis Iudeis et Grecis Christum Dei uirtutem, et Dei sapientiam  . Sed in his que dixit beatus Paulus, non unigenitum Deum uerbum significat uirtutem et sapientiam; sed ordinationem crucis. Statim enim in sequentibus dixit: Quia stultum Dei, sapientius est hominibus; et infirmum Dei, fortius est hominibus . Nemo autem prudentium audet dicere, quod stultum Dei et imbecillum Deus uerbum est; sed, sicut predixi, crucis ordinationem significat, eo quod illud, quod incredulis uidetur esse stultum, hoc est, Christum crucifixum credere Deum esse, hoc maximam sapientiam habet: et quod uidetur esse imbecillum Christi, propter quod pro nobis mortuus est, hoc maximam uirtutem habet: de qua sapientia atque uirtute non est nunc tempus dicere.

 Quos minus intelligentes dicit, uel sunt qui uerbum et Sapientiam diuinam unam esse personam asserunt; et conuicium facit omnibus fere Patribus: uel qui ex Apostoli uerbis, id concludebant; et merito arguit Arianos idipsum molitos, ut testatur Theodoretus .

12. Per multos igitur testes docemur a Deo, quod unum habeat substantiuum unigenitum Deum uerbum, unam sapientiam substantiuam Spiritum sanctum, per quem Spiritum, et per quod uerbum, omnia sapientia, sermo, scientia, ceteraque munera credentibus prestantur a Deo. Sicut etiam beatus Paulus docet, cum sic dicit: Habeo igitur gloriam in Christo Iesu ad Deum. Non enim audeo aliquid loqui eorum, que per me non efficit Christus in obedientiam gentium, uerbo et factis, in uirtute Spiritus sancti . Non solum habebat beatus apostolus Paulus in se loquentem Christum et Spiritum sanctum; sed etiam ceteri omnes prophete et apostoli et euangeliste. Sicut etiam Dominus noster iehsu Christus docet, cum dicit: Ideo ecce ego mitto ad uos prophetas et sapientes et scribas . Similiter autem et de Spiritu Dei dicit: Ideo et Sapientia Dei dicit: Mitto ad ipsos prophetas et apostolos .

13. Quod autem Spiritus sanctus Dominus et Deus est, et tamquam Dominus noster credentibus et ipse munera largitur et donat, rursus idem beatus Paulus docet, cum dicit: Diuisiones uero gratiarum sunt, idem autem Spiritus; et diuisiones ministrationum  sunt, idem autem Dominus; et diuisiones operationum sunt, idem uero Deus, qui operatur omnia in omnibus . In hac igitur enumeratione do norum sancti Spiritus, addens ubique beatus Paulus, idem autem Dominus, et idem Deus, aperte docet, quod Spiritus sanctus Dominus et Deus est. Manifestius autem etiam in sequentibus ostendit; enumeratis enim donis et operibus atque ministeriis, adiecit statim dicens: Hec autem omnia operatur unus atque idem Spiritus, diuidens singulis prout uult . Rursus idem beatus Paulus docere nos apertius uolens, unam esse substantiam Patris et Filii et Spiritus sancti, ait: Unus Dominus, una fides, unum baptisma, unus Deus pater omnium . Patrem autem nominat eorum, qui in nomine Patris  et Filii et Spiritus sancti per baptisma nati sunt. Non ignorans autem beatus Apostolus esse baptisma aque, et baptisma spiritus, dixit unum baptisma: sed bene dixit, sciens unum esse baptisma, in eo quod in nomine unius Domini omnes baptizentur et credant. Solet etiam idem beatus Apostolus Patrem et Filium et Spiritum sanctum, sicut unum Dominum et unum Deum, sic etiam unum Spiritum nuncupare, cum dicit: Sicut enim corpus unum est, et membra multa habet, omnia autem membra corporis cum sint multa unum sunt corpus; sic etiam Christus: nam in uno Spiritu nos omnes in unum corpus baptizati sumus, siue Iudei, siue gentiles, siue serui, siue liberi, et omnes in unum Spiritum potati sumus .

 14. Nemo autem, cum audiat dicentem beatum Apostolum, quod in uno Spiritu nos omnes baptizati sumus, et in unum Spiritum potati sumus, de solo eum Spiritu dixisse credat, aut de solo Patre: quippe qui ita credit, tollit baptisma. Neque enim qui baptizati sunt in uno Spiritu, in solo Patre baptizati sunt, neque in solo Filio, neque in solo Spiritu sancto, sed in nomine Patris et Filii et Spiritus sancti: quod quidem est commune nomen, non per confusionem personarum, sed per unitatem nature, unus Dominus, unus Deus, unus Spiritus. Semper enim Pater est, non desinens esse Pater: semper autem et Filius, perseuerans esse perpetuo Filius: semper et Spiritus sanctus, qui numquam Pater aut Filius efficitur.

 15. Quid igitur ad hec respondebunt nobis, qui Arii et Eunomii nefanda dogmata sequuntur, et a Patris substantia Filium separari contendunt, et Spiritum sanctum? qui cum hec dicant: In nomine Patris et Filii et Spiritus sancti; etiam ipsi suos se baptizare non denegant, et credunt per baptisma in remissionem peccatorum similiter etiam Patris et Filii et Spiritus sancti sanctificatione dignandos: non tamen desinunt blasphemantes in Filium et Spiritum sanctum, cum deberent cecitate tandem aliquando liberati respicere et intelligere, non aliter libertatem famulis posse prestari, nisi a Domino proprio. Sin uero dixerint a solo Patre libertatem uel indulgentiam peccatorum eos qui baptizantur  accipere, et a solo Patre sanctificationem mereri, sciant non aliter quemquam eorum qui baptizantur, his dignum donis fieri posse, nisi etiam a Filio et Spiritu sancto munera seu dona percipiat. Testis est beatus apostolus Paulus ad Corinthios scribens cum dicit: Neque fornicarii, neque idolorum cultores, neque adulteri , etc. Et adiecit: Et hec quidem fuistis, sed abluti estis, sed iustificati estis, in nomine Domini nostri Iesu Christi, et in Spiritu Dei nostri . His igitur omnibus testimoniis, que predicta sunt, una eademque Patris et Filii et Spiritus sancti substantia satis abundeque monstratur.



CAPUT II. De creatione, et inuisibilibus creaturis.

16. Creando Deus, non natura creat, sicut gentilium  fabula delirantium putat, sed magis uoluntate. Libera enim Diuinitas est, ac non necessitati nature seruiens, ignium, sicut estimant, ritu, qui non uoluntate, sed urente et conflagrante natura, uicina corpora concremare noscuntur. Deus autem non ita facere consueuit. Super enim omnem intellectum sensibilemque naturam ineffabilis et incomprehensibilis substantia est: quippe cum nulli Diuinitas uisibilis habeatur; sicut beatus Paulus testatur, dicens: Regi autem seculorum incorruptibili, inuisibili, soli Deo honor et gloria . Et iterum dicit: Qui solus habet immortalitatem, lumen habitat inaccessibile, quem uidit nullus hominum, neque uidere potest. Eadem autem etiam beatus Ioannes docet, cum dicit: Deum nemo uidit umquam. Unigenitus Filius,  qui est in sinu Patris, ipse narrauit . Ergo quoniam supra omnem sensum Deus est, uoluntate creat, non natura: nam si natura Deus crearet, et non uoluntate, infiniti mundi creati reperirentur, innumerabiles etiam, qui per dies singulos crearentur. Nos autem, gentilium delirante fabula remota, diuine Scripture pareamus, que docet aperte, quod Deus ea que creat, uoluntate uel imperio creet. Sicut et famulus Dei Moyses docuit, cum diceret: Et dixit Deus: Fiat lux; et adiecit: Et facta est lux. Et iterum: Et dixit Deus: Fiat firmamentum; et preceptum complebatur ex imperio. Et iterum: Et Dixit Deus: Fiant luminaria; et que ante non erant mox efficiebantur. Pariter etiam Dauid propheta dicit: Ipse dixit, et facta sunt; ipse mandauit,  et creata sunt ; et iterum: Omnia quecumque uoluit Dominus fecit, in celo, et in terra, in mari, et in omnibus abyssis .

Idipsum Patres eiusdem etatis, quotquot de creatione mundi scripserunt, aduersus gentiles, siue, ut aiunt, Grecos, id est, Platonem et Aristotelem, pugnarunt. Auctor libri Questionum ad Grecos, etc., Basilius, Ambrosius, auctor Questionum noui et ueteris Testamenti, et qui non alii? Erat autem hoc gentilium placitum: . uide Ioannem Philoponum aduersus Proclum de eternitate mundi.

17. Si igitur quanta uult, Deus facit et creat, impie Origenes ac nefarie fatuus est, qui sic dixit : Non omnia que uoluit Deus fecit,  sed ea tantum que potuit continere et comprehendere. Qui cum hoc dixit, ademit Domino cunctorum potentiam, quasi ex parte dimidia ei faciendi potestas daretur. Nam si continendi, ac sibi, que faceret, subiugandi non habet, ut ille estimat, facultatem, ne creandi quidem scilicet potestatem habebit. Nam qui creandi facultatem habet, et subiugandi sibi creata similiter habebit. Nos igitur beato pareamus Iob, qui sic dicit ad Deum: Noui quod omnia potes, impossibile autem tibi nichil est . Et pie religioseque credamus, una cum his uidelicet uiris, qui a Deo docti sunt, eo quod Deus omnia potest, et creando uoluntate creat, non natura; et quod quando uult creat; et que uult et quanta uult et qualia uult; et nichil est impossibile uoluntati eius.  uoluntatem uero Dei sine principio esse dicimus: sine principio enim nouit Dominus, que creaturus est, et quando facturus, et quanta et qualia creare moliatur.

Locus Origenis est in secundo libro , prout refertur in excerptis subiunctis epistole imperatoris Iustiniani ad Menam: , , , , , .

18. Et primas quidem dicimus fuisse creatas rationabiles substantias, que celestes habentur, et eas plurimas ac diuersas substantia pariter ac uirtute,  sicut beatus Dauid eas ceteris anteponens dicit: Laudate Dominum de celis, laudate eum in excelsis. Landate eum, omnes angeli eius, laudate eum, omnes uirtutes eius . Nam cum celorum et angelorum faceret mentionem, et potestates et excelsa nuncuparet, diuersas earum substantias edocebat, uariasque pariter dignitates ac merita. Rursus etiam docet, non eamdem omnium esse naturam, cum dicit; Qui facit angelos suos spiritus, et ministros suos ignem urentem . Ignem et spiritum cum propheta dixisset, uariis ac diuersis usus est elementis, ut nos apertius edoceret, ex sensibili uidelicet exemplo. Eas etiam diuersas habere substantias etiam beatus Paulus, celestes terrenis anteponens potestates, dicit: Ut in nomine Iesu omne  genu flectatur, celestium, et terrestrium, et infernorum ; infernorum enim cum dixisset, solutas animas corporibus nominauit. Porro autem docet uarias earum esse dignitates speciesque diuersas, cum dicit: Qui est imago Dei inuisibilis, primogenitus totius creature, quod in ipso creata sunt omnia, tam celestia, quam terrestria, uisibilia et inuisibilia, siue throni, siue dominationes, siue principatus, siue potestates . Cum igitur celestia terrenis anteponeret, mox adiecit etiam homines, qui in Christo creati sunt, dicens: Et ipse est caput corporis Ecclesie, qui est principium primogenitus ex mortuis, ut fiat in omnibus ipse primatum tenens . Similiter autem etiam Dominus noster iehsu Christus  docet diuersitatem substantie spirituum eorum, qui a Deo recesserunt, ex quibus solet diuina Scriptura demones appellare, et principatus et potestates, cum dicit: Hoc genus non eiicitur, nisi in oratione et ieiunio . In eo autem quod Dominus dicit, hoc genus , ostendit in ipsis uaria esse genera substantiarum, speciesque diuersas. Hec autem omnia dixi, ut diuitias Dei uirtutis ostenderem: nam si omnipotens Diuinitas est, necesse est etiam prediues habeatur.

Infernorum nomine appellari credidit animas corporibus solutas, quia fuit in opinione ueterum putantium in subterraneis locis animas exspectare supremum diem, quo iudicate, uel in celum subuolent, uel detrudantur in eternum supplicium.



CAPUT III. De corporibus celestibus.


19. Nos etiam hoc a Scriptura diuina didicimus, quod Deus celestibus cunctis rationabilibus potestatibus dedit habere liberam uoluntatem, sicut etiam hominibus in terra prestitit: nam nemo omnium, qui rationem habet aut sensum, inuitus poterit Deo, uel sine uoluntate seruire; sed omnes ei sponte propria scilicet obsecundant. Alioquin si id non esset, neque laudatio eos, neque uituperatio sequeretur, aut crimen, sicut et in ceteris animalibus contigit irrationalibus. Omnes igitur contrariorum capaces habentur, tam boni dico, quam praui. Boni quidem, cum id quod Deus uult faciunt; praui autem, quando mandata Domini minime custodiunt. Et quod angeli  celestesque uirtutes, cum Dei minime precepta contemnunt, laude potiuntur ingenti, testis est beatus Dauid ita dicens: Benedicite Deum, omnes angeli eius, potentes uirtute, facientes uerbum eius, ad audiendam uocem sermonum eius. Benedicite Dominum, omnes uirtutes eius, ministri eius, facientes uoluntatem eius . Ex hac igitur laudatione, id est, ex obseruatione Domini preceptorum, beata scilicet uita et perpetua fruuntur. Sed sicut omnes, qui Dei faciunt uoluntatem, perenni beatitudine potiuntur, et laudes a Deo consequuntur eternas; sic et e diuerso cuncti, qui diuina precepta contemnunt, eterna uituperatione damnantur.

Qui numerus fuit in editione Sirmondi decimus nonus et uigesimus, eum nos uigesimum primum et uigesimum secundum fecimus, iubente ratione emendari  codicum perturbationem. Cum enim Rufinus, que de inuisibilibus substantiis tractauerat, ita conclusit: De inuisibilibus quidem substantiis sufficienter dictum; ostendit satis, se omnia prosecutum, que ad eas pertinerent. Quomodo igitur postmodum de ipsarum uoluntate, siue in bonum, siue in malum, absque methodi uitio ageret? Deinde par est credere seruatum id a Rufino, quod solebat ab omnibus in hoc argumento, ut prius de substantiis inuisibilibus celestibus, quam de uisibilibus item celestibus diceret. Denique ipsa series orationis emendationem hanc nostram per se satis probat.

20. Unde ille, quem diuina Scriptura diabolum nominare consueuit, et eius pariter qui dicuntur angeli, cum primis hominibus inuiderent, Adam dico et Eue, a beata uita, quam primum possederant, semetipsos  alienarunt: et homini quidem per deceptionem; quam ipsi penitus excogitarunt, persuaserunt peccantes, ut a mandato Dei protinus deuiaret, semetipsos autem eterno pariter supplicio subiugarunt. Sicut et Dominus noster iehsu Christus docet, cum ad illos dicit, qui propinquo suo misericordiam denegarunt: Ite in ignem eternum, qui preparatus est diabolo et angelis eius; esuriui enim, et non dedistis mihi manducare, etc. . Quod autem diabolus, uel eius qui dicuntur angeli, de creaturis celestibus sunt, rationabilibusque uirtutibus, testis est beatus Petrus, cum sic dicit: Si enim Deus angelis, qui peccauerunt, non pepercit . Similiter autem et beatus Paulus docet, dicens: Nescitis quoniam angelos iudicabimus ? Ne quis igitur arbitretur captus errore, quod isti ante peccauerunt, quam hominibus inuiderent, et post illud peccatum, ad decipiendos homines deuenerint, sicut nefarius Origenes docebat; sed, ut superius dixi, ex eo quod diabolus in serpentem transfiguratus Euam decepit. Quod autem ex illo diabolus, ueritate penitus derelicta, transtulit se protinus ad mendacium, ex quo Euam, ut dixi, peremit morte peccati, testis est Dominus noster, cum dicit Iudeis non credentibus sibi: uos ex patre diabolo estis, desideria patris uestri diaboli uultis facere. Ille homicida erat ab initio, et in ueritate non stetit, quia ueritas non est in eo. Quando loquitur mendacium, de propriis loquitur, quoniam mendax est et pater eius . Ergo cum  dixisset Dominus, quod ille homicida erat ab initio, et quod in ueritate non stetit, aperte docuit, quod ex eo diabolus a ueritate decidit, ex quo primitus per fallaciam mendacii Euam errore deceptam morte preuaricationis occidit. Rursus etiam ideo dictum est, quod quando loquitur mendacium, de suo loquitur, quoniam primus ipse, ficta fallacia, etiam mendacium procreauit. Unde etiam ceteri, qui una cum ipso homini inuiderunt, ipsius diaboli angeli nominati sunt, quasi ipse primus huiusce malitie causa esset et caput. Sed de istis quoque sufficienter dictum.

In eo quod angelos peccasse primum inuidentia erga homines asserit, habet consentientes e Patribus nonnullos, ut Ireneum, Lactantium, Cyprianum,  Methodium apud Epiphanium et Photium, Gregorium Nyssenum, et alios, quorum tamen non una est explicande sententie ratio. At in eo, quod Origenem arguit docentem, demones prius peccasse, quam hominibus inuiderent, dissentit Ecclesie magistris longe pluribus, ipsique adeo sacre Scripture, cuius id peruulgatum est: A superbia initium omnis peccati ; quamquam respexit forte ad opinionem Origenis; quod ante conditionem mundi huius peccauerint multa, tum demones, tum anime, propter que e celo in corpora precipitarentur.

Diabolum ipsum, id est, demonum principem transfiguratum in serpentem tentasse Euam, constans est ueterum opinio, de qua diximus ad tractatus Nestorii aduersus Pelagianos.

21. Sed de inuisibilibus quidem substantiis sufficienter dictum; nunc uero de sole simul et luna.  ceterisque luminaribus oportet exponam: hec enim nonnulli, mentis errore decepti, animalia rationabilia esse dixerunt. Quorum dementiam etiam nefarius Origenes secutus est , qui cum uellet ex diuina Scriptura exemplum sumere, que ibi de luminaribus optime dicta fuerant, hec ipse perperam, ut sibi libitum est, ausus est uertere. Sciendum est igitur, quod diuina Scriptura nusquam eorum ueluti animalium fecerit mentionem. Sed luminaria facta fuisse dixit, et ob hoc solum creata, ut super terram lucerent, et essent hominibus signa temporum, mensium, et annorum. Sin autem nobis dixerint, qui erroribus fauent huiusmodi: Cur non animalia sunt luminaria, et rationabilia, cum de ipsis scriptum sit hoc modo: Astra autem non sunt munda  in conspectu eius , hoc est Dei? audiant a nobis quod qui hoc dixerat, non dignus erat auctoritate, quippe cum Dominus ad ipsum dixerit: Nihil ueri locutus es de famulo meo Iob. Tamen etiamsi a beato dictum hoc fuisset Iob, ne ita quidem firma probatio uideretur. Neque enim ex eo quod non munda sunt in conspectu Dei, ideo dicuntur animalia; alioquin etiam menstrua mulierum ab ipsis animalia nuncupentur, et leprosa domus, quoniam ne ista quidem munda sunt apud Deum, secundum legem Moysi: multa enim eorum que sine anima sunt, ratione quadam, sepe legimus immunda. Adiicit etiam Origenes illud, quod a propheta Dauid dictum est: Sol cognouit occasum suum ; necnon etiam illud, quod Deus dixit ad prophetam  Isaiam: Ego omnibus stellis mandaui . Hoc autem facit, confirmare uolens nefandam heresim suam; dicit enim  quod luminaria dudum fuerint intellectus et sensus, qui quia negligenter uersati sunt, sua postmodum uirtute priuati, ad ignea ista damnati sunt corpora, ut super terram luceant.

Multis in locis Origenes secutus est opinionem Platonis animam tribuentis, non tantum mundo, sed etiam astris, eamque rationalem, ut suos motus, iubente Deo, peragerent. Omnium maxime insignis habetur lib. I cap. 7, quem exprobrat Origeni non solus Rufinus, uerum et Theophilus Alexandrinus , Hieronymus , Epiphanius , Iustinianus  imperator , aliique bene multi: ibi enim abutitur testimoniis Scripture, que Rufinus exponit. Miror uero quid cause fuerit cur tam uehementer in Oriente super ea questione Patres a me laudati, aliique, ut Basilius et Genesis enarratores, Origenem accusarent, cum in Occidente Augustinus, sin minus Platoni assenserit, saltem dubius exstiterit, ut constat pluribus ex locis . Admirationem auget diuus Thomas, qui cum sententiam Aristotelis attulisset de anima celi: Hoc autem, inquit, quod dictum est de animatione celi, non diximus quasi asserendo secundum fidei doctrinam, ad quam nichil pertinet, siue sic, siue aliter dicatur. Unde Augustinus in Enchiridio dicit: Nec illud quidem certum habeo, utrum ad eamdem societatem, scilicet angelorum, pertineant sol et luna, et cuncta sidera, quamuis nonnullis lucida esse corpora, non tamen sensu uel intelligentia predita uideantur.

 22. Similiter autem gentilium errorem approbare desiderans sic dicit, quod ideo posuit Deus luminaria in firmamento in signa, ut eorum huiusmodi motus nobis facta nostra significent. Discant igitur qui nefariam Origenis heresim sequuntur, non sic accipere diuinam Scripturam, neque euertere huius intellectum, ut pro historia scilicet utantur allegoria, secundum uoluntatem suam. Nam cum dicentem terre audimus Ieremiam prophetam: Terra, terra, terra, audi uerbum Domini, scribe hunc hominem abdicatum ; non ideo debemus dicere quod quasi animali rationabilique terre propheta precipiat. Solet etiam Dauid propheta huiusmodi corporibus imperare, cum dicit : Laudate Dominum de terra, dracones et omnes abyssi, ignis,  grando, nix, glacies, spiritus procellarum, que faciunt uerbum eius; montes et omnes colles, ligna fructifera et omnes cedri. Non propterea docet nos ut hec omnia rationabilia esse credamus. Sed Origenes nunc eiusque socii dimittantur.

Locus Origenis, in quem Rufinus intendit, uidetur mihi fuisse in Commentariis Genesis, ex quibus fragmentum Eusebius retulit . Sic enim se habet ex uersione uigeri: Consilio Dei factum est, ut ex uario astrorum situ eorum que, partim singulis, partim in uniuersum eueniunt signa quedam hauriant, non iam homines certe, ex illa enim siderum conuersione quidquid aut facturi singuli sint, aut passuri, uere ac certo intelligere opere est humanas uires longe superantis; sed nature ille superiores, quas pluribus sane de causis eam in cognitionem uenire necesse est, uti deinceps demonstrabimus. Et inter proponendas questiones que soluantur:  Quomodo rerum illarum que hominum generi eueniunt, signa quidem sidera sint, cause uero minime: quamobrem certam et exquisitam homines earumdem rerum cognitionem habere non possint, sed naturis humana superioribus preposita signa illa sint?



CAPUT Iu. De hominis anima.

23. Mundum Dominus cum crearet, celum, inquam, et terram, et omnia que in eis sunt, solum hominem secundum imaginem suam et similitudinem fecit, sicut Moyses docet, ita dicens: Et dixit Deus: Faciamus hominem secundum imaginem ac similitudinem nostram . Et cum Moyses hoc ex persona Dei dixisset, ipse protinus adiecit dicens: Et fecit Deus hominem, ad imaginem Dei fecit eum. Utrumque Moyses, unum scilicet intelligens, tam imaginem  dico quam similitudinem, imagine nominata, similitudinem penitus reticuit. Alioquin si non ita esset, numquam postea dixisset Iacobus apostolus in Epistola sua, cum doceret nos non debere uti lingua ad ministerium mali, hoc modo: In ipsa benedicimus Domino et Patri, et in ipsa maledicimus hominibus, qui secundum similitudinem Dei facti sunt . Hominem igitur Deus omnibus dominari que ipse creauit, tam in terra quam in mari, preposuit, eo quod imago ipsius est homo, sicut et beatus Paulus docet ita dicens: Nam uir quidem non debet operire caput, cum sit imago et gloria Dei . Propter id quod homo cunctis irrationalibus antefertur animalibus quibus dominatur, per hoc ipsum etiam  omnium dominus effectus est. Nam irrationalia quidem animalia, sicut Moyses docuit, ex terra et aqua creata, ex eis tam animam quam corpus habent. Homo autem corpus quidem uidetur cum ceteris habere commune; animam uero multo prestantiorem, sicut Moyses iterum dicit hoc modo : Et plasmauit Deus hominem de limo terre, et insufflauit in faciem eius spiritum uite, et factus est homo in animam uiuentem.

Hominis naturam laudat, quod fecere postea maligne Pelagiani; quia est opus diuinarum manuum; quia factus ad imaginem et similitudinem Dei; quia dominatur ceteris animantibus; quia rationis et liberi arbitrii particeps; quia corpus et animam a Deo accepit, etc. Tantis preconiis fraudem parat.

 24. Homo igitur ideo potior omnibus est, quoniam sensibilem et rationalem animam habere dignoscitur, et eam liberi arbitrii. Ergo quasi prudentes Moysem audiamus dicentem quemadmodum Deus hominem creauerit; sic enim nobis Moyses ceterique prophete de Deo narrant, sicuti possumus intelligere. Neque enim ut homo est Deus, ex anima factus et corpore, ut uel manibus hominem formet, et fingat, uel ex ere spiritum trahens in faciem eius insufflet, et sic eum uiuificet; omnia enim per unicum uerbum et Spiritum sanctum uoluntate facit et fecit.

Solent uero etiam prophete non solum hominem, sed etiam celum et terram, et que in istis sunt precepto Dei creata, opera manuum Domini nominare. Testis est Dauid propheta ad Deum dicens : Et uidebo celos operam digitorum tuorum, lunam et stellas que tu fundasti. Et iterum : In principio tu, Domine, terram fundasti, et opera manuum tuarum sunt celi. Similiter autem et Isaias propheta ex Dei persona sic dicit : Audi me, Iacob et Isrel, quem ego uoco. Ego sum ipse ego primus, et ego nouissimus. Manus mea fundauit terram, et dextera mea firmauit celum. Et iterum sic dicit Dominus : Celum mihi sedes, et terra scabellum pedum meorum. Quam domum edificabitis mihi, et qui locus requietionis mee? omnia enim ista manus mea fecit.

Hominem probat esse opus ad imaginem Dei factum, non tantum aduersus Manicheos, sed etiam contra catholicos; nimirum ut ex ueritate confessa  subdole conficiat postea nullum esse peccatum nature. Unde sub finem addit: Omnia per unicum uerbum et Spiritum sanctum uoluntate facit et fecit; quo callidius nichil dicere potuit ad rem suam; nam facile uidetur minus prudentibus nullo uitio laborare opus illud, quod Deus optimus maximus per uerbum tamquam per ideam artificem, et Spiritum sanctum principium omnis boni, uoluntate recta, simul et omnipotente, non fecit tantum olim, cum hominem formaret, sed etiamnum facit, in singulis conceptibus. Hunc locum Iulianus uideri potest imitatus, cum scriberet : Ad imaginem quoque Dei non solum factum hominem, sed et fieri confitemur. Tum adducit testimonium Iacobi a Rufino allatum.

25. Est igitur homo, sicut diuina Scriptura nos docuit, corpus quidem habens ex terra, animam uero  sibi creatam ex nichilo, et eam sicuti sensibilem et rationalem, sic etiam immortalem, ut utrumque nos docet Testamentum, tam nouum dico quam uetus. Nam et Dominus noster iehsu Christus ait : Nolite timere eos qui occidunt corpus, animam autem non possunt occidere; sed potius eum timete qui potestatem habet animam et corpus perdere in gehenna. Igneum supplicium interitum nuncupauit. Nam quomodo fieri potest, uti quod penitus perit, et nusquam prorsus constare potest, eternam perpeti ualeat ultionem, cum Dominus iterum dicat : Et ibunt isti in penam eternam, iusti autem in uitam eternam?

26. Nec dicendum est animam partem Dei esse, sicut imprudentum et indoctorum sermo habet. Nam  si hoc ita esset, numquam Deus partem suam perenni supplicio subiugaret. Sed ne peccare quidem omnino ipsa potuisset, quasi pars Dei, quippe cum Deus sit immutabilis semper sicuti natura, sic etiam uoluntate. Et iterum, si anima nostra pars Dei esset, nullo penitus corporali uitio domaretur; nam Diuinitas est semper inuicta, et nulli umquam subdita uitio corporali.

Non calumniam facit Origeni, cum ab eo traditam scribit animorum ; nichil enim frequentius occurrit cum in aliis Operibus, tum maxime in libris . At quod ipsum ideo impietatis accusat, quia dixit animas factas ante corpora, non consentit Rufino Aquileiensi  immo nec Augustino dubitanti quenam de quatuor peruulgatis opinionibus circa originem animorum uerior foret ;  consentit tamen et sibi ipsi in anathematismis, et Hieronymo  quem magistrum sequitur, et aliis Orientalibus, qui acrius inuecti sunt in animorum. Possent uero uideri inuecti iure, si Origenianam solam peterent, de qua diximus in notis ad anathematismos, nichil enim ea absurdius. Sed si quamlibet intellexerint, et eam quoque de qua se dubitare Augustinus constanter scripsit, iniuriam fecerunt magnis omnino uiris, sanctisque fidei defensoribus; quamquam nunc dubitandi causa sublata est, siue Ecclesie definitione, siue opinione fidelium, siue consensione doctorum. Porro malitiose Rufinus meminit Manicheorum et Origenis, ad preueniendos nimirum animos legentium, abducendosque callide in errorem, quo credant, aut cum Manicheis sentire, aut cum Origene, eos qui confitentur peccatum Adami nocuisse posteris, et ipsos etiam infantes in remissionem peccatorum baptizari.

 27. Sicut ergo qui ita credunt, impie credere comprobantur; sic etiam illi qui animas dicunt ante corpora factas fuisse, multum a pietate distare inueniuntur. Unde impius Origenes gentilium captus errore, et ab eo nolens penitus abscedere, nouarum etiam studens auctor esse sectarum, coniecturis illorum alio modo translatis edocuit: de quibus in presenti disputandum esse non arbitror, ne nos multum uerborum mittamus in siluam. Quia igitur ad confirmandam heresim suam nefariam predictus Origenes ex diuina Scriptura sumere conatur exempla, redarguamus eum Scripturam penitus ignorasse diuinam, et eam sine sensu docuisse, nam cum ipse diceret in primo creature initio celum cum terra creatum non  esse corpus firmum, sicut hoc quod uidetur, sed omne hoc sensibilem rationalemque esse substantiam, et eam unius eiusdemque nature, in his rationabilibus sensibilibusque substantiis etiam animas hominum comprehendens. Et post hec, animalium que sexta die creata sunt faciens mentionem, in ea hominem quoque creatum reperiens, suum iam non potuit affirmare figmentum, neque propriam roborare fallaciam; sed, quasi illorum que ante docuerat penitus fuisset oblitus, inuitus fatetur animas creatas esse, et eas iterum incorporeas. Respondeant igitur nobis qui nefandam Origenis heresim uenerantur et colunt, et eius expositiones de diuina Scriptura ad celum usque summis preconiis tollere moliuntur, quomodo anime sine corporibus possint intelligi,  cum Moyses nos doceat dicens: Et fecit Deus hominem, ad imaginem Dei fecit eum, masculum et feminam fecit eos . Nam hoc omnibus claret, quod anime sexus utriusque capaces esse non possunt, nisi sola corpora, que grauiora noscuntur. Quomodo iterum et illud dictum audire poterant sole sine corporibus anime: Crescite, et multiplicamini? siquidem, etiam secundum ipsum Origenem, incorporalium natura neque multiplicari potest, neque crescere. uel quomodo sine corporibus anime create in celis habitare poterant, cum Deus benedicens illis quos fecerat masculum et feminam, sic dixerit: Crescite, et multiplicamini, et implete terram ? Sed Origenes iterum eiusque socii dimittantur.

Cum Origenem ait captum errore gentilium in  hanc opinionem uenisse quam reprehendit, gentilium nomine significat Empedoclem, Pythagoram, et Platonem, quos sibi preiuisse Origenes testatur . Poterat ipsis accensere Aristotelem, qui non solum ait , mentem extrinsecus aduenire, cum gignitur homo; sed etiam esse separabilem, immixtam et impatibilem, atque essentialiter ; immo immortalem et sempiternam, que infinito tempore existens in alia subinde corpora illabatur, nec tamen in uno recordetur gestorum in altero, quoniam pars que recordatur corruptibilis est: , inquit, , , . , . Et paulo post: , , . , , , .

28. Quia igitur nonnulli sunt qui, dementia capti,  dicunt quod ex una anima primi hominis Adam anima Eue mulieris assumpta sit; nonnulli etiam, quod ex solo Adam cum seminis iactu in omnes qui ex eo nati fuerunt anime transmisse sint; et alii, quod ex Eua sola magis anime fuere translate, et sic a parentibus ad eorum liberos deducte sint: respondendum est his hoc modo. Cur ergo Adam, qui primus de terra creatus est secundum carnem, de costa que ex ipso fuerat sublata in Spiritu Dei prophetando dicebat: Hoc nunc os ex ossibus meis, et caro de carne mea, hec uocabitur mulier, quia ex uiro suo sumpta est, nusquam fecit anime mentionem? nam si anima quoque esset ex anima, secundum illorum uanas opiniones, numquam profecto hoc Adam  preteriisset. Nam sicut os ex ossibus meis, et caro de carne mea, dicebat, sic etiam anima ex anima mea dicere potuisset: sed tantum hoc dixit, quod sibi uidelicet sciebat ablatum. Porro autem consentiens Moysi etiam Zacarias propheta sic dicit: Extendens celum, et fundans terram, et fingens spiritum hominis in ipso . Nam si non ex supposita materia nunc crearetur hominis caro, sicut etiam Adam et Eue, et sic postea in ipso non crearetur anima, non ex supposita materia, tamquam Adam pariter et Eue, numquam propheta Zacarias ita dixisset: Et creans spiritum hominis in ipso  Apertius autem Salomon in Ecclesiaste docet animas a Deo prestari omnibus, que ab ipso creantur ex supposita materia corporibus, solutionem humane compositionis  enarrans, cum dicit: Et conuertetur puluis in terram suam, et reuertetur spiritus ad Deum, qui dedit eum . Cum hoc Salomon dixisset, aperte docuit quod Deus pulueri, quem ad creandum hominem de terra tulerat, spiritum prestitit non habenti. Ideo autem tantum spiritum ad Deum reuerti dicitur, licet utriusque sit creator Dominus, tam carnis quam spiritus, quoniam non ex supposita materia spiritum creat, sicut et corpus. Et iterum, quod una cum Deo homo uidetur operari ad natiuitatem corporis procreandi, spiritum autem solus procreat Deus: quippe cum hominum quidem sit subministrare materias, Dei autem creare hominem.

Quod autem Deus est qui format ea que in uterum semina iaciuntur, simul etiam cetera diuersa uiuificat,  que ab agricolis seruntur in terram, testis est beatus Iob, cum dicit ad Deum: Manus tue fecerunt me, et plasmauerunt me . Eadem etiam Dauid propheta dicit. Rursus etiam Deus Ieremie prophete sic dicit: Priusquam te formarem in utero, cognoui te . Similiter autem Isaias propheta de populo, qui Iacob nomine uocabatur, inter cetera etiam sic dicit: Dominus qui redemit te, et qui formauit te ex utero . Apertius autem etiam beatus Paulus, ad Hebreos scribens, docet quod non sicuti corpora ex successione descendunt, sic etiam spiritus, hoc est, nostre anime, cum dicit: Patres quidem carnis nostre habuimus eruditores, et reuerebamur; non multo magis obtemperabimus Patri spirituum, et uiuemus ? Quoniam Deus  cum benediceret primis hominibus, hoc est, Adam et Eue, dixit: Crescite, et multiplicamini, et implete terram , hac de causa parentes patres carnis Apostolus nominauit. Et quoniam non ex supposita materia creatas a Deo animas habemus, ideo Deum Patrem spirituum appellauit.

Cuncta igitur sicut primitus creata sunt, sic etiam per dies singulos procreantur: alia quidem ex supposita materia, sicut animalium irrationalium anime; alia autem non ex supposita, sicut hominum anime. Sed et de anima nobis sufficienter dictum.

Disputat aduersus traducem animarum, uiam sibi muniens, ut quidem putat, ad impugnandam fidem peccati originalis. Secuti sunt magistri methodum  discipuli postea Pelagius , Iulianus  et alii, qui ad latebrarum suarum nebulas, de origine anime non necessariam questionem mouerunt, ut res manifestas aliarum rerum obscuritate turbando, molirentur latendi locum; aiebant enim catholicos animarum traducem cum traduce peccati contueri. uerba sunt Augustini , ad que spectabat Iulianus, cum Augustino diceret : Illud autem, quod te opponere credidisti, uel in isto libro, cui nunc respondeo, uel in his quos ad Marcellinum scripseras, tum transiisse peccatum, quando omnes homines, ut tuis uerbis utar, ille unus fuerunt; sine difficultate ueritas deterit, et irrisioni cuiusque prudentis exponit. Nam tali argumento preter impietatem tuam nichil aliud indicatur; impietatem, inquam, qua credis ita esse animarum traducem, in Tertulliani olim et Manichei profanitate damnatam, sicut etiam corporum tradux: quod tam nefarium est, ut cum a nobis in epistola, quam ad Orientem misimus, fuisset obiectum, tum his libris,  quos nuper ad Bonifacium misisti, negando a te propulsare coneris. Ais enim: Dicunt, nos autem animarum traducem confiteri; quod in cuius libris legerint, nescio; ut a te uidelicet nichil dici tale deieres. Porro, ut falsitas tua tuorum uerborum collatione prodatur, quomodo traducem animarum, profanam reuera opinionem, tuis dicis sensibus non teneri, cum profitearis omnes homines illum unum fuisse? Si enim credis partem anime seminibus illigatam, quo ore scribis omnes homines Adam solum fuisse, cum homo utique nisi anima et corpus simul esse non possit? Anceps porro fuit usque ad finem uite sanctus Augustinus, ut constat ex responsione ad uerba Iuliani mox allata. Ex qualibet ergo et quantalibet parte, omnes qui ex illo nati sunt, ille unus fuerunt, siue secundum utramque hominis partem, quod me nescire confiteor. Nec me pudet, ut uos, fateri nescire quod nescio, nec ideo tamen nescio de omni homine scriptum esse: Homo uanitati similis factus est, dies eius uelut umbra pretereunt.  Respondebat enim paulo ante obitum, inter armorum strepitus et Africe uastitatem.

Nota tres Scripture locos a Rufino allatos ad probandam animarum a Deo in corporibus creationem: frequenter enim postea adhibebuntur ab eius opinionis defensoribus, ut uidere est apud Augustinum, tum alibi passim, tum precipue in epistola ad Optatum  et alia ad Hieronymum , que consultationem continet super ea re.

Obserua etiam, testimonia quibus utitur ad probandum a Deo formari semina ex quibus quotidie homines gignuntur, adhiberi a Iuliano eadem arte , ut nimirum ex ueritate confessa a catholicis maligne catholica fides peccati originalis peteretur, et mentibus non satis eruditis illuderetur. Nihil enim uisum est Augustino difficilius intellectu quam quod et corpora et anime hominum a Deo sint, et homines tamen obnoxii peccato nascantur.



CAPUT u. De hominis corpore.


29. Illos igitur primos homines, Adam dico et Euam, licet immortales secundum animam creatos esse dixerim, mortales uero secundum corpus; numquam mortem gustassent, siquidem mandatum Dei seruare uoluissent, sicut beatus Enoch meruit: hic namque, licet mortalis esset, tamen translatus est, ut mortem penitus non uideret .

Quod autem mortales secundum corpus creati sunt Adam et Eua, ut dixi, testis est Moyses cum dicit : Et plantauit Deus paradisum in Edem ad Orientem, et posuit ibi hominem, quem plasmauit. Et produxit adhuc de terra omne lignum pulchrum ad uisum, et bonum ad edendum, et lignum uite in medio  paradisi, et lignum ad cognoscendum bonum et malum. Numquam enim Deus lignum uite in paradiso plantasset, siquidem Adam immortalis secundum carnem creatus fuisset. Rursus autem si Adam et Eua immortales essent secundum carnem creati, numquam audissent a Deo: Crescite et multiplicamini, et implete terram . Nam qui manducare, et bibere, et coire, et crescere, et terram implere iussi sunt, hi penitus immortales esse non poterant. Sicut etiam Dominus noster iehsu Christus docens Sadduceos dicebat : Filii seculi huius nubunt et traduntur ad nuptias; illi uero qui digni habebuntur seculo illo et resurrectione ex mortuis, neque nubent, neque ducent uxores; neque enim ultra mori poterunt, equales enim angelis sunt.

 Init mediam quamdam uiam inter Augustinum opinantem primos parentes ab initio donandos a Deo immortalitate, qua spoliandi forent si peccarent, et Celestium existimantem eos siue peccassent, siue non peccassent, morituros; sentit enim mortales factos; sed si non peccassent, cum uisum fuisset Deo, in sedem immortalitatis transferendos. Que sententia placuit multis Orientalium partium Patribus, et arrepta est a Pelagianorum nonnullis, contra quos Augustinus disputat : nec immerito, cum inde sequatur mortem non esse peccati penam, sed immortalitatem in premium uirtutis dari.

30. Probatum est sufficienter, ut reor, hominem secundum carnem creatum esse mortalem, aperte Domino docente, mortales esse eos qui coitu tali nuptiisque letantur. Unde Enoch, qui placuit Deo,  postquam diuersis ex uxoribus liberos procreauit, translatus est, ut mortem penitus non uideret, sicut etiam beatus Paulus Hebreis scribens dicit : Fide Enoch translatus est, ne uideret mortem; nam ante translationem Deo placuisse perhibetur. Sic igitur possumus dicere etiam de Adam et Eua, quod si preceptum Dei mandatumque seruassent, etiam post liberorum procreationem, gustato ligno uite, immortales iugiter permansissent, non egentes in posterum uictus, et incrementi, uel nuptiarum.

Sin uero quidam, imperitia capti, in eadem perseuerant dicentes quod Adam et Eua, semel accepta licentia comedendi de omni ligno quod erat in paradiso, preter unum tantum quod a Deo fuerat interdictum, cum inter omnia etiam de ligno uite comedissent,  immortalitatem consecuti sint, discant quod qui immortalis factus est cibo penitus non eget. Adam igitur et Eua, siquidem immortales naturaliter essent, numquam de ligno gustassent, quod a Deo prohibitum fuerat, quippe cum immortales desiderium esce non habeant, sicut etiam beatus Paulus testatur hoc modo: Non est regnum Dei cibus et potus . Regnum autem Dei mortalium non est, sed immortalium, sicut etiam Dominus noster iehsu Christus docuit dicens : Qui autem digni habebuntur seculo illo et resurrectione ex mortuis, neque nubent, neque ducent uxores. Neque enim ultra mori poterunt, equales enim angelis sunt.

Adam igitur et Eua, siquidem mandatum Dei seruassent,  numquam profecto gustassent mortem: mandato autem minime seruato, non ex immortalibus mortales facti sunt; sed cum mortales essent, promissa sibi a Deo immortalitate semetipsos alienarunt. Unde Adam audiuit a Deo : Terra es, et in terram ibis; id est: Corruptibilis es, et in corruptelam ibis; cum iam indignus esset de ligno uite manducare, et perpetuo uiuere. Ut autem rursus dicam, quod Adam et Eua, si in seruando mandato Dei perseuerassent, non habuissent discretionem manducandi de ligno uite, usque ad illud uidelicet tempus quo Deus ipsis reuelaturus erat. Qua ex causa etiam a ceteris lignis fuerat separatum, cum in medio esset paradisi positum, ubi etiam lignum illud quod scientiam habebat boni et mali fuerat constitutum, ut interdictum lignum tangere metuentes,  etiam a licito cauerent manducare. Nam hoc etiam Deus aperte docuit, dicens : Ecce Adam factus est quasi unus ex nobis ad cognoscendum bonum et malum. Et nunc ne forte tendat manum, et tollat de ligno uite, et comedat, et uiuat in eternum. In quo dixit Deus: Ecce factus est cognoscens bonum et malum, et nunc ne forte tendat manum; ostendit quod antequam experiretur mali scientiam, non poterat ex semetipso intelligens acceptum de ligno uite sumere.

Artificiose declinat, per occupationem, argumentum quo ex uerecundia primorum hominum probabant catholici corruptam fuisse peccato naturam, cum in operibus Dei per se nichil, ut ait Augustinus , erubescendum existat.  Dicit non erubuisse nuditatem suam primos homines, cum eo statu forent quo infantes impotentes generandi; erubuisse uero postea, cum natura ceundi cupiditatem adultioribus indidit. Hec opinio pluribus Orientalium placuit, et a Pelagianis postmodum defensa est, ad infringendam catholicorum rationem. uide prolixam hac de re altercationem Iuliani et Augustini . Obserua quoque uideri Iulianum libro tertio prioris sui Operis contra Augustinum eadem fere prosecutum que Rufinus, ut constat ex responsione Augustini .

31. Et non mirum, cum etiam Adam dixerit, cum de uxore prophetaret hoc modo: Hec uocabitur mulier, quia ex uiro suo sumpta est; et propter hoc derelinquet homo patrem et matrem, et adherebit uxori, et erunt ambo in carne una . Non solum hoc, sed etiam cum audissent Deum sibi dicentem  Adam et Eua: Crescite et multiplicamini, et implete terram ; ante inobedientiam, quid esset liberorum creandorum cupiditas, penitus ignorabant. Dicit enim Moyses: Erant autem ambo nudi, tam Adam, quam uxor eius, et non erubescebant . Non Moyses hoc dixit, quasi illi, incontinentie cecitate decepti, pudorem spernerent nuditatis; sed ostendit eos tamquam infantes necdum cupiditatem ceundi habere. Unde post preuaricationem nuditate perspecta, non totius dico corporis, sed illius partis quam etiam Cham, Ne dormiente, uiderat, tunc demum creandorum liberorum cupiditatem adepti, et intelligentes nuditatem suam, ficorum foliis uerenda texerunt.

 32. Deus igitur consulens hominibus, cum sciret eos ad malitiam pronos, et uoluptatum ac desideriorum carnis amatores, et uellet ad honestam potius reuocare uirtutem, sinit usque ad tempus aliquod dominationi mortis addici, quippe cum nichil aliud nosset tam facile homines cercere posse quam mortem; mortis enim metu plerumque multi a malitia penitus abstinere noscuntur. Unde mundane leges non aliter possunt pleraque hominum uitia resecare, nisi interminatione mortis et pene; omnes enim huiusce uite communis amore detenti, cauent peccatorum prestare causas, ne carere ea, delinquentes propria uoluntate, cogantur.

Non igitur hominibus mortem datam pro malorum uice dicimus, sicut ratiocinantur indocti, sed ad  delendam mentis prauitatem. Nam si uicturi perpetuo homines essent, nunquam profecto eorum malitia finiretur.

Rursus etiam cur pro malorum uicissitudine mortem datam esse credamus, cum si quis centum homines forte uel amplius occiderit, tot et tantis homicidiis exequare nullam ualeat ultionem?

Solemne fuit Pelagiane factionis hominibus imperitie accusare catholicos, presertim cum de mortalitate ageretur et peccato originali. Ita Theodorus in excerptis Marianis; ita Rufinus aliis etiam in locis; ita Pelagius in libris de libero arbitrio; ita Iulianus ubique passim, sed precipue posteriore Opere; ita Annianus in suis epistolis.

Nota uero Patres Orientales de mortis bono non aliter fere sensisse quam Rufinus. uide Basilium, Chrysostomum, et alios Genesis enarratores, quamquam  alia fuit mens sanctorum, alia ueteratorum hominum, consensione cum Patribus abutentium, ad occupandos animos, ne uim argumenti a morte petiti ad probandum peccatum originis perspicerent.

33. Non igitur malignis tantum hominibus, ad delendam eorum prauitatem, bona mors esse dicitur; sed etiam iustis utilis: sicut enim malus peccare desinit hac luce priuatus, sic etiam iustus dormiens assiduis impugnationum afflictationibus et miseriis animi liberatur. Soluta enim proprio corpore iusti anima nullis postea premetur angustiis, non miseriis animi subiacebit, non necessitates uidebit, non persecutiones sustinebit, non ultra insurgentia sibi carnis uitia patietur, non ultra uidebit in dies singulos agmen suggestionum malarum, non ad luctam  nudabitur. Nihil secum trahens secularium sollicitudinum, non carnis maceratur abstinentia, causa certaminum, non ultra certat, non cursu contendit aut cestu, non iam luctatur cum principatibus ac potestatibus, spiritibusque nequitie; sed stadium ei solutum est, certamen destitit, et adepta uictoria, ad percipiendam coronam iustitie protinus properat, beatam in celis et eternam uitam consequi, cum receperit immortalem carnem suam.

Ideo autem et beatus Paulus, talia bella perspiciens, que ab inuisibilibus inimicis iustis hominibus indicuntur, metuens ne quorumdam forte prudentiam aut malitia commutaret, aut dolus sanam falleret mentem, pouocande uirtutis gratia, suadebat  ut omnes hanc uitam spernerent temporalem, utique sic dicens: Audentes igitur semper, et scientes, quoniam dum sumus in corpore, peregrinamur a Domino . Unde peregrinari uolens a corpore, et finem imponere properans certamini suo, et inpresentiarum esse cupiens apud Deum, uociferatur dicens : Ego enim iam delibor, et tempus resolutionis mee instat. Certamen bonum certaui, cursum consummaui, fidem seruaui, in reliquo reposita est mihi iustitie corona, quam reddet mihi Dominus in illa die iustus iudex; non solum autem mihi, sed et omnibus qui diligunt aduentum eius. Solet etiam beatus Iob malorum omnium solutionem mortem sepius appellare, cum dicit: Mors uiro requies. Conclusit enim Deus contra ipsum .

34. Sin autem nonnulli dicere uoluerint, Quomodo fieri potest ut mors homini requies sit, cum beatus Dauid dixerit : Mors peccatorum pessima? discant non ideo sic dictum esse: Mors peccatorum pessima, quasi non peccatis eorum terminus imponatur, ac finis; sed quod post mortem, delictorum suorum causa, grauissimas ipsi subeunt ultiones.

Similiter autem beatus Iob sicut requiem, sic etiam somnum, mortem nominare consueuit, cum dicit : Quare ubera suxi? nunc utique dormiens quiescerem, et somni securitate fruerer cum regibus consiliariis terre, qui gloriabantur in gladiis, aut cum principibus quibus multum fuit aurum.

Porro Isaias propheta, cum iussus a Domino regem  Babylonis mortuum lamentaretur, communem hanc et temporalem mortem somnum nominauit, dicens : Omnis terra clamat cum letitia, et ligna Libani supra te gratulata sunt, et cedri Libani dicent: Ex quo tu dormisti, non ascendit qui succidat nos. Infernus ab imis amaritudine captus est occurrens tibi.

Pariter etiam Daniel propheta dicit : Et multi dormientium in terra e puluere surgent; isti in uitam eternam, et isti ad opprobrium, et ad confusionem eternam.

Idem autem etiam beatus Paulus docet, cum dicit : Nolumus autem ignorare uos, fratres, de dormientibus, ut non contristemini, sicut et ceteri qui spem non habent. Si enim credimus, quod  iehsu mortuus est, et resurrexit; ita et Deus eos qui dormierunt per Iesum adducet cum eo. Multis igitur testibus edocti quod mors ista communis mala non sit, iam longe ualere dicamus iis qui mortem malam appellant.



CAPUT uI. De primorum parentum peccato.

35. Dicimus autem, quod in bonum Deus prestitit primo homini Adam sudores pariter ac labores quos de terra pateretur, quippe cum non aliter inuisibiles inimicos, contra quos habemus continuam luctationem, ueneranda fide superare possimus, nisi corporis laboribus fatigati; his enim docemur per diuinam Scripturam nosmetipsos hostium fallacia  liberare, et aut saluam custodire uirtutem, aut amissam perinde reuocare.

Sic beatus Dauid uirtutem, quam perdiderat, recuperare festinans, docet dicens : Sacrificium Deo, spiritus contribulatus; cor contritum et humiliatum Deus non spernet. Et iterum : Laboraui in gemitu meo, lauabo per singulas noctes lectum meum, in lacrymis meis stratum meum rigabo. Et iterum : Genua mea infirmata sunt pre ieiunio, et caro mea mutata est propter oleum. Docens etiam quemadmodum uirtutem seruare debeamus, dicit : Ego autem cum mihi molesti essent, induebam me cilicio, et humiliabam in ieiunio animam meam.

Similiter autem Dominus noster iehsu Christus  discipulos suos docebat, non aliter aut saluam, ut dixi, seruari, aut perditam reuocari posse uirtutem, nisi per labores corporis et dolores. Sic enim ait : Ingredimini per angustam portam, quia lata porta et spatiosa uia que ducit ad interitum, multi sunt qui ingrediuntur per eam; quia angusta porta et arcta uia que ducit ad uitam, et pauci sunt qui inueniunt eam.

Ideo et beatus Paulus, cum rogaret Dominum ut ab ipso penitus ille discederet, qui stimulum carnis infigere conabatur, non impetrauit, sed magis audiuit a Domino : Sufficit tibi gratia mea; uirtus enim in infirmitate perficitur. Unde letus postea dicebat: Libenter ergo gloriabor in infirmitatibus meis, ut inhabitet in me uirtus Christi. Propter quod  placeo mihi in infirmitatibus meis, in contumeliis, in necessitatibus, in persecutionibus et angustiis pro Christo. Cum enim infirmor tunc potens sum. Ideo autem docens dicit : Propter quod non deficimus; sed licet is qui foris est noster homo corrumpatur, tamen is qui intus est renouatur de die in diem; nam quod in presenti est momentaneum et leue tribulationis nostre, supra modum in sublimitate eternum glorie pondus operatur in nobis, non contemplantibus nobis que uidentur, sed que non uidentur. Que enim uidentur, temporalia sunt; que autem non uidentur, eterna sunt.

Sic igitur dicimus, primos homines, Adam et Euam, a peccato suo fuisse saluatos per labores corporis et dolores quos eis Dominus prestiterat,  pro beneficio scilicet animarum. Unde postea nusquam facit eorum diuina Scriptura, quasi peccauerint, mentionem.

Occupat argumentum a laboribus et erumnis petitum, quibus punitos catholici contendebant primos parentes ob peccatum, indeque traductionem peccati in posteros arguebant, quippe quos simili pena affici cernerent. Eamdem materiem uersat Iulianus lib. u posterioris Operis , uideturque e Rufino sumpsisse, que uerbosius exponeret. Quid nos, inquit, tam obstipe ueritatis solius rationem sequendam putamus, cum inimicorum nostrorum phalanx ipsis innitatur rerum periculis, et insurgat in nos erumnarum instructa suffragiis: uult quippe pudore ceuntium, dolore parientis, sudore laborantis, transmissionem culparum et penarum in semina comprobare, ut his uidelicet signis difficilium  partuum, agricolarum sudantium, et spinosorum noualium, crimen naturale credatur, cuius merito per tot incommoda genus exerceatur, quod quidam, per Ade peccatum, mortale opinantur effectum, etc.

36. Quod autem Deus dimiserit eis peccatum, sicut etiam Cain, qui primum peccauerat, indulsit, cum dixisset ad eum: Peccasti, quiesce, ad te reuersio eius, hoc est, peccati: Et tu dominaberis ; aperte Moyses ostendit per humanitatem, seu misericordiam, quam Deus ipsis postea libenter indulsit. Quid enim dicit Moyses ? Et fecit Dominus Deus Adam et uxori eius tunicas pelliceas, et uestiuit eos. Nam si Dominus ipsis peccatum non dimisisset, numquam profecto per semetipsum uestiret eos tunicis quas illis ipse perfecerat.

Ne quis igitur easdem pelliceas tunicas, quas habuerunt,  humanum corpus existimet, sicut impius Origenes exposuit. Nam ante istas, quas dixi, pelliceas tunicas ipse Adam carnem habere se docuit dicens : Hoc nunc os de ossibus meis, et caro de carne mea. Pelliceas igitur tunicas datas a Deo fuisse dicimus propter asperitatem uite, uel quod tamquam se exercentibus ad uirtutem, eas dabat que congrue uidebantur, ut discerent non aliter posse uincere inuisibiles inimicos, nisi laboribus corporis. Et quod post preuaricationem, quam in paradiso admiserat, perseuerauit Adam in posterum usque ad finem uite sue obtemperans Deo, testis est Salomon, cum de sapientia eius, que ipsum in timore Dei seruauit, diceret hoc modo : Hec primum fictum patrem orbis terrarum, cum solus  creatus esset, custodiuit, et liberauit a delicto; dedit autem ei fortitudinem dominandi omnibus. Similiter autem etiam de salute Eue beatus Paulus docens ita dicit : Adam enim primus formatus est, deinde Eua; et Adam non est seductus, mulier autem seducta in preuaricatione fuit. Saluabitur autem per filiorum generationem, si permanserint in fide, et dilectione, et sanctificatione, cum sobrietate.

Commentum Origenis de pelliceis uestibus nemo Patrum non insectatur, et acriter quidem Methodius apud Photium, Epiphanius in Anchorato, et in epistola ad Ioannem Hierosolymitanum. Pretereo, inquit, friuolam eius expositionem super tunicis pelliceis, quanto conatu, quantisque egerit argumentis, ut tunicas pelliceas humana esse corpora crederemus; qui inter multa ait: Numquid coriarius aut scortisarius erat  Deus, ut conficeret pelles animalium, et consueret ex eis tunicas pelliceas Adam et Eue? Manifestum est ergo, inquit, quod de corporibus nostris loquatur. Et si hoc ita est, quomodo legimus, ante pelliceas tunicas, et ante inobedientiam et de paradiso ruinam, Adam loquentem non secundum allegoriam, sed uere: Hoc nunc os ex ossibus meis, et caro de carne mea. uerum aut uarie locutus est Origenes, aut Theodoretus male ipsum exposuit in QQ. de Genesi.

37. Quod dixit, per filiorum generationem, cum filiorum generatione significauit; solet enim diuina Scriptura prepositiones plerumque mutare. Testis est, patriarcha Ioseph de somnio ad Eunuchum dicens: Non per Deum explanatio eius , id est, non a Deo. Similiter autem etiam beatus Paulus, cum ad Hebreos scriberet, dicit: Per quem  etiam fecit secula , pro eo quod est, cum quo etiam fecit secula. Neque enim subministratorem dicimus Patris esse Filium, propter hoc dictum, quod est: Per quem etiam fecit secula; sed magis cooperatorem. Non ergo Eua propter liberos saluabitur suos, neque eius soboles matris causa damnabitur, aut patris Adam, sicut imprudentium estimat opinatio; nam unusquisque hominum, cum liberi arbitrii sit, ex suorum qualitate gestorum, aut laudandus nimirum, aut uituperandus habebitur. Simili modo etiam in die iudicii, aut iustificandus erit, aut supplicio subiugandus, sicut et beatus Paulus docet ita dicens : Omnes enim nos manifestari oportet ante tribunal Christi, ut referat unusquisque propria corporis, prout gessit, siue bonum,  siue malum.

Incipit oppugnare peccatum originale, primumque argumentum sumit ab eo testimonio Apostoli, quod accepit a Theodoro , et Iuliano tradidit , quasi nemini alterius culpa imputari possit. Pergit uero iniuriam facere catholicis, ut quos imperitos antea dixerat, nunc imprudentes uocet, insanie postea damnaturus: in quo secutus est Theodorum, qui defensores peccati originalis per ironiam primum sapientissimos et mirabiles peccati patres, tum inexercitatos in Scripturis diuinis, imprudentesque et inuerecundos, dementes denique nominat in excerptis que ex Mario edidimus; preiuit autem Pelagio imperitos et insanos appellanti; Iuliano nullum non conuicium in eosdem coniicienti; aliisque factiosis sine nomine, quorum proprius character fuit suos laudare, alios despicere, immo maledictis onerare.

 38. Quod autem liberi non pro parentibus puniantur, neque parentes pro liberis, aperte rursus edocuit Deus, cum ad Moysem prophetam diceret : Non morientur patres pro filiis, neque filii pro parentibus, unusquisque in peccato suo morietur. Porro autem arguens Deus imprudentiam filiorum Isrel, eo tempore quo apud Chaldeos secundum scelera sua captiui erant, et causabantur non de se penitus, sed de parentibus suis, quasi illi totius eorum nefandi sceleris fuissent causa, Deum de captiuitate sua criminabantur iniuste, cum dicerent : uia Domini non est recta, quoniam patres nostri comederunt uuam acerbam, et filiorum dentes obstupuerunt; dicit ad eos per Ezechiel prophetam : uiuo ego, dicit Dominus,  si ultra fuerit iam dicta parabola ista in Isrel, quoniam omnes anime mee sunt, sicut anima patris, sic et anima filii mee sunt; anima que peccat, ipsa morietur. Et iterum : Filius, inquit, non accipiet iniquitatem patris, neque pater accipiet iniquitatem filii. Et iterum : Unumquemque uestrum secundum uiam suam iudicabo uos, domus Isrel, dicit Dominus. Cum dixisset Deus : uiuo ego, si ultra fuerit, dicta parabola ista in Isrel; aperte docuit eos in eadem imprudentia permanere.

Secundum argumentum speciatim pertinens ad causam liberorum et parentum sumit ex testimonio, tum Mosis legislatoris, tum Ezechielis prophete. Utrumque adduxit Iulianus, immo exscripsit, siue in libello , siue in Opere posteriore  , utroque usus est Theodorus in excerptis .

39. Post hec igitur Dei testimonia, insaniunt qui per unum hominem Adam, omnem orbem terrarum iniquitatis flagitiorumque condemnant; nam qui hec dicunt, aut iniustum Deum pronuntiant, aut certe Deo diabolum estimant fortiorem; eo quod naturam, quam Deus creauit bonam, eam diabolus, per preuaricationem Adam et Eue, malam potuerit efficere, siquidem, preuaricatione primi hominis Adam, et eius uxoris Eue, omnes homines peccato obnoxii sunt. Semetipsos profecto debent agnoscere esse cupidos delictorum; quippe cum sint ipsi uoluptatum amatores, et carnis, non debent eorum causas aliis annectere, quorum ipsi uidentur fuisse auctores.  Aut certe dicant nobis, qui sese esse prudentes existimant, neque ea que dicunt intelligere possunt, neque de quibus disputant sentire noscuntur, cur Adam et Eua, cum primo ceciderint, secundo cadere minime apposuerunt, si eorum natura, ex preuaricatione facta peccatrix, a malis se penitus abstinere non poterat. Neque enim meminit usquam diuina Scriptura, quasi ipsi secundo peccauerint, sicuti de Cain, quod secundo peccauit, narrare non distulit: quippe cum etiam de Abel, quod a peccatis fuerit alienus, aperte docuerit. Quid uero etiam de Enoch atque Elia dicent, quod cum bene placuissent Deo, translati sunt, ut mortem penitus non uiderent, non ab Adam preuaricatione prohibiti permanere immortales, cum per eosdem clare docuerit  unigenitus Deus ante carnalem aduentum suum spem ipsam resurrectionis? Quid etiam de Ne dicent, quem Deus iustum esse testatur? Necnon etiam cum suis omnibus hic eamdem salutem meruit quam nos quoque per baptisma promeremur, sicut beatus Petrus in sua Epistola docet, cum dicit : In quo et his qui in carcere erant spiritibus ueniens predicauit; qui increduli fuerant aliquando exspectabat Dei patientia in diebus Ne, cum fabricaretur arca, in qua pauci, id est, octo anime salue facte sunt per aquam, quod et uos nunc simili forma saluos facit baptisma.

Hec uerba, insaniunt qui per unum hominem, etc., contraxit compendio Pelagius . Insaniunt, inquit, qui de Adam per traducem  asserunt ad nos uenire peccatum.

uoluit etiam in eodem argumento adhibere Iulianus, ait enim Augustinum alloquens : Insanis ergo cum dicis, Creat malum Deus, sed plus insanis, cum id euangelico testimonio probare conaris, etc.

Tertium argumentum: Si tradux est peccati, aut Deus iniustus est, aut Deo fortior diabolus, etc., adhibuit ipse quoque Iulianus.

Quartum, quod peccati originalis opinio inuenta sit ab hominibus cupidis uoluptatum, etc., tragice dilatauit Iulianus . Delectat subantes animas.

40. Sin uero, ut ipsi asserunt, propter peccatum Adam moriuntur infantes, dicant nobis cur statim baptizati mortem gustare permittuntur, quippe cum omnes qui baptizati sunt, et propter hoc filii Dei  facti, peccatum habere non possint. Et siquidem propter peccatum Adam baptizantur infantes, qui ex parentibus Christianis nati sunt, baptizari minime debebunt, et quasi sancti perinde haberentur, quia de parentibus sunt fidelibus procreati, sicut beatus Paulus docet hoc modo dicens: Alioquin filii uestri immundi sunt, nunc uero sancti sunt . Similiter autem etiam beatus Ioannes dicit de procreandis filiis, quia simul atque nascuntur, illuminationem sanctificationis ab unigenito uerbo percipiunt, cum dicit: Erat lux uera, que illuminat omnem hominem uenientem in hunc mundum . Baptisma igitur infantes non propter peccata percipiunt, sed ut spiritalem procreationem habentes, quasi per baptisma in Christo creentur, et  ipsius regni celestis participes fiant, sicut beatus Paulus docet hoc modo: Si qua in Christo noua creatura ; et iterum: Sin autem filii et heredes, heredes quidem Dei, coheredes autem Christi . Unde Cornelius, qui testimonio Dei iustitia nitebat, quique baptisma Spiritus, sicut et apostoli perceperat, et sancti Spiritus particeps erat, quo in se inhabitante peccatum penitus habere non poterat; necessario tamen etiam illo baptismate, quod per aquam traditur, dignus habitus est, ut secundum beatum Paulum, complantatus propter mortem similitudinis Christi, etiam ipsius resurrectionis coheres existeret .

Quintum argumentum: Si infans propter peccatum Adami tollendum baptizatur, baptizari utique non  debet, qui genitus a baptizatis, atque ita puris peccati, nisi forte baptismus dicatur non tollere peccata omnia; adhibuit Celestius in libro quem, teste Predestinato , edidit, antequam Pelagius commentarios scriberet in Epistolas Pauli. Illud ipsum retulit in commentarios Pelagius, testibus Augustino , Mercatore  et Predestinato , sed deleuit Cassiodorus, ut non semel monuimus. Hinc Iulianus  exsecrari se scribit eos, qui asserunt in baptismo non penitus peccata deleri; quique negant de duobus baptizatis natum, uel de muliere baptizata pronatum baptismatis gratia egere.

Obserua traditum a Rufino Pelagianis effugium, quo declinarent argumentum catholicorum ex necessitate baptismi probantium paruulorum peccatum: aiebant enim baptizari, non ut mundarentur, qui essent innocentes, sed ut adoptarentur in filios Dei et heredes regni celorum. Celestius : Infantes autem debere baptizari in remissionem peccatorum secundum regulam uniuersalis Ecclesie, et secundum Euangelii sententiam confitemur; quia Dominus statuit regnum celorum nonnisi baptizatis posse conferri, quod, quia uires nature non habent, conferri necesse est per gratie largitatem. Iulianus : Christus qui est operis sui redemptor, auget circa imaginem suam continua largitate beneficia, et quos fecerat condendo bonos, facit innouando adoptandoque meliores. uide que prolixe annotata sunt in hanc rem ad caput 8 Subnotationum.

41. Quia igitur quidam Scripturarum inscientia diuinarum, in nefariam et iniustam de Christo uocem audent erumpere, asserentes eum pueros minime baptizatos eterni ignis pene deputare, qui ossolet in Scripturis gehenna nominari; discant ex  diuinis Scripturis, quod ignis eterni pena innocentibus, ac penitus peccatum ignorantibus, preparata non sit, sed eis, qui legem Dei preuaricati noscuntur, sicut beatus Paulus docet hoc modo: Scimus quoniam quecumque lex loquitur, his qui in lege sunt loquitur ; et iterum: Per legem enim cognitio peccati ; et iterum: Ubi enim non est lex, nec preuaricatio ; et iterum: Peccatum autem non imputatur, cum lex non est ; et iterum: Sine lege enim peccatum mortuum est. Ego autem uiuebam sine lege aliquando . Similiter et Deus Moysi de iuuenibus legem condens dicit: uiuo ego, et uiuit nomen meum, et impleuit gloria Domini omnem terram, quia omnes uiri, qui uident gloriam meam, et signa que  feci in Aegypto, et in deserto isto, et tentauerunt me de hoc decies, et non audierunt uocem meam, quoniam non uidebunt terram quam iuraui patribus eorum, nisi filii eorum, qui sunt mecum hic hodie, quicumque nesciunt nec bona, nec mala. Omnis iuuenis expers, his dabo terram . Pariter etiam Dominus noster iehsu Christus de paruulis docet, quod ab omni peccato sint alieni, cum dicit: Amen dico uobis, nisi conuersi fueritis et efficiamini sicut paruuli, non intrabitis in regnum celorum . Et iterum ad discipulos suos dicit: Sinite paruulos uenire ad me, et nolite prohibere eos, talium enim est regnum celorum. Amen dico uobis, quicumque non acceperit regnum Dei sicut paruulus, non intrabit in illud . Similiter  autem etiam beatus Paulus dicit: Nolite pueri effici sensibus, sed malitia paruuli estote . Et iterum de Esau et Iacob docet sic dicens: Cum necdum nati essent, nec aliquid fecissent boni uel mali . Pueri igitur, sicut ipsa diuina Scriptura perdocuit, quasi penitus innoxii, neque malitiam prorsus experti, boni etiam uel mali discretionem ignorantes, ignis eterni pene minime mancipantur: quippe cum ignis eternum supplicium impiis et peccatoribus preparatum sit. Sed et isti quidem cum sua imperitia dimittantur.

Aliud effugium aperit, quo se subducerent Pelagiani, cum premerentur a catholicis Christi iudicium argumentantibus, et sententiam omnes in duo tantum loca distribuentem. Dixerunt enim iudicium  eiusmodi ad solos adultos rationis participes, et legis, quam nouissent, uiolate reos pertinere. uide Iuliani eadem, que Theodorus, testimonia tractantis altercationem .



CAPUT uII. De Incarnatione uerbi, seu Christo.

42. Rursus autem docemur, quod in nouissimo dierum unigenitus Deus uerbum, uoluntate Patris et Spiritus sancti, complacuit homo fieri. Et quod uoluntate Patris factus est, aperte docuit beatus Paulus ita dicens: At ubi uenit plenitudo temporis, misit Deus Filium suum factum ex muliere, factum sub lege, ut eos qui sub lege erant redimeret, et adoptionem filiorum reciperemus. . Et quod etiam Filius uolens factus est homo, similiter beatus Paulus edocuit,  dicens: Qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens . Et quod uoluntate pariter Spiritus sancti factus est homo, testis est angelus, qui uirgini Marie euangelizauit, sic dicens: Spiritus sanctus ueniet super te, et uirtus Altissimi obumbrabit te; ideo quod nascetur sanctum, uocabitur Filius Dei . Et iterum in somnis idem Angelus ait ad Ioseph: Nam quod nascetur ex ea, de Spiritu sancto est . Similiter autem beatus Mattheus dicit: Inuenta est in utero habens de Spiritu sancto .

Illud ipsum compendiosius dixit Iulianus : In plenitudine temporum missus Filius Dei, non maioris imperio potestatis, sed communione  uoluntatis. Fit uerbum caro.

43. Factus igitur homo unigenitus Deus uerbum, ex Maria quidem semper uirgine corpus accipiens, animam uero rationabilem sibi creando eius substantie, cuius etiam nostra est, ex ipsa semper uirgine nascitur homo, sicut Isaias prophetando dixit: Ecce uirgo in utero accipiet, et pariet filium . Semper autem uirginem dixit sanctam Mariam, quoniam sicut uirgo concepit, sic etiam uirgo permanens peperit. Nam quomodo signum, quod datum est a Deo Achaz, uerum erit? Si igitur non permaneret uirgo post partum, et quod uirgo concepit, minime credendum est. Quid enim dicit Euangelista de Ioseph: Et non cognouit eam, donec peperit filium suum ? id est, non nouerat certius  quod ipsa erat uirgo, que Christum paritura predicta est, nisi post partus editionem documenta uirginitatis eius manere agnouisset intacta. Necnon etiam ex consequentibus et annuntiis Christi signis, angelis, stella, Simeone, Anna, uel magis admonitione quoque angeli; qui ad ipsum locutus est hoc modo: Surge, accipe puerum et matrem eius . Non dixit uxorem tuam, ut scire posset, quod Christi causa uirgini Marie datus fuerat ut minister. Unde Dominus signum uirginitatis confirmare uolens, post resurrectionem a mortuis, clausis ad apostolos ingressus est ostiis, ostendens se ossa et carnem habentem.

Disputat de uirginitate Deipare Marie aduersus  Heluidium et Iouinianum, quorum heresis orta est ante obitum Damasi, secutus Hieronymum, qui utrumque monstrum profligauit libris editis: ex hac uero disputatione colligo, librum hunc scriptum, cum adhuc feruerent hominum nefariorum questiones, atque adeo quarto seculo inclinante.

44. Propterea autem Christus proficiebat etate et sapientia, ut probaretur, quod uere factus homo fuerat, sicut Lucas euangelista docet, cum dicit: Puer autem crescebat et confortabatur, plenus sapientia, et gratia Dei erat super ipsum ; et iterum: Et iehsu proficiebat etate et sapientia . Si igitur iehsu Christus animam non habuisset, sicut nefarii estimant Ariani: aut rursus animam quidem habuisset, et non tamen rationabilem, sicut  Apollinaris definiuit insaniens; numquam profecto sapientia proficere poterat: quippe cum caro sine anima sapientia proficere non possit. Sed neque Dei unigenitus Filius indiget augmento sapientie, cum ipse sit totius nostre sapientie distributor.

Suspectus locus. Iesum enim ab unigenito Dei Filio distinguit, huncque profecisse negat, illum affirmat more Nestorianorum. Paulus Samosatenus, quo parente nata est impietas Nestoriana, quest. 5 : Scriptum est in Euangelio: Puer crescebat et confortabatur; quasi diceret: Crescebat iehsu, ex Spiritu sancto et Maria uirgine natus. Quomodo igitur qui crescebat et confortabatur, hunc dicis ante secula esse, et simul cum Patre ingenito non habentem initium et ceternum. Theodorus Mopsuestenus : iehsu proficiebat etate et sapientia. Hoc autem de uerbo Dei non potest dici,  quia Deus perfectus natus est de Deo perfecto, sapientia de sapientia, uirtus de uirtute. Ipse igitur non proficit, nec enim imperfectus est, ut ad perfectionem incrementis indigeat [uidentur deesse hec uerba, aut similia: Proficiebat iehsu, uel proficiebat homo, non enim ei, etc.]: non enim mox formato, uel edito omnem propriam sapientiam deitati contulit, sed hanc particulatim corpori tribuebat.

45. Quod autem sicut corpus, sic et animam Dominus noster iehsu Christus habuit, aperte nos docent euangeliste, dicente angelo ad Ioseph, cum esset in Aegypto: Surge, et accipe puerum et matrem eius, et uade in terram Isrel; mortui enim sunt qui querebant animam pueri , et iterum quando Dominus noster iehsu Christus aiebat: Nunc anima mea conturbata est ; et iterum:  Tristis est anima mea usque ad mortem ; et iterum: Sicut me nouit Pater, et ego noui Patrem, et animam meam do pro ouibus ; et iterum: Propterea me Pater me diligit, quia ego pono animam meam, ut rursus eam recipiam. Nemo tollit eam a me, sed ego pono eam sponte, potestatem habeo ponere eam, et potestatem habeo iterum accipere eam . Similiter et beatus Petrus, testimonium Dauid prophete ad Christum referens, ita dicit ex persona ipsius Christi: Quoniam non derelinques animam meam in inferno, neque dabis sanctum tuum uidere corruptionem .

Quod impugnat Arianos, nullam in Christo animam admittentes preter uerbum, et Apollinarem, qui mentem dumtaxat excluderet, facit iterum cum Pelagio et Iuliano in suis libellis; facit et cum Nestorianis,  qui catholicis utroque nomine calumniabantur, quasi societatem cum ipsis haberent. Nestorius ipse, cum fureret post acceptas a sede apostolica litteras denuntiatorias: Non dicit, inquiunt, , genitricem Dei, et hoc est totum, quod nostris sensibus ab illis opponitur: nemo enim, aiunt, rectam fidei gloriam sequens, uocem hanc aliquando declinauit. Multa dogmatum ibi experimenta suppeditant, maxime quidem que sunt Apollinaris secte, et Arii, uel Eunomii, si inuestiges, unusquisque eorum , id est, Dei genitricem, appellauit uirginem sanctam .

Tu uero intende, queso, in hec que dicuntur, ut contra hec ipsamque etiam quam escam hamo apponentes loquuntur, defensionem paratissimam habeas. Scis hoc Apollinarem dicentem, scis hanc uocem, id est, , apud Arium plausus maximos excitare.

 46. Per multa igitur testimonia docet diuina Scriptura, quod unigenitus Dei Filius factus est homo, et primum quidem ut humilitatem doceret celestes uirtutes, ac terrestrem hominem numquam debere superbie uitio laborare, sicut diabolus et eius angeli; ut de cetero uidentes Filium Dei formam serui habentem, numquam in sensum superbie uenire cogitarent, sicut beatus Paulus docet, cum dicit : Hoc enim sentite in uobis, quod et in Christo Iesu, qui cum in forma Dei esset, non rapinam arbitratus est, esse se equalem Deo, sed semetipsum exinaniuit, formam serui accipiens. Et qualem istam formam? non celestium uirtutum dicit, sed terreni hominis, que omnibus rationalibus substantiis habetur humilior, quasi que ex anima rationali et terrestri  corpore sit creata. Unde adiicit dicens : In similitudinem hominum factus, et habitu inuentus ut homo, humiliauit semetipsum, factus obediens usque ad mortem. Et ipsius iterum mortis qualis? que apud homines omnibus deterior est, namque adiecit dicens: Mortem autem crucis.

De causis cur unigenitus Dei Filius factus sit homo, omnino pelagianizat; sex enim affert solas, quas et ipsi Pelagiani: ut homines doceret humilitatem; ut suam erga nos dilectionem ostenderet; ut pro peccatoribus moreretur; ut sibi credentibus adoptionem largiretur, et regni hereditatem; ut exemplum uirtutis exercende, et uincendi peccati preberet; ut esset mediator atque reconciliator. Iulianus . Nascitur ergo nobis, ut uniuersum mundum a peccatis et exemplo reuocaret, et patiendo redimeret; dum peccatum, et quasi Deus ignoscendo  auferret, et quasi homo per nature similitudinem, quemadmodum de cetero uinci possit, ostenderet.

Incipiens a baptismate Ioannis, quo baptizatus est, dandi exempli gratia, non sui, sicut quidam uolunt, causa peccati, sicut ipse ait ad Ioannem: Sine modo, sic enim oportet implere omnem iustitiam . Subiecit se omnibus passionibus carnis, ferendo esuriem, sitim, lassitudinem, dolorem, mortem, et cetera huiusmodi: Factus obediens usque ad mortem, mortem autem crucis . Secundum quod nos beatus Petrus edocuit, dicens: Christus passus est pro nobis, nobis relinquens exemplum, ut sequamur uestigia eius qui peccatum non fecit, nec dolus inuentus est in ore eius .

Hunc igitur ob nostram salutem secundum carnem passum et sepultum, tertia die resurrexisse et ut mortem destrueret, et ut nobis uiam resurrectionis aperiret.

47. Ne quis autem, audiens beatum Paulum dicentem quod humiliauit se usque ad mortem, passionem  crucis Deo annectat, sicuti nefarii sapiunt Ariani: sine passione enim unigenitus Deus est, ac penitus passioni subiacere non potest. Quecumque igitur de Christo humilia uerba dicuntur, hec omnia annectenda sunt serui forme.

Nestorianizat cum ait: Quecumque igitur de Christo humilia uerba dicuntur, hec omnia annectenda sunt forme serui. Quamquam enim uerba hec catholicum habent sensum, sunt tamen merito suspecta, cum a discipulo Theodori proferuntur.

48. Postea autem, ut ostenderet quantam haberet circa sua opera dilectionem, cum Dominus esset, maluit, accepta serui forma, fieri tamquam unus ex nobis; et iterum, quod homo factus pro impiis et  peccatoribus obire mortem dignatus est, sicut beatus Paulus docet cum dicit : Ut quid enim Christus, cum adhuc infirmi essemus, secundum tempus pro impiis mortuus est? uix enim pro iusto quis moritur; nam pro bono forsitan quis et audeat mori? Commendat autem suam caritatem Deus in nobis, quoniam cum adhuc peccatores essemus, Christus pro nobis mortuus est. Similiter autem, quod etiam his qui credunt in ipsum spiritualem adoptionem filiorum largitur et dona, et efficit regni sui celestis heredes, sicut ipse Dominus noster iehsu Christus docens Nicodemum dicit : Amen, amen, dico tibi, si quis non denuo natus fuerit, non potest uidere regnum Dei. Unde infantes qui in peccatis non sunt, merentur tamen baptismatis gratiam, ut in Christo noua generatione  creati, etiam regni eius coheredes efficiantur, secundum beatum Paulum : Si qua in Christo noua creatura.

49. Nam propterea etiam uirtutes celestes per solam fidem creantur in Christo, quia et istas quoque omnes in semetipso renouauit; et propter hoc enim qui in Christo credunt noua creatura dicuntur, quia unigenitum Deum uerbum similiter cum serui forma quam habet uenerantur et colunt. Quod autem create sunt celestes uirtutes in Christo, testis est beatus Paulus dicens , Instaurare omnia in Christo, que in celis et in terra sunt in ipso. Rursus etiam sicut caput Ecclesie dicitur, sic etiam celestium uirtutum omnium caput esse monstratur. Quid enim dicit beatus Paulus : Quia in ipso  inhabitat omnis plenitudo diuinitatis corporaliter, et estis in illo repleti, qui est caput omnis principatus et potestatis?

Et iterum, propterea factus est homo, ut damnato in carne peccato, relinqueret nobis exemplum, quemadmodum quisque debeat carnalibus superatis uitiis non ultra diaboli fallaciis decipi. Et iterum, ut per serui formam mediator fieret Patri et Spiritui sancto et se dignis, et sic in perpetuum eos custodiat pacis uinculo, sicut beatus Paulus docet hoc modo : Quia in ipso complacuit omnem plenitudinem habitare, et per eum reconciliare omnia, omnia in ipsum pacificans per sanguinem crucis eius, siue que in terris, siue que in celis sunt.

50. Sicut igitur tantorum bonorum ipsa causa  omnibus credentibus fuit, sic etiam non credentibus fit iustus retributor. Ideo igitur per multa testimonia nos docent diuine Scripture quod nolit Deus mortem impii et peccatoris, nisi ut conuertatur et uiuat. Quamdiu igitur sumus in hac uita, possumus penitentiam agere, et futuram illam beatam uitam sempiternam mereri. Neque enim iam post corporis solutionem penitentie relinquitur locus, cum Dauid propheta sic doceat, dicens ad Deum : Quia non est in morte qui memor sit tui, in inferno autem quis confitebitur tibi ? Et iterum: Non mortui laudabunt te, neque omnes qui descendunt in infernum. Quod autem Christus iudicaturus sit uiuos ac mortuos, docet aperte beatus Paulus  sic dicens : Omnes enim nos manifestari oportet ante tribunal Christi, ut recipiat quisque propria corporis, prout gessit, siue bonum, siue malum. Ideo enim dicitur Christus in dextera Patris sui sedere quasi iudex tam uiuorum quam mortuorum; et quod Pater neminem iudicat, sed omne iudicium Filio dedit, aperte Dominus noster iehsu Christus edocuit .

Aduersus Nouatianos agit, quod faciunt omnes eiusdem etatis scriptores, Nazianzenus, Ambrosius, Hilarius diaconus, Hieronymus, et alii quos longum esset recensere; agit uero non eodem quo reliqui animo, sed quo Pelagius et Iulianus, cum aiunt, Hominem, si post baptismum lapsus fuerit, per penitentiam credimus posse saluari; nempe ut inuidiam conflet catholicis fatentibus non posse hominem penitentiam agere, nisi Deus det.

 51. Rursus etiam docemur quod resurgant mortui in eadem carne in qua etiam in utero matris formati sunt, in corpore pariter ac figura, sicut beatus Paulus ad Corinthios scribens dicit : Sed dicit aliquis: Quomodo resurgent mortui? Quali autem corpore uenient? Insipiens, tu quod seminas, non uiuificatur, nisi prius moriatur. Et quod seminas, non corpus quod futurum est seminas, sed nudum granum, puta tritici, aut alicuius ceterorum. Deus autem dat illi corpus sicut uoluit. Hoc cum Apostolus dixisset, quod Deus dat illi corpus, non sicut uult, sed sicut uoluit, ostendit quod sicut a principio creatus est homo, sic etiam in resurrectione resurget, neque habitu, neque corpore permutato, sicut Dominus noster iehsu Christus, postquam resurrexit a mortuis,  nec corpus, nec figuram penitus immutauit. Nam sicut granum frumenti, amisso corpore suo, nudum seminatur et mortuum, sic iterum cum eodem corpore quod amiserat resurgit, sic etiam homo in resurrectione mortuorum, etsi truncatus aliqua corporis parte mortuus est, tamen sicut primitus in utero matris sue creatus est, sic in ipso corpore ac figura resurget, sicut beatus Paulus iterum docet hoc modo : Nam et qui sumus in tabernaculo, ingemiscimus ingrauati, eo quod nolumus exspoliari sed superuestiri, ut absorbeatur quod mortale est a uita. Et iterum: Oportet enim corruptibile hoc induere incorruptelam, et mortale hoc induere immortalitatem. In eo quod dicit Apostolus, quod nolumus exspoliari, sed superuestiri, ostendit quod hinc unusquisque nostrum  habebit, corpore, et carne, uel figura indutus, uitam et gloriam et incorruptelam: ut sicut ferri materia candens, gloria ignis induta, naturam propriam minime commutat; sic etiam sancti celesti gloria induti, quod habent in hac uita corpus et figuram non deponent: sicut etiam Dominus noster iehsu Christus in monte gloriam induens, quod erat homo minime commutauit. Sed hec de probanda fide diuine Scripture testimoniis sufficienter nobis dicta.

De resurrectione carnis catholice quidem sentit, sed exemplo Hieronymi uehementer aduersus Origenem, Ioannem Hierosolymitanum, et Rufinum Aquileiensem super ea questione dissertantis .



CAPUT uIII. SIuE APPENDIX De questionibus Arianorum.


52. Quoniam igitur qui Arii uel Eunomii nefandas hereses sectantur et dogmata, ad blasphemandum unigenitum Filium Dei per dies singulos suas acuunt linguas, edocti semper diuine Scripture simplicitatem adulterare, et uerbis quibusdam peruersis, que ex communibus descendere sensibus consuerunt, contaminare similiter ueritatem, ut parte syllogistica sophismatum nefandam heresim suam confirmare uideantur, sophisticas nobis de Deo interrogationes pretendunt, a substantia Patris unigenitum Filium alienare conantes; necessarium duco ex iisdem communibus sensibus eorum heresim nefandam destruere,  ut ex quibus probationem habere se putant, ex iisdem etiam ipsi redarguantur. Et priusquam incipiam enumerare eorum de Filio aduersus nos interrogationes, quas ingentes et arduas arbitrantur, ad ipsos uolo dicere quia quodcumque fari uolueritis de natiuitate Filii Dei ex Patre, temporalibus usi uerbis, eius natiuitatem, ut ipsa se habet, probare minime poteritis: quoniam unigeniti Dei uerbi natiuitas, cum sit naturalis ac sine principio, ut ipsa se habet, comprehendi non potest. Nam si omnia uerba prolata tempus significant, aut presens scilicet, aut preteritum, aut futurum, Deus autem unigenitus horum est creator; eius profecto natiuitas temporalibus uerbis approbari non potest. Atque ideo necessario fidem diuinarum Scripturarum sequentes, ex ea debemus  sumere probationis exempla.

53. Cum igitur nos interrogauerint, utrum Deus procreauerit Filium, necne, et acceperint a nobis responsum: Procreauit; statim adiiciunt interrogationem huiusmodi, quam Greci dilemmatam uocant: Inuitus, an sponte? Hoc autem faciunt, ut si dixerimus, inuitus, mox adiiciant: Quod si inuitus procreauit Filium, quomodo non est impium de Deo hoc dicere, quod generationis necessitati subiungatur? Sin autem, sponte, dixerimus, illi rursus adiiciunt, quod sibi libitum est: Ergo si sponte procreauit sua, si uoluntate Filius procreatus, inter ipsum et omnia cetera, que Dei pariter uoluntate creata sunt, nulla penitus haberi discretio poterit. Sed non respondendum est, quod ipsi scilicet audire desiderant;  sed magis hoc modo dicemus: Neque sponte procreauit, neque inuitus. Cum igitur accepto hoc responso a conclusione sua iniqua in posterum penitus exclusi fuerint, et quesierint a nobis quemadmodum procreauerit, tunc illis ita respondebitur, naturaliter, quod est supra omnem uoluntatem ac necessitatem; et siquidem intellecto responso nostro quieuerint, bene et optime. Sin uero dixerint, non esse planum responsum, et nos contra interrogabimus eos, simili modo interrogationis eorum, utrum sponte Deus bonus sit, an inuitus. Ipsi quoque nobis respondebunt, timentes ex utraque parte illicitam responsionem: Neque sponte, neque inuitus, sed ea scilicet natura que supra uoluntatem est et necessitatem.  His igitur responsis quibus utentur ipsi de Deo, quod bonus est asserentes, iisdem nos quoque, quod Deus procreauit, approbamus. Nam sicut bonus est Deus neque uoluntate, neque necessitate, sed ipsa natura, ut bonitate priuatus numquam reperiatur, sic etiam Filium habet natura: neque enim potest Deus umquam priuari unigenito Deo Filio suo. Et hec quidem dicta de unigenito Deo comprobando abunde sufficerent, si cum prudentibus sermo esset, eo quod naturaliter habet ex Patre natiuitatem.

54. Sed quoniam isti, tamquam canes arrepti rabie, qui contra dominos quoque seuiunt, passione insanie per ignorantiam concitati, contra Filium Dei blasphemare nituntur, si quando aliquid de ipso uenerationis audierint, et exclusi fuerint a solita  contra eum blasphemia, perseuerantiam tamen malitie, sue, quam contra Filium semper exercent, minime amittunt, sed rursus contradictiones alias excogitare conantur, natiuitatem unigeniti uerbi ex Deo, que sine principio est ac naturalis habetur, destruere molientes, quasi contra eum semper pugnare cupientes; necessarium puto etiam ceteris illorum uanis interrogationibus respondere, ne questionum propositarum uiolentiam nos effugere uideamur. Interrogant igitur item nos, si omne quod desiit, et cepit. Si nos responderimus, quod omne quod desiit, et cepit, mox adiiciunt ipsi: Desiit nasci Filius, necessario ergo cepit; et si cepit, erat aliquando quando non erat; et si erat quando non erat, non habet locum ex Dei substantia habere  eum natiuitatem: quippe cum Dei substantia, ut sine principio, ac semper ac similiter habens, augmentum, uel diminutionem non capiat. Sed non est ita respondendum illis, quod omne quod desiit, et cepit, quoniam non omne quod desinit iam, et initium habet: non solum autem hoc, sed et non omne quod principium habet, iam et desinit; quoniam et Deus uolens celestes facere uirtutes, initium non habet; factis uero istis, uelle eas facere desinit. Ac propter hoc igitur non omne quod desinit habet initium. Et iterum facte celestes uirtutes, etsi initium habent substantie, numquam tamen esse desinunt: ac per hoc non omne quod cepit iam, et desinet. Ergo quoniam probatum est quod non omne quod desinit, et cepit, et ideo, et desinit nasci unigenitus Deus Filius,  attamen non habet natiuitatis initium. Nam absque initio est ex Patre natiuitas Filii, quippe cum naturalis scilicet habeatur.

55. Rursus interrogant nos, si solus cum esset Deus, genuit Filium, ut si responderimus, quod solus cum esset genuit, statim hoc adiiciant: Ergo si solus cum esset, genuit, erat aliquando quando non erat Filius. Similiter autem si responderimus quod non solus, mox adiiciant: Et quomodo fieri potest, ut id quod semper una cum ipso fuit, natum proprie nominetur? quoniam ut ipsi dicunt, ipsa natiuitas suspicionem prestat aliquando penitus non fuisse, propter hoc ipsum quod dicitur natus. Hec autem dicunt ignorantes quantum intersit corporalibus  temporalibusque sensibus audere de Deo quodcumque pronuntiari: quippe cum is, de quo agitur, quasi qui absque initio sit, necessitatibus temporum subiacere non possit. Ideo igitur nos quoque illos consulamus, quodammodo ipsorum interrogatione utentes, ut sic figmentum suum, quod Greci sophisma uocant, illis apertum fiat ac planum. Dicite nobis uos: Solus cum esset Deus, misericordias genuit, an non? quoniam beatus Paulus patrem misericordiarum Deum nominat, ita dicens: Benedictus Deus, et Pater Domini nostri Iesu Christi, pater misericordiarum . Et si ausi fuerint dicere, quod solus cum esset genuit, nos quoque ipsis ita respondebimus, Cur non sit impium ac nefarium dicere, quod fuit aliquando Deus absque misericordiis:  quippe cum Deus misericordiarum fons habeatur, et numquam prauitatis pater fuisse credatur, ut cum primum misericordiarum pater non esset, earum postea fieri pater inciperet. Sin uero, uitantes hanc apertam de Deo blasphemiam, dixerint: Non fuit aliquando solus absque misericordiis: respondebimus ipsis etiam hoc modo: Sicut igitur Deus numquam solus sine misericordia, factus est postea misericordiarum pater; sic etiam non solus antea, postea unigeniti Filii Pater efficitur. Semper enim Deus Pater est unigeniti sui Dei uerbi.

56. Sin autem rursus in sua uanitate durantes dixerint quia id quod non natum est substantiam significat Deitatis: Deus autem Pater non natus est, et Filius natus, una eademque Patris et Filii esse  substantia non potest; discant quod non natum substantiam minime significat: nam si non natum nato uidetur esse contrarium, substantie autem contrarium nichil est, profecto non natum minime potest esse substantia. Et aliter, si substantia in eo quod est asseritur, non natum autem in eo quod non est, quia non natum est, profecto non natum substantia non est. Et iterum, si substantia per semetipsam constare dinoscitur, non natum autem non per se constat, sed de substantia dicitur, que non nata est, profecto non natum non est substantia.

57. Rursus etiam si dixerint: Si Pater non natus est secundum substantiam, Filius uero natus est, nati et non nati una non potest esse substantia; discant adhuc quod non necessario substantiarum modus  diuersas facit substantias. Neque enim quia dicitur Deus Pater esse non natus, dicitur autem et immortalis similiter, et incorruptibilis, ideo diuersas habebit substantias, quippe cum non sit unum idemque non natum et immortale, uel incorruptibile, et cetera his similia. Sicut igitur hec cum de Deo dicuntur, diuersas substantias minime significant; sic neque natum et non natum diuersas substantias umquam facient; neque enim quia Adam non natus est, Seth autem natus, ideo diuersa est eorum substantia.

58. Sin autem perseuerauerint, dicentes, quod id quod est sine initio, etiam non natum est, et quoniam Filius natus est, sine initio esse non potest; discant  quia non si quid sine initio est, id omni modo etiam non natum est, eo quod non si quid initium habet, id omni modo etiam natum est. Quoniam Dei misericordie sine initio habite, non etiam innate sunt, quippe cum patrem habeant Deum. Similiter autem celum et terra, cum initium habeant, non sunt nata, sed creata. Neque enim si quid est creatum, hoc omni modo natum est, nam si idem creatum et natum, superfluo docuit euangelista Ioannes, ita dicens: Quotquot autem acceperunt eum, dedit eis potestatem filios Dei fieri ; siquidem qui semel creati sunt, hoc habent, ut etiam filii Dei fiant. Sicut igitur creatum et natum idem non est, sic etiam non creatum et non natum idem non esse potest, eo quod Dei misericordie, cum sint non create, non tamen  sunt innate.

59. Cum iterum nos interrogauerint: Quomodo Deus unus, simplex cum sit et incompositus, Pater simul et Filius et Spiritus sanctus esse potest? discant quod non propterea Deus amittit esse simplex et incompositus, quoniam habet unum unigenitum uerbum substantiuum, equale sibi per omnia, similiter et sapientiam substantiuam, equalem sibi per omnia. Sed siquidem, ut ipsi putant, ideo compositus est, quod uoluntatem habeat, et istam non equalem substantie: quippe, cum non idem sit substantia et uoluntas, nos tamen non imitamur eorum sententiam, sed pie dicimus et religiose, quod etsi uoluntatem Deus habeat, et istam non equalem substantie, tamen ab omni est compositione alienus.

 60. Quia igitur apud se uidentur adhuc esse sapientes, cum per omnia nimis inepti probati sint, hoc etiam nos interrogant: Quomodo fieri potest ut unus Deus, una substantia, Pater et Filius nominetur, quoniam hi qui hoc dicunt, unum ac solum Deum Filium simul et Patrem per unam partem orationis pronuntiare assolent, quasi Grece dicatur ? Discant non in eadem diu debere perseuerare stultitia. Neque enim quia unus est Deus Pater, eiusque Filius, ac pariter una substantia Patris et Filii, idcirco debet Deus uocari: quippe cum non unum personarum numero dicamus, sed substantie communi uocabulo. Namque Adam simul et eius filius Abel, unus homo, cum esset alter, unaque pariter eademque substantia, propter nature  communionem, numquam uocati sunt, sed ne uocari quidem hoc nomine poterant. Quod autem duo numero simul homines unus homo dicuntur communione, ut dixi, et societate nature, testis est famulus Dei Moyses, ita dicens: Et fecit Deus hominem, secundum imaginem Dei fecit eum, masculum et feminam fecit eos . Itidem Dominus etiam noster iehsu Christus se unum et Patrem simul appellat, propter equalitatem unitatemque substantie, ita dicens: Ego et pater unum sumus . Unus igitur Deus, Pater et Filius et Spiritus sanctus, propter unitatem equalitatemque substantie.

61. Nam sicut sensus noster sermo fieri non potest, quippe cum sermonis nostri pater habeatur  ipse; neque e diuerso sermo sensus umquam fiet, sed neque nostra sapientia sensus ac sermo. Sed est iterum sensus generans sermonem, et non ipse generatur: similiter autem et sermo generatur tantum, non generat; pari ratione et sapientia neque generat, neque generatur. Sensus autem noster cum sit sapiens, et sapientiam habeat, quasi rationabilis sermonem tantum generat. Sapientia iterum non generat sermonem, sed est cum sensu uere pariter ac sermone. Sic Deus Pater numquam Filius fieri potest, neque e diuerso Filius Pater, sed neque Spiritus sanctus Filius, aut Pater. Rursus etiam Deus Pater genuit quidem unigenitum Deum uerbum, ipse autem non est natus; Filius uero natus est quidem, non etiam genuit; Spiritus autem sanctus neque natus  est, neque genuit: sed, ut apertius dicam, sicuti Dei Patris misericordie, cum nate sint a patre non nato, conglutinatam penitus habent innatiuitati Patris generationem; sic etiam substantiuus unigenitus Filius Dei conglutinatam penitus habet Patris ingenerationi natiuitatem, quippe cum splendor glorie sit, et forma Dei substantie. Sic enim etiam beatus Paulus ad Hebreos scribens, dicit : Qui est splendor glorie, et figura substantie eius. Splendorem igitur Patris Filium cum Paulus dixisset apostolus, probauit aperte quod ex substantia Patris Filius est, et quod inseparabilis, uel indiuisus Patris Filius habetur, et quod semper una cum Patre est. Figuram rursus Dei substantie memorans, docet quod equalem habet Filius Patris substantiam. Et  iterum, sicuti Dei Patris immortalitas una cum Deo Patre non nata, non dicitur nata, neque ipsa pariter generare; sic etiam Dei substantiuus Spiritus sanctus, neque natus est, neque genuit: ac per hoc igitur tres personas Patris et Filii et Spiritus sancti fatentes, unam credimus, propter unitatem substantie, Trinitatis esse uirtutem. Similiter autem propter indiuisionem nature, Patrem et Filium et Spiritum sanctum, unum Dominum, unum Deum omnipotentem, creatorem, prouisorem, semper se ac similiter habentem, cui honor et gloria in secula seculorum. Amen.



CONFESSIO SEU LIBELLUS FIDEI A PELAGIO EX ORIENTE ROMAM MISSUS AD SEDEM APOSTOLICAM.


Confessionem hanc Baronius erutam ex uaticanis monumentis retulit in Annales. Quo facto consilium Patris Sirmondi preuertit, qui sua manu descriptam editurus erat. Eam nos ex doctissimi senis apographo  Baroniana correctiorem exhibemus.



PARS PRIMA, QUAE THEOLOGICA.

1. Credimus in Deum Patrem omnipotentem, cunctorum uisibilium et inuisibilium conditorem.

 2. Credimus et in Dominum nostrum Iesum Christum, per quem creata sunt omnia, uerum Deum, unigenitum, et uerum Dei Filium, non factum aut adoptiuum, sed genitum, unius cum Patre substantie, quod Greci dicunt , atque ita per omnia equalem Deo Patri, ut nec tempore, nec gradu, nec potestate possit esse inferior. Tantumque esse confitemur illum qui est genitus, quantus est ille qui genuit.

3. Non autem quia dicimus genitum a Patre Filium, diuine et ineffabili generationi aliquod tempus ascribimus; sed nec Patrem dicimus aliquando cepisse, nec Filium; non enim aliter confiteri possumus eternum Patrem, nisi confiteamur etiam ceternum Filium; ex illo enim Pater dicitur,  et qui semper Pater fuit, semper Filium habuit.

4. Credimus et in Spiritum sanctum, uerum Deum, ex Patre procedentem, equalem per omnia Patri et Filio, uoluntate, potestate, eternitate, substantia.

5. Nec est prorsus aliquis in Trinitate gradus, nichil quod inferius superiusue dici possit: sed tota Deitas sui perfectione equalis est, ut, exceptis uocabulis que proprietatem personarum indicant, quidquid de una persona dicitur, de tribus dignissime possit intelligi.

6. Atque ut confundentes Arium, unam eamdemque dicimus Trinitatis esse substantiam, et unum in tribus personis fatemur Deum; ita impietatem Sabellii declinantes, tres personas expressas sub proprietate  distinguimus; non ipsum sibi Patrem, ipsum sibi Filium, ipsum sibi Spiritum sanctum esse dicentes, sed aliam Patris, aliam Filii, aliam Spiritus sancti esse personam. Non enim nomina tantummodo, sed etiam nominum proprietates, id est, personas uel, ut Greci exprimunt, hypostases, hoc est, substantias confitemur.

7. Nec Pater Filii aut Spiritus sancti personam aliquando excludit, nec rursus Filius, aut Spiritus sanctus Patris nomen personamque recipit; sed Pater semper Pater est, Filius semper Filius est, Spiritus sanctus semper Spiritus sanctus est: itaque substantia unum sunt, personis ac nominibus distinguuntur.



PARS SECUNDA, QUAE eCONOMICA

 8. Ipsum autem Dei Filium, qui absque initio eternitatem cum Patre et Spiritu sancto possidet, dicimus in fine seculorum perfectum nature nostre hominem suscepisse ex Maria semper uirgine, et uerbum carnem esse factum, assumendo hominem, non permutando Deitatem; nec, ut quidam sceleratissime opinantur, Spiritum sanctum dicimus pro semine, sed potentia ac uirtute Creatoris operatum.

9. Sic autem confitemur in Christo unam Filii esse personam, ut dicamus duas esse perfectas atque integras substantias, id est, Deitatis et humanitatis, que ex anima continetur et corpore; atque ut condemnamus Photinum, qui solum ut nudum in Christo hominem confitetur, ita anathematizamus Apollinarem  et eius similes, qui dicunt Dei Filium minus aliquid de humana suscepisse natura; et uel in carne, uel in anima, uel in sensu assumptum hominem, his propter quos assumptus est fuisse dissimilem, quem, absque sola peccati macula, que naturalis non est, nobis confitemur fuisse conformem.

10. Illorum quoque similiter exsecramur blasphemiam, qui nouo sensu asserere conantur a tempore suscepte carnis omnia que erant Deitatis in hominem demigrasse, et rursum que erant humanitatis in Deum esse transfusa: ut quod nulla umquam heresis dicere ausa est, uideatur hac confusione utraque exinanita substantia, Deitatis scilicet et humanitatis, et a proprio statu in alium esse mutata, ut qui tam Deum imperfectum in Filio quam hominem  confitentur, nec Deum uerum, nec hominem tenere credantur.

11. Nos autem dicimus susceptum ita a Dei Filio passibile nostrum, ut Deitas impassibilis permaneret; passus est enim Dei Filius non putatiue, sed uere omnia que Scriptura testatur, id est, esuriem, sitim, lassitudinem, dolorem, mortem, et cetera huiusmodi.

12. Secundum illud passus est quod pati poterat, id est, secundum illam substantiam que assumpta est; ipse enim Dei Filius secundum suam Deitatem impassibilis est ut Pater, incomprehensibilis ut Pater, inuisibilis ut Pater, inconuertibilis ut Pater; et quamuis propria persona Filii, id est, Dei uerbum suscepit passibilem hominem, ita tamen eius habitatione  secundum suam substantiam Deitas uerbi nichil passa est, ut tota Trinitas, quam impassibilem confiteri necesse est.

13. Mortuus est ergo Dei Filius, secundum Scripturas, iuxta illud quod mori poterat. Resurrexit tertia die, ascendit in celum, sedet ad dexteram Dei Patris, manente eadem natura carnis in qua natus et passus est, in qua etiam resurrexit. Non enim exinanita est humanitatis substantia, sed glorificata, et in eternum cum Deitate mansura.

14. Accepta ergo a Patre omnium potestate que in celo sunt et in terra, uenturus est ad iudicium uiuorum et mortuorum, ut et iustos remuneret et puniat peccatores.



PARS TERTIA, QUAE ETHICA.


15. Resurrectionem etiam carnis confitemur et credimus, ut dicamus nos in eadem in qua nunc sumus ueritate membrorum esse reparandos, qualesque semel post resurrectionem fuerimus effecti, in perpetuum permansuros.

16. Unam esse uitam sanctorum omnium, sed premia pro labore diuersa; e contrario pro modo delictorum, peccatorum quoque esse supplicia.

17. Baptisma unum tenemus quod iisdem sacramenti uerbis in infantibus quibus etiam in maioribus asserimus esse celebrandum.

18. Hominem, si post baptismum lapsus fuerit, per penitentiam credimus posse saluari.

 19. Nouum et uetus Testamentum recipimus in eo librorum numero quem sancte catholice Ecclesie tradit auctoritas.

20. Animas a Deo dari credimus, quas ab ipso factas dicimus, anathematizantes eos qui animas quasi partem diuine dicunt esse substantie: eorum quoque condemnamus errorem, qui eas ante peccasse, uel in celis conuersatas fuisse, dicunt, quam in corpora mitterentur.

21. Exsecramur etiam eorum blasphemiam qui dicunt impossibile aliquid homini a Deo preceptum esse, et mandata Dei non a singulis, sed ab omnibus in commune posse seruari.

22. uel qui primas nuptias cum Manicheo, aut secundas cum Cataphrygis damnant.

 23. Anathematizamus etiam illos qui Dei Filium necessitate carnis mentitum esse dicunt; et eum propter assumptum hominem, non omnia facere potuisse que uoluit.

24. Iouiniani quoque damnamus heresim, qui dicit nullam in futuro meritorum esse distantiam, nosque eas ibi habituros esse uirtutes quas hic habere neglexerimus.

25. Liberum sic confitemur arbitrium, ut dicamus nos semper Dei indigere auxilio: et tam illos errare qui cum Manicheo dicunt hominem peccatum uitare non posse, quam illos qui cum Iouiniano asserunt hominem non posse peccare; uterque enim tollit arbitrii libertatem; nos uero dicimus hominem semper et peccare, et non peccare posse, ut semper nos  liberi confiteamur esse arbitrii.

26. Hec fides est, papa beatissime, quam in Ecclesia catholica didicimus, quamque semper tenuimus et tenemus, in qua si minus perite aut parum caute aliquid forte positum est, emendari cupimus a te, qui Petri et fidem et sedem tenes; sin autem hec nostra confessio apostolatus tui iudicio comprobatur, quicumque me maculare uoluerit, se imperitum, uel maleuolum, uel etiam non catholicum, non me hereticum comprobabit.

Eruditam dissertationem u. c. Ioannes Launoius de confessione Pelagii edidit, planeque ostendit, confessionem hanc, nec ab Hieronymo missam ad Damasum, quod uisum Remigio Lugdunensi ; nec ab Augustino in sermone 191 dictam, quod Guillelmus Parisiensis credidit  ; nec ulla idonea ueterum recentiumque auctoritate abiudicari posse Pelagio, cui et ab Augustino , et a Zosimo  aperte tributa est.

In his tribus assentior libens uiro docto, non perinde in aliis duobus, que suis singula capitibus probare nititur. Alterum est, ante Caroli Magni tempora nondum fuisse libellum hunc a credula antiquitate Hieronymo suppositum; alterum, addita ipsi postmodum nonnulla, que pertinent ad heresim, siue Eutychis de confusione naturarum in Christo, siue Elipandi de filietate Christi adoptiua.

Nam, ut incipiam de primo dicere, non uideo qua fronte potuisset auctor Carolini Operis  confessionem afferre, uelut traditionem catholice fidei, acceptam a Patribus, et uerbis Hieronymi expressam, si modo haberetur tantum in codicibus  recentioribus, atque ita posset testimonio ueterum, et eo quidem grauiore, quod tacitum, nouitatis argui; ea presertim etate qua ceptum erat a nonnullis et inquiri curiosius in ueritatem codicum, et quibusdam obiici suppositionis crimen, etiam quoad Hieronymi Opera.

Deinde Remigius Lugdunensis Caroli Magni suppar , confessionem de qua nunc agitur eodem habuit loco ac tres dialogorum libros contra Pelagium ab Hieronymo scriptos: Quid ille, inquit, sanctus doctor iuxta fidei catholice ueritatem de libero arbitrio senserit, et dialogi ipsius quos sub nomine Attici et Critobuli contra Pelagianos scripsit, manifestissime testantur; et fidei eius professio, quam plenissime et perfectissime contra quosdam calumniatores ad pontificem sedis apostolice in defensionem sui edidit, satis ostendit, ubi de eodem libero arbitrio ita loquitur: LIBERUM SIC CONFITEMUR ARBITRIUM, etc. Qua uero de causa ita opinatus est? Non alia sane, nisi quod utrumque Opus intelligeret ab omnibus Hieronymo  tribui, et in suis codicibus, quos utique antiquos testatus est, eiusdem doctoris nomine insignitum reperisset.

Denique non temere quispiam suspicatus fuerit idem contigisse libello quod epistole ad Demetriadem, quam uenerabilis Beda  tradit a suis hominibus  lectam fuisse, cum arbitrarentur sancti et catholici doctoris Hieronymi esse, utique quoniam uulgo inter eius libros tunc temporis reperiebatur.

Et uero Pelagianos sui magistri Opera sub cognominibus sanctorum libris clepere uoluisse, docet Cassiodorus , cum ait annotationes Pelagii in Epistolas Pauli sua etate  ita in cunctorum manibus celebres habitas, ut eas a sancto Gelasio papa urbis Rome, doctissimi uiri studio dicerent fuisse conscriptas; quod solent, inquit, facere, qui res uitiosas cupiunt gloriosi nominis auctoritate defendere.

 Posset igitur aliquis, nec incredibiliter, coniicere iam inde a sexto seculo, aut etiam a fine quinti, libellum Pelagii insertum fuisse Operibus Hieronymi, subiectumque, ut reuera fuit in codice Ecclesie Lugdunensis, dialogis tribus: quare fieri potuisse ut primum libellus gereret in fronte Pelagii nomen, idque arte Pelagianorum, qui uellent iudicio lectorum Hieronymum damnare falsi, quasi magistro de libero arbitrio calumniam fecisset, contra certam confessionis fidem; deinde sublato, ut fit, per incuriam librariorum nomine auctoris, crederetur ab eo compositus, a quo et dialogi quibuscum iungebatur. Simile quiddam uideri possunt indicare uerba Remigii.

Iam uero alterum, quo dicitur aliquid insertum fuisse quod pertineat ad heresim, siue Eutychis de confusione, aut etiam transmutatione naturarum in Christo, siue Iouiniani de impeccabilitate hominis, siue Elipandi de filietate Christi adoptiua, non minus incredibile mihi uidetur; nam, ut Pelagius et Nestorius,  sic Eutyches heresi sue ortum non dedit, sed nomen tantum, eam enim ex Apollinari accepit. Unde Leo papa  scribit suis diebus aliquos, de spiritu erroris olim destructi olimque damnati, ueterem insaniam concepisse: Qui geminam audent in Christo negare naturam, aut non suscepta carnis ueritate, aut in carnem Deitate conuersa, ut aut secundum Manicheum nulla sit eius resurrectio, cuius nulla fuit passio; aut secundum Apollinarem ipsa Deitas uerbi mutabilis, ipsa facta sit passibilis. Scribit et Theodoretus : Polemium quemdam ex Apollinaris scriptis ansam nactum, et substantiarum confessionem factam dixisse, et commixtionem diuinitatis et corporis, atque inde Polemianorum heresim natam. Ambrosius sub finem quarti seculi : Cum isti dicant quia uerbum in carnem conuersum est, et a propria natura mutatum est, datur illis locus ut infirmitatem carnis ad infirmitatem  diuinitatis, quadam facta diuine nature mutatione, detorqueant. Et paulo post: Legi in quibusdam libris sic positum. ET ORGANUM, ET EUM A QUO MOuEBATUR ORGANUM, UNIUS IN CHRISTO FUISSE NATURAE; quod ideo posui, ut ex scriptis nomen deprehendatur auctoris. Respiciebat Ambrosius in orationem disputatoriam Apollinarii, ex qua fragmentum hoc retulit Leontius : Organum, et quod mouet organum, unam naturaliter perficiunt operationem; cuius autem est una operatio, una etiam substantia est. Una ergo substantia facta est uerbi et instrumenti. Quid plures commemorem? uideri possunt super ea re duo Gregorii, Nazianzenus et Nyssenus .

De Iouiniani errore circa hominis impeccabilitatem expedita magis responsio est: id enim unum Pelagius arguit in Iouiniano, quod contra se facere cerneret, nempe non posse hominem tamdiu peccare quamdiu mortalem uitam ageret, hanc enim  possibilitatem utriusque partis Pelagius necessariam dicebat ad arbitrii libertatem seruandam; possibilitatem uero peccandi baptismo amitti Iouinianus credebat, si tamen credebat. Iste uero sensus satis aperte proditur Pelagii uerbis: Nos uero dicimus hominem semper et peccare, et non peccare posse, ut semper nos liberi confiteamur esse arbitrii. Quorsum enim, alioquin uox ista semper repeteretur? uide prolixam Iulianum inter et Augustinum altercationem de Iouiniani heresi , quam suo quisque aduersario ingerebat.

Adduci pariter non possum ut credam hanc uocem adoptiuum, siue a Patribus Francofordiensibus, siue ab alio quocumque posterioris eui additam fuisse. Nam preterquam quod in omnibus codicibus habetur, etiam qui antiquiores apparent, nec credibile est in cunctos additamentum eiusmodi irrepsisse, non prudenter sane hic ubi legitur a Patribus positum fuisset aduersus heresim Elipandi, sed alieno prorsus  loco, quandoquidem in secundo numero de Christo agitur , et non . Adde quod aduersus Arianos, quos locus maxime respicit, a Pelagio poni debuit hec sententia: Non factum aut adoptiuum, sed genitum, unius cum Patre substantie, etc., ut excluderetur heresis, Filium Dei unigenitum negans Patri; sed Filium dici perinde tantum ac qui adoptatur. Certe uulgo Patres aduersus hanc Arianorum inuecti sunt longe ante ortam heresim Pelagianam, atque adeo ante Elipandi questiones.

Denique consulto Patres Francofordie congregati abstinuerunt ab hoc testimonio proferendo, etsi obuium foret: siquidem intellexerunt satis, ut erant doctissimi pariter ac prudentissimi, quo sensu dictum sit iam inde ab exorta Arianorum secta, quamque statim ab aduersariis exceptionem passurum esset.

Porro autem libellum fidei sue Pelagius in Oriente positus scripsit, si tamen scripsit, et non potius a Celestio mutuatus est, paucis admodum immutatis.  Scripsit, inquam, post concilium Diospolitanum, Theodoto Antiochenam synodum meditante, cum iam et Ioannes Hierosolymitanus obiisset ann. 417 die 10 Ianuarii, et in eiusdem locum successisset Praylius, cuius littere commendatorie Pelagii Romam comitate sunt libellum, et nondum in Oriente auditum esset de morte Innocentii, que contigit die 12 Martii ann. 417 . Liber igitur fidei scriptus est, aut certe Romam missus, paulo post festa paschalia ann. 417, cum iam tuto nauigaretur: acceptus est a Zosimo Innocentii successore, et ab eodem cum litteris in Africam directus, ubi Augustino uisus est , non tantum non carere suspicione, quod tamen Zosimus credebat , sed etiam tegere uerbis flexiloquis hereticam sententiam, quam patefecit .

 Qua parte ad questiones a Pelagianis motas spectat, totus est aduersus Hieronymi siue epistolam ad Ctesiphontem, siue librum Dialogorum, sed arte tanta, ut singulas sancti doctoris sententias Pelagius carpat, quasi aliud agens. Quatenus uero continet ea de quibus non interrogabatur, ut ait Augustinus , occupat professione fidei de Trinitate atque Incarnatione uerbi animos hominum quibus fraudem parat, seque catholicum uult mentiri: quamquam et ipse quoque perinde ac Rufinus Syrus de Incarnatione ita loquitur, ut generalibus uerbis tegere possit impietatem Theodori Mopsuesteni, quod ostendemus in notis ad confessionem Iuliani. Nunc ea sola attingemus quibus Hieronymus perstrictus uidetur.

 Credimus et in Spiritum sanctum, uerum Deum, ex Patre procedentem. Eadem uerba sunt apud Celestium et Iulianum; omnes uero de Patre dicunt procedere Spiritum sanctum, et silendo negant procedere a Filio, siquidem sequuntur communem  magistrum Theodorum Mopsuestenum, cuius sunt hec uerba: Et in Spiritum sanctum, quem, neque Filium, neque per Filium existentiam accepisse putamus. Perstrinxit autem hac sententia Pelagius sanctum Hieronymum, qui dialogo 2, cum attulisset dictum illud Luce: Cum uenissent in Mysiam, tentabant ire in Bithyniam, sed non dimisit eos spiritus Iesu ; statim addidit: Nota quod spiritus Iesu sit Spiritus sanctus, qui in alio loco, propter unitatem substantie, Patris spiritus appellatur.

 Id est, personas, uel, ut Greci exprimunt, hypostases. Maligne usus est Greca uoce, ut tacite exprobraret Hieronymo fluctuationem super ea re : Post Nicenam fidem, post Alexandrinum, iuncto pariter Occidente, decretum, trium hypostaseon ab Arianorum presule et Campensibus, nouellum a me, homine Romano, nomen exigitur. Qui, queso, ita Apostoli prodidere? Quis nouus magister gentium Paulus hec docuit? Interrogamus quid  tres hypostases posse arbitrentur intelligi. Tres personas subsistentes aiunt. Respondemus nos ita credere. Non sufficit sensus, ipsum nomen efflagitant, quia nescio quid ueneni in syllabis latet.

 Nec, ut quidam sceleratissime opinantur, Spiritum sanctum fuisse pro semine. Memini me legere nonnichil simile in speciem apud Hieronymum, sed quod nonnisi maligne in sensum prauum detorqueatur, cum per se legenti cuique faciat omnino rectum. Hilarius certe  sementine Spiritus sancti efficacie meminit, ut et auctor Operis Imperfecti in Mattheum, cuius sunt hec uerba: Sic unigenito Deo uirginem ingressuro Spiritus sanctus precessit, ut precedente Spiritu sancto in sanctificatione, nascatur Christus secundum corpus, diuinitate ingrediente pro semine. Scio Rupertum negasse in Christi conceptione Spiritum sanctum fuisse pro semine. Sed cui contradicat affirmanti, nec ipse aperit, nec diuinare licet alium quam auctorem Operis Imperfecti.

  Qualesque semel post resurrectionem fuerimus effecti, in perpetuum permansuros. Dictum istud quidem catholice, sed maligne tamen ad reprehensionem Hieronymi opinantis 1 dialogo, pluribusque disputantis aduersus Pelagium de purgatione fidelium, quantiscumque in peccatis defunctorum, perinde ac si sole infidelium pene debeant esse perpetue. uide que copiose dicta sunt in notis ad primum anathematismum Rufini Syri.

 Unam esse uitam sanctorum. Tribus de causis posita uidetur a Pelagio hec particula. Primum, ut faceret Hieronymo inuidiam maligne cuiusdam mentis, qui homini secum sentienti aduersus Iouinianum de inequalitate premiorum , exprobraret Iouiniani societatem. Deinde, ut obuiam iret obiectioni catholicorum, quod duas faceret uitas sanctorum, unam infantium sine baptismo decedentium,  alteram regeneratorum. Tandem, ut preueniret animos aduersus fidem peccati originalis, quam eo difficilius reciperent, quo magis persuasum haberent nullam esse penam nisi delictorum, id est, que propria quisque uoluntate peccasset.

 Baptisma unum tenemus. Augustinus hunc locum refert , proditque heresim uerbis ambiguis latere molientem. Posuit uero Pelagius aduersus Hieronymum, cuius hec sunt uerba : Hoc unum dicam, aut nouum nos debere symbolum cudere, ut post Patrem, et Filium, et Spiritum sanctum baptizetis infantes in regnum celorum; aut si unum et in paruulis et in magnis habetis baptisma, etiam infantes in remissionem peccatorum baptizandos in similitudinem preuaricationis Adam credatis, etc.

 Nouum et uetus Testamentum recipimus in eo librorum numero, etc. Maligne ad carpendum Hieronymum, qui in recensendis ueteris Testamenti  libris, Hebreorum potius quam Latine Ecclesie, cuius tamen ad caput scribebat Pelagius, canonem secutus uidetur. Deinde magna tunc temporis questio mouebatur de canone librorum sacrorum. Unde Innocentium papam Exuperius Tolosanus e Galliis consuluit, et in Africa Patres ann. 419 edendam sanctionem putarunt, que est 25 canon codicis Ecclesie Africane. Postea arguere uoluit Hieronymum, quod quintum Euangelium induxisset, Nazareorum scilicet, quod e Syro sermone in Latinum transtulisset, et inde testimonium adhibuisset in dialogo tertio. Unde Iulianus conuersa ad Augustinum oratione : Iuuat te uel mediocriter conuenire. Qua fiducia tu, cum Hieronymi scripta collaudes, dicas in Christo non fuisse peccatum, cum ille in dialogo illo quem sub Attici et Critobuli nomine, mira, et ut talem uirum decebat, uenustate composuit, etiam quinti Euangelii, quod a se translatum dicit, testimonio nitatur ostendere, Christum non solum naturale, uerum etiam uoluntarium habuisse  peccatum, propter quod se cognouerit Ioannis baptismo diluendum. De alio etiam testimonio Ioannis euangeliste flagitium ei assuit falsitatis. De quo Opere tu in illa epistola quam Alexandriam destinasti, ita gloriaris, ut dicas Pelagium, Scripturarum ab eo oppressum molibus, arbitrium liberum uindicare non posse. uerum illi Operi a catholico uiro, qui pulsatus fuerat, obuiatum est.

Ex hoc loco, nisi mentitus est Iulianus, discimus lectum fuisse ab Augustino librum Dialogorum Hieronymi, et laudatum; missam ab Augustino Alexandriam epistolam, qua laus Dialogorum contineretur; responsum Dialogis a Pelagio uel ab Aniano potius diacono, cuius mentio est in epistola Hieronymi ad Alipium et Augustinum ; quamquam responsio de qua sermo est in epistola mox dicta, uidetur facta epistole potius ad Ctesiphontem quam Dialogis. Sed unus fuit omnium Pelagii fere scriptor Anianus, ut dictum dissertatione prima.

 Animas a Deo dari credimus. Et ista  quoque sententia callide posita est. Primo, ut carperetur Hieronymus, quasi persequeretur hominem eadem secum sentientem de animarum origine, cuius questio tunc temporis exercebat Ecclesiam. Deinde, ut forte Augustino exprobraretur fluctuatio super ea re, quam consultatione sua, per Orosium Hieronymo allata, testatam uoluisset. Postremo, ut preiudicium quasi preseminaret aduersus peccatum originale, perinde ac si traduci non possit a parentibus, nisi anima quoque traducatur.

 Eorum quoque condemnamus errorem, etc. Posita sunt ea contra Hieronymum, qui dialogo 3 scripserat in hec uerba: Si iniusta uobis uidetur alienorum remissio peccatorum, qua non indiget qui peccare non potuit, transite ad Amasium uestrum, qui preterita in celis, et antiqua delicta solui dicit in baptismo, ut cuius in ceteris auctoritate ducimini, etiam in hac parte errorem sequamini.

  Exsecramur etiam eorum blasphemiam qui dicunt impossibile aliquid homini a Deo preceptum esse. Exsecratio hec tota ab impuro homine uomitur in sanctum Hieronymum. Cum enim dialogo primo Critobulus dixisset: Aut possibilia Deus mandata dedit, aut impossibilia: si possibilia, in nostra potestate est ea facere si uelimus; si impossibilia, nec in hoc rei sumus, si non facimus quod implere non possumus, etc., pluribus contradicit Hieronymus, et inter cetera sic ait: uides quod Deus possibile iusserit, et tamen id quod possibile est, per naturam nullum complere posse. Dedit itaque precepta, uirtutesque uarias, quas omnes simul habere non possumus, etc.

 Et mandata Dei non a singulis, sed ab omnibus in commune posse seruari. Iterum petit Hieronymum, quippe qui citato loco hec dixerit: Hoc totum dico, quod non omnia possumus omnes. Possibilia precepit Deus, fateor; sed hec possibilia cuncta singuli habere non possumus, non imbecillitate nature, ne calumniam facias Deo, etc.

  Anathematizamus etiam illos qui Dei Filium necessitate carnis mentitum esse dicunt. Et hoc etiam anathema dicitur Hieronymo, cuius est difficilis sententia dialogo 2: Tu potes omnia peccata uitare, ut adhuc in corpore constitutus esse te doceas. Negat  fratribus et propinquis ire se ad scenopegiam. Et postea scriptum est: Ut autem ascenderunt fratres eius, tunc et ipse ascendit ad solemnitatem, non manifeste, sed quasi in abscondito . Iturum se negauit, et fecit quod prius negauerat. Latrat Porphyrius, inconstantie ac mutationis accusat, nesciens omnia scandala ad carnem esse referenda, etc.

 Et eum propter assumptum hominem non omnia facere potuisse que uoluit. Iterum petitur Hieronymus, propterea quod eodem loco nonnulla scripsit paulo difficiliora. Cum enim attulisset dictum illud Christi: Non possum ego facere a memetipso aliquid, sed sicut audio, ita iudico , subiunxit: Ariani obiiciunt calumniam; sed respondet  Ecclesia, ex persona hominis hec dici, qui assumptus est. Tu e contrario loqueris: Possum sine peccato esse, si uoluero; ille nichil potest ex se facere, ut hominis indicet ueritatem. Et alio in loco: Abiit  in fines Tyri et Sidonis, et ingressus domum neminem uolebat scire, et latere non potuit . uere utique cupiebat latere, et quod cupiebat, quare facere non poterat, ut in aduentu suo omnium conscientiam declinaret? Queris causas cur latere non potuerit. Cogita assumpti hominis ueritatem, et omni carebis scandalo. Si Filius Dei in carne, et propter carnem non potuisse narratur, etc.

 Nosque eas ibi habituros esse uirtutes, etc. In Iouiniano damnat heresis Hieronymum, cuius hec sunt uerba : Quamdiu habemus thesaurum istum in uasis fictilibus, et fragili carne circumdamur, immo mortali et corruptibili, beatos nos esse credimus, si in singulis uirtutibus partibusque uirtutum Deo subiecti sumus. Cum autem mortale hoc indutum fuerit immortalitate, et corruptiuum hoc incorruptione  uestitum, et absorpta mors fuerit in Christi uictoria, tunc Deus erit omnia in omnibus, in omni uirtutum choro sanctorum numerus gloriabitur, etc.

 Cum Manicheo dicunt hominem peccatum uitare non posse. Istud ipsum Attico Critobulus obiecit in dialogo 3; nam cum Atticus necessitatem auxilii diuini ad prestanda pietatis opera commendasset, Critobulus excipit: Doleo cur uiri ecclesiastici, et qui magistrorum sibi usurpant uocabulum, tollant liberum arbitrium; quo sublato, Manicheorum secta construitur. Et paulo post: Quomodo seruas liberum arbitrium, qui dicis hominem nichil posse facere, nisi Deus semper adiuuerit?

 Qui cum Iouiniano asserunt, hominem non posse peccare. Hac damnatione uideri uoluit calumnie accusare Hieronymum, a quo dictus fuerat Iouiniani heres, dial. 2, atque etiam discipulus, epist. ad Ctesiph., immo et in dial. 3 assertor doctrine quod  baptizatus homo iam non possit amplius peccare. Nam cum Critobulus dicere cepisset: Hoc certe fateberis, eos qui Christi baptisma consecuti sunt, non habere peccatum, et si absque peccato sunt, iustos esse; cumque semel iusti fuerint, si egerint sollicite, posse in sempiternum iustitiam custodire, ac per hoc omne peccatum uitare; respondet sub Attici persona Hieronymus: Non erubescis explosam atque damnatam Iouiniani sententiam sequi? et ille enim his testimoniis tuisque nititur argumentis; immo tu illius inuenta sectaris, in Oriente docere desiderans que olim Rome et dudum in Africa condemnata sunt, etc.

 Hec fides est, etc. Mirum tot seculis captos fuisse ita omnium fere hominum oculos, ut uidere satis non potuerint, aut noluerint potius, quantumcumque moneret Augustinus, hanc fidei expositionem, uel ab heretico factam, uel saltem merito suspectam. Nostre etatis laus quedam est, eaque precipua, non temere illudi eiusmodi mercibus: quamquam cauere oportet ne prudentia, que  credulitatis intemperiem effugit, incidat in intolerabilem iudicii ferendi libidinem, ac pene proscribendi libros, si modo non placeant, tyrannidem.



LIBELLUS FIDEI ZOSIMO PAPAE OBLATUS A CeLESTIO PELAGII DISCIPULO.

Duos Celestium fidei sue libellos obtulisse, alterum Rome Zosimo, alterum Carthagine Aurelio, ex eo colligere sibi non nemo uisus est, quod Augustinus meminit oblati Zosimo , Zosimus oblati Aurelio; sed collectionem uix mihi probauerit: Zosimus enim procul dubio nichil eiusmodi  significat. Quare, inquit , intra secundum mensem ueniant, qui presentem redarguant aliter sentire quam libellis et confessione contexuit. Nam libellorum nomine opuscula indicat, uel, quod magis reor, libellos Precum, quos Celestius plures obtulit uariis iudicii actionibus; non item expositionem fidei, quam confessionem uocat, unamque memorat Augustinus, non taciturus utique de alia, si que Carthagine edita fuisset, quippe sibi notiore et diligentius perpensa. Nam cum ait  Celestium apud Carthaginem in libello suo confessum esse redemptionem paruulorum, et tamen noluisse confiteri ex Adam in eos transiisse peccatum, libellum Precum absque dubio intellexit, aut extortam ui interrogationum confessionem, non sponte oblatam sue fidei formulam. Sic enim habet : Celestius propter has ipsas contra Christi gratiam disputationes, usque ad iudicium episcopale perductus est, tamen  coactus est confiteri propter baptizandos paruulos, quod et ipsis redemptio sit necessaria. Ubi quamquam de originali peccato aliquid expressius diceret, tamen ipso redemptionis nomine non parum sibi prescripsit.

Atque hec interpretatio adhibenda quoque est uerbis Patrum Carthaginensis concilii, scribentium Innocentio pape : Quamquam per baptismum Christi etiam paruulorum fieri redemptionem libello suo Celestius in Carthaginensi Ecclesia iam confessus est. Libellum enim intellexerunt interpretationem sue sententie uno aliquo in consessu prolate oblatam, scripto in posteriore.

Creditum uero est in hunc usque diem ab ipsis etiam eruditis, Celestiane confessionis nichil preter finem ab Augustino relatum restare. Totam haberi puto apud eumdem Augustinum , sed fugisse sensum idcirco, quod cum duas in partes diuisa sit, dissitisque locis sparsa, maior uix potuerit ab oculis, quodam mentis  preiudicio quasi fascinatis, dignosci. Nam cum pars illa nichil differat a sermone 190, inter Augustinianos de Tempore, si modo initium resecetur, quod apposuit quisquis ausus est ex confessione heretici effingere catholici tractatum, credita est pertinere ad Pelagium, cum reipsa sit Celestii, quia multum similitudinis cum Pelagii libello preferebat. Id uero quod dico, aperte constabit, si pars minor ad maiorem accesserit; existet enim accessu continuus quidam atque integer libellus, et ille quidem cuiusmodi indicatur a Zosimo atque Augustino. Sunt autem testes illi duo nec leues, nec dubii, siquidem libellum, non oculis tantum uiderunt obiter, sed, mente ad singulas pene syllabas attenta, excusserunt.

Erat libellus Celestii, ut scribit Zosimus, alius quidem a Pelagiano, cum alter prius altero sit oblatus; sed tamen ita similis, ut Pelagianus omnia paria, et eodem sensu sententiisque formata, que Celestius ante protulerat contineret .

 In eo ait Augustinus : Cum fidem suam Celestius a Trinitate unius Deitatis usque ad resurrectionem, qualis futura est mortuorum , quantum dicere libuit, explicasset, ubi ad id quod agebatur, eius sermo peruenit: »Si que uero, inquit, preter fidem questiones,« etc. Idipsum scripserat de libello Pelagii , in quo  ea de quibus non interrogabatur, multa disseruit; cum enim ab unitate Trinitatis usque ad resurrectionem carnis, quod ab illo nemo querebat, disputationem, quantam uoluit, terminasset, etc., »Baptisma, inquit, unum tenemus.«

In eodem aperte negauit peccatum originale, ut testatur Augustinus : Et in urbe Roma, in libello suo, quem beatissimo pape Zosimo dedit, id asseuerauit expressius, quod paruulorum neminem obstringat originale peccatum.

Negauit tamen ita, ut se paratum diceret ad id tenendum  quod sedes apostolica definiret, quod ait Augustinus : Cum hoc  Celestius in suo libello posuisset, inter illa dumtaxat de quibus se adhuc dubitare et instrui uelle confessus est, in homine acerrimi ingenii, qui profecto si corrigeretur, plurimis profuisset, uoluntas emendationis, non falsitas dogmatis approbata est. Et propterea libellus eius catholicus dictus est, quia et hoc catholice mentis est, si qua forte aliter sapit quam ueritas exigit, non ea certissime definire, sed detecta ac demonstrata respuere.

Sex ista: esse in omnibus fere similem Pelagii fidei; in paucis differre; questiones continere alienas de Trinitate aliisque ad resurrectionem usque carnis; negare aperte peccatum originale; admittere tamen infantes baptizari in remissionem peccatorum: suaque omnia sedi apostolice subiicere, sex ista, inquam, aliaque conuenire libello quem diximus, nemo non facile uidebit, si oculos coniecerit in Celestii Pelagiique confessiones, quas  exhibemus.



CeLESTIUS. [1Kb]

1. Credimus in Deum Patrem omnipotentem, cunctorum uisibilium et inuisibilium conditorem.

2. Credimus et in Dominum nostrum Iesum Christum, per quem creata sunt omnia, uerum Deum unigenitum, et uerum Dei Filium, non factum, aut adoptiuum, sed genitum, unius cum Patre  substantie, quod Greci dicunt , atque ita per omnia equalem Deo Patri, ut nec tempore, nec gradu, nec potestate esse possit inferior: tantumque esse confitemur illum qui est genitus, quantus est ille qui genuit.

3. Non autem, quia dicimus genitum a Patre Filium, diuine et ineffabili generationi aliquod  tempus ascribimus; sed nec Patrem dicimus aliquando cepisse, nec Filium. Non enim possumus aliter confiteri eternum Patrem, nisi confiteamur etiam et Filium ceternum; ex Filio enim Pater dicitur, et qui semper Pater fuit, semper Filium habuit.

4. Credimus et in Spiritum sanctum, Deum uerum, ex Patre procedentem, equalem per omnia  Patri et Filio, natura, uoluntate, potestate, eternitate, substantia.

5. Nec est prorsus aliquis in Trinitate gradus, nichil quod inferius superiusue dici possit: ideo tota Trinitas sua perfectione equalis est, ut, exceptis uocabulis que proprietatem personarum indicant, quidquid de una persona dicitur, de tribus dignissime possit intelligi.

 6. Atque ut confutantes Arium, unam eamdemque dicimus Trinitatis substantiam esse, et unum in tribus personis fatemur Deum; ita impietatem Sabellii declinantes, tres personas expressas sui proprietate distinguimus; non ipsum sibi Patrem, ipsum Filium, ipsum Spiritum sanctum esse dicentes, sed aliam Patris, aliam Filii, aliam  Spiritus sancti esse personam: non enim nomina tantummodo, sed etiam nominum proprietates, id est, personas confitemur.

7. Nec Pater Filii aut Spiritus sancti personam aliquando excludit, nec rursus Filius, aut Spiritus sanctus Patris nomen personamque recipit; sed  Pater semper Pater, Filius semper Filius, Spiritus sanctus semper Spiritus sanctus. Itaque substantia unum sunt, personis ac nominibus distinguuntur.

8. Ipsum autem Dei Filium, qui absque initio cum Patre et Spiritu sancto est, dicimus in fine seculorum perfectum nature nostre hominem suscepisse ex Maria semper uirgine, et uerbum carnem  esse factum, sed assumendo hominem, non permutando Deitatem: non, ut quidam sceleratissimi opinantur, Spiritum sanctum dicimus pro semine fuisse, sed potentia et uirtute Creatoris operatum.

9. Sic autem confitemur in Christo unam Filii esse personam, ut dicamus duas atque integras esse substantias, Deitatis scilicet et humanitatis,  que ex anima constat et corpore; atque ut condemnamus Photinum, qui solum et nudum hominem confitetur in Christo, ita anathematizamus Apollinarem et eius similes, qui dicunt Dei Filium minus aliquid de humana suscepisse natura, et uel in carne, uel in anima, uel in sensu assumptum hominem, his propter quos assumptus est fuisse  dissimilem; quoniam absque sola peccati macula, que naturalis non est, nobis confitemur fuisse conformem.

10. Illorum quoque exsecramur similiter blasphemiam, qui nouo sensu asserere conantur, a tempore accepte carnis, omnia que erant Diuinitatis in hominem demigrasse, et rursum que humanitatis erant in Deum  esse transfusa: ut, quod nulla umquam heresis ausa est dicere, uideatur hac confusione utraque exinanita esse substantia, Deitatis scilicet et humanitatis, et amisso proprio statu, in alium esse mutata, ut qui tam Deum imperfectum in Filio quam hominem confitemur, nec Deum uere, nec hominem tenere credamus.

11. Nos autem ita dicimus  susceptum a Dei Filio hominem, ut Deus tamen impassibilis permaneret. Passus est etenim Dei Filius, non putatiue, sed uere, omnia que Scriptura testatur, id est, esuriem, sitim, lassitudinem, dolorem, mortem, et cetera huiusmodi.

12. Sed secundum illud passus est quod pati poterat: Non secundum illam substantiam que assumpsit, sed secundum illam  que assumpta est. Ipse enim Dei Filius secundum Deitatem suam impassibilis est ut Pater, incorruptibilis ut Pater. Et quamuis propria persona Filii, id est, Dei uerbum, susceperit passibilem hominem, tamen eius inhabitatione secundum suam substantiam Deitas uerbi nichil  passa est, ut et tota Trinitas, quam impassibilem esse necesse est.

13. Mortuus est ergo Dei Filius, eadem natura carnis in qua natus est et passus, in qua et resurrexit; non enim exinanita est humanitatis substantia, sed glorificata, et in eternum cum Deitate mansura.

 14. uenturus est ad iudicium uiuorum et mortuorum, ut et iustos remuneret, et puniat peccatores.

15. Resurrectionem carnis ita credimus, ut dicamus nos in eadem in qua nunc sumus ueritate  membrorum esse reparandos, qualesque semel post resurrectionem fuerimus effecti in perpetuum mansuros.

16. Unam esse sanctorum uitam omnium, sed premia pro labore diuersa: et e contrario, pro modo delictorum, peccatorum quoque esse supplicia.

17. Baptisma unum tenemus, quod iisdem sacramenti uerbis in infantibus  quibus etiam in maioribus dicimus esse celebrandum.

18. Infantes autem debere baptizari in remissionem peccatorum, secundum regulam uniuersalis Ecclesie, et secundum Euangelii sententiam confitemur, [a 1Kb] quia Dominus statuit regnum celorum  nonnisi baptizatis posse conferri, quod, quia uires nature non habent, conferri necesse est per gratie largitatem.

19. [a 1Kb] In remissionem autem peccatorum baptizandos infantes, non [b 1Kb] idcirco dicimus ut peccatum ex traduce firmare uideamur, quod longe a catholico sensu alienum est, quia peccatum non cum homine nascitur,  quod postmodum exercetur ab homine, quia non nature delictum est, sed uoluntatis esse demonstratur.

Et illud ergo confiteri congruum est, ne diuersa baptismatis genera facere uideamur; et hoc premunire necessarium, ne per mysterii occasionem, ad Creatoris iniuriam, malum, antequam fiat ab homine, tradi dicatur homini per naturam.

 20. Hominem, si post baptismum lapsus fuerit, primo per reconciliationem, deinde per penitentiam credimus posse saluari.

21. Nouum et uetus Testamentum recipimus in illo librorum numero quem sancte Ecclesie catholice tradit auctoritas.

22. Animas a Deo dari credimus, quas ab ipso factas dicimus, anathematizantes eos qui animam  quasi partem diuine dicunt esse substantie: eorum quoque condemnamus errorem qui eas  ante peccasse, uel in celis conuersatas fuisse dicunt, quam in corpora mitterentur.

23. Exsecramur etiam eorum blasphemiam qui dicunt impossibile aliquid homini a Deo preceptum esse, et mandata Dei, non a singulis, sed ab omnibus in commune posse seruari;

24. uel qui primas nuptias cum Manicheo, aut  secundas cum Cataphrygis damnant.

25. Anathematizamus etiam illos qui Dei Filium necessitate carnis mentitum esse dicunt, et eum propter assumptum hominem non omnia facere potuisse que uoluit.

26. Iouiniani quoque damnamus heresim, qui dicit nullam in futuro meritorum esse distantiam, nosque eas ibi habituros esse uirtutes quas  hic habere negleximus.

27. Liberum sic confitemur arbitrium, ut dicamus nos semper Dei indigere auxilio: et tam illos errare qui cum Manicheo dicunt hominem peccatum uitare non posse, quam illos qui cum Iouiniano asserunt hominem non posse peccare; uterque enim tollit arbitrii libertatem. Nos uero dicimus hominem semper et peccare, et non peccare posse,  ut nos liberi confiteamur esse arbitrii.

28. Hec est fides quam in catholica didicimus Ecclesia,  quamque semper tenuimus; quam credimus et a nobis deinceps posse teneri.

 29. Si que uero [a 1Kb] preter fidem questiones nate sunt, de quibus esset inter plerosque contentio, non ego quasi auctor alicuius dogmatis, definita hoc auctoritate statui; sed ea [b 1Kb] que de prophetarum et apostolorum fonte suscepi, [c 1Kb] uestri apostolatus offerimus probanda iudicio, ut si forte ut hominibus quispiam  ignorantie error obrepserit, uestra sententia corrigatur.



PELAGIUS.


Credimus in Deum Patrem omnipotentem, cunctorum uisibilium et inuisibilium conditorem.

Credimus et in Dominum nostrum Iesum Christum, per quem creata sunt omnia, uerum Deum unigenitum, et uerum Dei Filium, non factum, aut adoptiuum, sed genitum, unius cum Patre  substantie, quod Greci dicunt , atque ita per omnia equalem Deo Patri, ut nec tempore, nec gradu, nec potestate possit esse inferior: tantumque esse confitemur illum qui est genitus, quantus est ille qui genuit.

Non autem, quia dicimus genitum a Patre Filium, diuine et ineffabili generationi aliquod tempus  ascribimus; sed nec Patrem dicimus aliquando cepisse, nec Filium. Non enim possumus aliter confiteri eternum Patrem, nisi confiteamur etiam et Filium ceternum; ex illo enim Pater dicitur, et qui semper Pater fuit, semper Filium habuit.

Credimus et in Spiritum sanctum, uerum Deum, ex Patre procedentem, equalem per omnia Patri  et Filio, uoluntate, potestate, eternitate, substantia.

Nec est prorsus aliquis in Trinitate gradus, nichil quod inferius superiusue dici possit; sed tota Deitas sui perfectione equalis est, ut, exceptis uocabulis que proprietatem personarum indicant, quidquid de una persona dicitur, de tribus dignissime possit intelligi.

 Atque ut confundentes Arium, unam eamdemque dicimus Trinitatis esse substantiam, et unum in tribus personis fatemur Deum; ita impietatem Sabellii declinantes, tres personas expressas sub proprietate distinguimus; non ipsum sibi Patrem, ipsum sibi Filium, ipsum sibi Spiritum sanctum esse dicentes, sed aliam Patris, aliam Filii, aliam  Spiritus sancti esse personam: non enim nomina tantummodo, sed etiam nominum proprietates, id est, personas, uel, ut Greci exprimunt, hypostases, hoc est, subsistentias, confitemur.

Nec Pater Filii aut Spiritus sancti personam aliquando excludit, nec rursus Filius aut Spiritus sanctus Patris nomen personamque recipit; sed  Pater semper Pater est, Filius semper Filius est, Spiritus sanctus semper Spiritus sanctus est. Itaque substantia unum sunt, personis ac nominibus distinguuntur.

Ipsum autem Dei Filium, qui absque initio eternitatem cum Patre et Spiritu sancto possidet, dicimus in fine seculorum perfectum nature nostre hominem suscepisse ex Maria semper  uirgine, et uerbum carnem esse factum, assumendo hominem, non permutando Deitatem: nec, ut quidam sceleratissime opinantur, Spiritum sanctum dicimus pro semine, sed potentia ac uirtute Creatoris operatum.

Sic autem confitemur in Christo unam Filii esse personam ut dicamus duas esse perfectas atque integras substantias, id est, Deitatis et humanitatis,  que ex anima continetur et corpore. Atque ut condemnamus Photinum, qui solum et nudum in Christo hominem confitetur, ita anathematizamus Apollinarem et eius similes, qui dicunt Dei Filium minus aliquid de humana suscepisse natura, et uel in carne, uel in anima, uel in sensu assumptum hominem, his propter quos assumptus  est fuisse dissimilem, quem absque sola peccati macula, que naturalis non est, nobis confitemur fuisse conformem.

Illorum quoque similiter exsecramur blasphemiam, qui nouo sensu asserere conantur, a tempore suscepte carnis, omnia que erant Deitatis in hominem demigrasse, et rursum que erant humanitatis in Deum esse  transfusa: ut, quod nulla umquam heresis dicere ausa est, uideatur hac confusione utraque exinanita substantia, Deitatis scilicet et humanitatis, et a proprio statu in alium esse mutata, ut qui tam Deum imperfectum in Filio quam hominem confitentur, nec Deum uerum, nec hominem tenere credantur.

Nos autem dicimus susceptum  ita a Dei Filio passibile nostrum, ut Deitas impassibilis permaneret; passus est enim Dei Filius, non putatiue, sed uere, omnia que Scriptura testatur, id est, esuriem, sitim, lassitudinem, dolorem, mortem, et cetera huiusmodi.

Secundum illud passus est quod pati poterat, id est, secundum illam substantiam que assumpta est; ipse enim Dei Filius  secundum suam Deitatem impassibilis est ut Pater, incomprehensibilis ut Pater, inuisibilis ut Pater, inconuertibilis ut Pater. Et quamuis propria persona Filii, id est, Dei uerbum, suscepit passibilem hominem, ita tamen eius habitatione secundum suam substantiam Deitas  uerbi nichil passa est, ut tota Trinitas, quam impassibilem esse necesse est.

Mortuus est ergo Dei Filius, secundum Scripturas, iuxta illud quod mori poterat; resurrexit tertia die, ascendit in celum, sedet ad dexteram Dei Patris, manente eadem natura carnis in qua natus et passus est, in qua etiam resurrexit. Non  enim exinanita est humanitatis substantia, sed glorificata, et in eternum cum Deitate mansura.

Accepta ergo a Patre omnium potestate que in celo sunt et in terra, uenturus est ad iudicium uiuorum et mortuorum, ut et iustos remuneret, et puniat peccatores.

Resurrectionem etiam carnis confitemur et credimus, ut dicamus nos in eadem in qua nunc sumus  ueritate membrorum esse reparandos, qualesque semel post resurrectionem fuerimus effecti, in perpetuum permansuros.

Unam esse uitam sanctorum omnium, sed premia pro labore diuersa; e contrario, pro modo delictorum, peccatorum quoque esse supplicia.

Baptisma unum tenemus, quod iisdem sacramenti uerbis in infantibus  quibus etiam in maioribus asserimus esse celebrandum.

 Hominem, si post baptismum lapsus fuerit, per penitentiam credimus posse saluari.

Nouum et uetus Testamentum recipimus in eo librorum numero quem sancte Ecclesie catholice tradit auctoritas.

Animas a Deo dari credimus, quas ab ipso factas dicimus, anathematizantes eos qui animam quasi  partem diuine dicunt esse substantie: eorum quoque condemnamus errorem qui eas ante peccasse,  uel in celis conuersatas fuisse dicunt, quam in corpora mitterentur.

Exsecramur etiam eorum blasphemiam qui dicunt impossibile aliquid homini a Deo preceptum esse, et mandata Dei, non a singulis, sed ab omnibus in commune posse seruari;

uel qui primas nuptias cum Manicheo, aut secundas  cum Cataphrygis damnant.

Anathematizamus etiam illos qui Dei Filium necessitate carnis mentitum esse dicunt, et eum propter assumptum hominem non omnia facere potuisse que uoluit.

Iouiniani quoque damnamus heresim, qui dicit nullam in futuro meritorum esse distantiam, nosque eas ibi habituros esse uirtutes quas hic habere  neglexerimus.

Liberum sic confitemur arbitrium, ut dicamus nos semper Dei indigere auxilio: et tam illos errare qui cum Manicheo dicunt hominem peccatum uitare non posse, quam illos qui cum Iouiniano asserunt hominem non posse peccare; uterque enim tollit arbitrii libertatem. Nos uero dicimus hominem semper et peccare, et non peccare posse, ut  semper nos liberi confiteamur esse arbitrii.

Hec fides est, papa beatissime, quam in Ecclesia  catholica didicimus, quamque semper tenuimus et tenemus, in qua si minus perite aut parum caute aliquid forte positum est, emendari cupimus a te, qui Petri et fidem et sedem tenes; sin autem hec nostra confessio apostolatus tui iudicio comprobatur, quicumque me maculare uoluerit, se imperitum, uel maleuolum, uel etiam  non catholicum, non me hereticum comprobabit.



BREuIARIUM EPISTOLAE QUAM uELUTI REGULAM FIDEI CeLESTIUS SCRIPSIT AD CLERICOS ROMANOS SUAE PARTIS.


Epistolam hanc Augustinus  olim Iuliano tribuit, sed fallente coniectura, ut sepe dictum est. Celestii esse alias ostendimus .

Data est statim post damnationem heresis, et a Zosimo factam, et a clero Urbis receptam, et omnium subscriptione firmatam. Unde a Pelagianis pontifex clerusque Romanus preuaricationis accusatus est.  Data est, inquam, statim a damnatione, uiuente etiamnum Zosimo , quo nimirum tempore Pelagiani uehementius premebantur; neque enim dari potuit post Zosimi obitum, qui contigit eodem anno quo heresis damnata est. Nam premi a Bonifacio non potuissent, quamdiu uiguit schisma Eulalii, quod exstinctum non est ante mensem Iulium ann. 419.

 Directam non opinor ad totum clerum Romanum, in quo erant uiri fide spectatissimi, ut Bonifacius, Celestinus, Leo et alii; sed ad solos quosdam amicos, qui uel nutabant in proposito, uel instruendi erant qua ratione nutantes alios retinerent. Id non obscure insinuat Augustinus , ut per illam, quos posset, suos aut inueniret, aut faceret.

Clam communicabatur amicis manibus, ut summus pontifex eam habere non potuerit transmittendam Augustino, qui refelleret, nisi uigilantissima fratrum diligentia .

Plenissimam esse calumniarum aduersus catholicos, demonstrat Augustinus, singulis respondens, ut superfluum sit diutius hac in parte uersari.

Miratus sum autem non parum, cum animaduerti ex septem capitibus que catholicis obiiciuntur ab impuro spadone, nullum, preter ultimum, quod est de uirtute baptismi, non contineri apud Photium  recensentem Opus Theodori Mopsuesteni aduersus sanctum Augustinum, ut docet Mercator. Id ut lector facilius intueatur, uisa sunt utriusque Operis fragmenta referenda.



CeLESTIUS APUD AUGUSTINUM. [1Kb]

Dicunt illi Manichei, quibus modo non communicamus, id est, toti isti cum quibus dissentimus, quia primi hominis peccato, id est, Ade, liberum arbitrium perierit, et ne moiam potestatem habeat  bene uiuendi, sed omnes in peccatum carnis sue necessitate cogantur.

Dicunt etiam istas que modo aguntur nuptias a  Deo institutas non fuisse, quod in libro Augustini legitur, contra quem ego modo quatuor libellis respondi, cuius Augustini dicta inimici nostri in ueritatis  odium susceperunt.

Dicunt etiam motum genitalium, et commixtionem coniugum a diabolo fuisse repertam: et propterea eos qui nascuntur innocentes, reos esse et a diabolo fieri, non a Deo, quia de hac diabolica commixtione nascuntur;  hoc autem sine ambiguitate Manicheum est.

Dicunt sanctos in ueteri Testamento non caruisse peccatis, id est, nec per emendationem a criminibus fuisse liberos, sed in reatu a morte fuisse deprehensos.

Apostolum etiam Paulum uel omnes apostolos dicunt semper immoderata libidine fuisse pollutos.

Christum et a peccatis  liberum non fuisse, sed carnis necessitate mentitum, et aliis maculatum fuisse delictis.

Dicunt etiam baptisma non dare omnem indulgentiam peccatorum, nec auferre crimina, sed radere,  ut omnium peccatorum radices in mala carne teneantur.

Contra hec nos quotidie disputamus, et ideo nolumus preuaricatoribus adhibere consensum, quia nos dicimus liberum arbitrium in omnibus esse naturaliter, nec Ade peccato perire potuisse, quod Scripturarum omnium auctoritate firmatur.

 Dicimus has que nunc aguntur in orbe terrarum a Deo nuptias institutas, nec reos esse coniuges, sed fornicatores et adulteros condemnandos.

Motum genitalium, id est, ipsam uirilitatem, sine qua non potest esse commixtio, a Deo dicimus institutam.

Hominem Dei opus defendimus, nec ex illius potentia, uel in bonum,  uel in malum aliquem cogi, sed propria uoluntate, aut bonum facere, aut malum; in bono uero opere a Dei gratia semper adiuuari, in malum uero diaboli suggestionibus in citari.



THEODORUS APUD PHOTIUM.


Secte uero illius summa capita hec fere sunt, homines natura, non uoluntate peccare. Natura, inquam, non ea qua preditus ab initio conditusque est Adam , sed ea quam post peccatum adeptus sit, quando per preuaricationem atque peccatum malam pro bona, mortalemque pro immortali commutauit: hac quippe ratione natura quoque improbos effectos, qui antea natura boni fuissent, in natura iam, et non in uoluntate, peccatum sibi acquisiuisse.

Quintum, matrimonium, uel certe congrediendi  cupiditatem, et seminis missionem, omniaque similia, quibus successione genus humanum propagatur, peruerse nature opera esse asserunt:  in quam quidem per peccatum lapsus Adam, nature mox uitio malorum omnium examen in se susceperit.

Infantes, tametsi recens natos, peccati immunes non esse, cum ob Ade preuaricationem, natura in peccatis constituta, ad omnes eius posteros peccatrix, ut ipsi loquuntur, natura propagetur.

 Neminem preterea mortalium esse iustum: quod ipsum item ex eo quod initio posuerunt consequitur.

Quartum , ne Christum quidem Deum, assumpta nimirum peccatis infecta natura, sceleris purum esse: quamquam et in aliis ipsorum blasphemiis obseruare licet, inquit ille, non uere hos et natura, sed figura dumtaxat humanam ipsi naturam attribuere.

 Dicimus sanctos ueteris Testamenti, perfecta hinc iustitia, ad eternam transisse uitam, id est, studio uirtutis ab omnibus recessisse peccatis, quia et illi, quos legimus aliquid peccasse, postea tamen eos emendasse cognouimus.

Gratiam Christi omnibus necessariam, et maioribus, et paruulis, confitemur: et eos qui dicunt de  duobus baptizatis natum non debere baptizari, anathematizamus: etiam eos qui dicunt baptisma non omnia peccata delere, condemnamus, quia scimus plenam purgationem per ipsa mysteria conferri.

Nemo ergo uos seducat, nec se negent impii ista sentire: sed si uerum dicunt, aut audientia detur, aut certe isti ipsi episcopi, qui nunc dissident, damnent que supra dixi cum Manicheis se ista sentire, sicut nos ista damnamus que de nobis iactant, et sit plena concordia; quod si nolunt, scitote eos esse Manicheos, et ab eorum uos abstinete consortiis.

Ex his concludere licet Opus cuius Mercator et Photius meminerunt uere a Theodoro scriptum aduersus Augustinum; nec ante scriptum quam Iulianus Theodorum, uel per litteras docuisset quid Rome gestum esset in causa communi, uel potius conuenisset,  comite ipso cum aliis Celestio, qui sua secum deportauerit communicanda cum Theodoro.



LIBELLUS FIDEI A IULIANO ECLANENSI, MISSUS AD SEDEM APOSTOLICAM NOMINE XuIII EPISCOPORUM DETRECTANTIUM SUBSCRIBERE DAMNATIONI PELAGII ATQUE CeLESTII

Prodit nunc primum in lucem libellus fidei quem Iulianus Eclanensis episcopus eo tempore conscripsit quo misse ad uniuersos orbis episcopos a sede apostolica tractorie; subscribere detrectans, maluit, ut loquitur  Marius Mercator , cum Pelagio et Celestio tertius in damnatione numerari, quam sanctis Patribus consentaneum se prebere.

Latuit diu in manuscriptis codicibus, partim eodem fato quo Pelagii confessio a cardinale Baronio ex uaticanis monumentis producta; partim quia non ferens manifestum in fronte auctoris sui nomen, uideri aliquamdiu potuit non habere unde satis uel genus suum probaret, uel sibi faceret pretium.

Hunc Pater Sirmondus ex codice ueronensi, cum in Italia uersaretur, exscripsit sua manu, mihique ante uiginti et duos annos ostendit, gratulatusque extemporalem de auctore et etate coniecturam, dedit illustrandum notis et typis mandandum.

uerumtamen distinebar tunc temporis laborioso munere docendi philosophiam, quo defungi non licuit priusquam difficilius aliud tractande theologie scholastice susciperem. Illud etsi nondum deposui, curare tamen ita anxie non cogor, post uiginti annos continuos  in diuinis huiusmodi studiis positos, quin interdum fas sit succisiuis horis ameniores theologie partes reuisere. Id otii fecit ut uacare possem Mercatoris Operibus illustrandis, et optimi senis in edenda Iuliani confessione mandatis parere.



PARS PRIMA. De sanctissima Trinitate, incarnatione uerbi et aliis symboli articulis.

1. [a 1Kb] Credimus in Deum Patrem omnipotentem, omnium uisibilium et inuisibilium conditorem.

2. [b 1Kb] Et in Dominum nostrum Iesum Christum Filium  Dei uiui, per quem creata sunt omnia; non extrinsecus natum aut factum, sed de Patris substantia generatum, ex Deo uero Deum uerum: ut hoc sit ille qui genitus est, quod est ille qui genuit; et quia Pater Deus sine ullo sibi patre Pater est, idcirco Filius de hoc Patre progenitus Patre inferior esse non potuit; non habens initium Filius, quia nec Pater profectum.

3. [c 1Kb] Credimus et in Spiritum sanctum, Deum uerum, ex Patre procedentem, equalem per omnia Patri et Filio, uoluntate, operatione, perpetuitate, substantia.

4. Et distinguentes personas in proprietatibus nominum, Deitatem tamen Trinitatis inseparabilem confitemur; nichilque esse in Trinitate credimus quod superius inferiusue dicatur, quia tota Trinitas potestate  Deitatis et substantie unitate coniuncta est.

5. In plenitudine uero temporum missus Filius Dei, non maioris imperio potestatis, sed communione uoluntatis, fit uerbum caro : [d 2Kb] non ut per conuersionem Deus esse desineret, sed per assumptionem carnis inciperet homo esse, quod non erat; et [e 20Kb] ut ascenderet ad Deum homo, Deus descendit ad hominem.

6. Nascitur ergo nobis ex Spiritu sancto et Maria semper uirgine, qui secundum diuinitatem numquam defuit Patri. [f 3Kb] Ex duabus igitur substantiis plenissimis  atque perfectis, Dei et hominis, Iesum Christum Filium Dei accepimus, quem tam secundum Deitatem Patri quam secundum humanitatem nobis confitemur fuisse conformem, [a 1Kb] absque sola peccati macula, que naturalis non est.

7. [b 1Kb] Illa uidelicet ratione, ut uniuersum mundum a peccatis et exemplo reuocaret, et patiendo redimeret: dum peccatum, et quasi Deus ignoscendo aufert, et quasi homo, per nature similitudinem, quemadmodum de cetero uinci possit ostendit.

8. Incipiens a baptismate Ioannis, quo baptizatus est, dandi exempli gratia, [c 1Kb] non sui  causa peccati, sicut ipse ait ad Ioannem : Sine modo, sic enim oportet implere omnem iustitiam; subiecit se omnibus passionibus carnis,  ferendo esuriem, sitim, lassitudinem, dolorem, mortem et cetera huiusmodi: Factus obediens usque ad mortem, mortem autem crucis . Secundum quod nos beatus Petrus edocuit dicens : Christus passus est pro nobis, nobis relinquens  exemplum, ut sequamur uestigia eius, qui peccatum non fecit, nec dolus inuentus est in ore eius.

9. [d 20Kb] Hunc igitur credimus ob nostram salutem secundum carnem passum et sepultum, tertia die resurrexisse, et ut mortem destrueret, et ut nobis uiam resurrectionis aperiret.

10. Ascendens in celos sedet ad dexteram Patris, humanitatis manente substantia, que non est exinanita, sed glorificata, et in eternum cum Deitate mansura.

11. Quem uenturum credimus ad uiuos et mortuos iudicandos.

12. Cuius uirtute et exemplo omnem humanam carnem in eadem membrorum ueritate qua a Deo facta est, credimus suscitandam, ut et peccatores penas, et iusti gloriam consequantur.

 13. [e 1Kb] Unam uitam sanctorum omnium fore; sed premia pro labore diuersa, et e contrario, pro modo delictorum, peccantium quoque esse supplicia.

14. [f 3Kb] Baptisma, secundum exemplum Ecclesie et  preceptum Dei, unum fatemur, quod omnibus simul etatibus necessarium ueraciter, et tradimus, et tenemus; et ueniam peccatorum, ac regnum celorum dicimus inuenire neminem posse, nisi qui baptismum fuerit consecutus.

15. [a 12Kb] Eum qui post baptismum peccauerit, per penitentiam credimus posse saluari.

16. [b 5Kb] Nouum et uetus Testamentum recipimus in  illo librorum numero quem catholice Ecclesie tradit auctoritas.



PARS SECUNDA. De gratia Dei et libero humane uoluntatis arbitrio, de natura hominis, nuptiarum institutione, peccato originali et sanctis ueteris Testamenti.

1. [c 1Kb] Diuine legis mandata, ob Dei iustitiam, possibilia dicimus; et [d 1Kb] fatemur uniuersa posse compleri  per gratiam Christi, [a 1Kb] que omnibus bonis actibus adiutrix semper, et comes est, et per liberum arbitrium hominis, quod et ipsum donum Dei est.

2. [b 1Kb] Quam tamen gratiam Dei ita accipimus, ut nec sequatur nolentem, nec destituat obsequentem.

3. Ut uero alter sit iustus, alter iniustus, hoc non diuina uoluntate, sed uitio fieri arbitramur humano: diuersitatem enim hanc negauit ex Deo esse, qui dixit quia Deus omnes homines uult saluos fieri, et ad agnitionem ueritatis uenire . Si ergo Deus uult omnes saluare, et non est personarum acceptio apud Deum , iustissime per liberum arbitrium imputabitur unicuique peccatum, secundum quod scriptum est : Ante hominem bonum et malum, uita et mors; quod placuerit ei, dabitur  illi.

4. Consequens ergo est ut confiteamur quod peccatores ideo sumus, non quia non ualemus, sed quia negligimus uitare peccatum. Ideoque statuta iudicii dies est, ut et bonus de labore premium capiat, et de contemptu malus supplicium non euadat.

5. [c 2Kb] Naturam hominis bonam et integram, utpote a bono Deo factam, esse testamur.

6. Et omnem hominem a Deo fieri confitemur, dicente Patriarcha : Numquid pro Deo ego sum, ut dem tibi filios? et sic Propheta nichilominus contestante : Et nunc, Domine Abraham, nescimus; tu enim es Pater noster, et opera manuum tuarum nos omnes. Unde et Deus ad Ieremiam dicit : Priusquam te formarem in  utero matris tue, noui te. Item in libro Machabeorum : Nescio, inquit, qualiter in utero meo apparuistis; neque enim ego spiritum donaui uobis, sed et singulorum membraturam non ipsa compegi. Iob quoque et ipsum concepti hominis exordium  ad Deum refert, et sic ait : Nonne sicut lac me mulsisti, et sicut caseum me coagulasti, ossibus et neruis inseruisti me, cute desuper operuisti me, uitam et misericordiam dedisti mihi? Sed et omnes diuine Scripture eiusmodi testimoniis sunt referte, que nunc causa breuitatis omisimus.

7. Ad imaginem quoque Dei non solum factum hominem, sed et fieri confitemur, dicente Domino ad Ne : Qui effuderit sanguinem hominis, pro sanguine illius effundetur sanguis eius, quia ad imaginem Dei fecit hominem; et Paulo apostolo similiter asserente : uir autem non debet uelare caput, quoniam imago et gloria Dei est; Iacobo quoque apostolo proclamante : In ipsa lingua benedicimus Deum, et in ipsa maledicimus homines,  qui ad imaginem et similitudinem Dei facti sunt.

8. [d 1Kb] Nuptias Deo auctore dicimus esse conditas atque coniunctas, dicente Deo ad Ne : uos autem crescite, et multiplicamini, et implete terram. Et ne quis allegorie nebulis simplicem obumbrare uelit historiam, adiecit : Et multi estote super eam.

9. Unde et Dominus in Euangelio Iudeis de repudio interrogantibus respondit : Moyses propter duritiem cordis uestri scripsit uobis preceptum hoc; ab initio autem non fuit sic. Qui enim fecit, masculum et feminam fecit eos, et dixit: Propter hoc relinquet homo patrem et matrem, et adherebit uxori sue, et erunt duo in carne una .

 10. Et ne quis errantium diceret usurpandum: Id predixit potius quam precepit, addidit : Quod ergo Deus coniunxit, homo non separet. Sanctus quoque Apostolus Christi magisterium sequens, dicit : Honorabile connubium, et torus immaculatus;  fornicatores autem et adulteros iudicabit Dominus. Et alibi : Qui dat uirginem suam nuptum, bene facit; et qui non dat, melius facit. Hinc enim laudanda uirginitas est, quia nuptiis, que bone sunt, prefertur: [a 1Kb] propria enim dignitate caret quidquid mali comparatione laudatur.

11. Quoniam igitur premisimus de bono nature, et benedictione, et honore coniugii, consequenter renuimus [b 2Kb] naturale peccatum, uel si quo alio uocabulo nuncupatur; ne creatori Deo omnium irrogemus iniuriam, dum aliquid ab illo cum peccato fieri potuisse contendimus, et testimonia Scripturarum eius falsitatis arguamus.

12. Que dicunt in uetere Testamento : Non morientur patres pro filiis, et filii non morientur  pro patribus, singuli pro suo delicto morientur. Et alius propheta : Quid uobis parabola ista in terra Isrel dicentibus: Patres manducauerunt uuam acerbam, et dentes filiorum obstupuerunt? uiuo ego, dicit Dominus, si amplius dicetur parabola hec in Isrel, quoniam omnes anime mee sunt; quemadmodum anima patris, ita et anima filii, omnes mee sunt; anima que peccauerit, ipsa morietur. Item illic : Filius non accipiet iniustitiam patris sui, nec pater accipiet iniustitiam filii sui; iustitia iusti super ipsum erit . Item illic: Unumquemque secundum uiam ipsius iudicabo uos, domus Isrel, dicit Dominus.

13. Et Apostolus: Omnes nos manifestari oportet ante tribunal Christi, ut referat unusquisque propria  corporis prout gessit, siue bonum, siue malum . Item idem : Unusquisque nostrum pro se rationem reddet Deo. Et alibi : Unusquisque nostrum suum onus portabit.

14. Sanctos autem ueteris Testamenti a Deo iustificatos, et eius iudicio sepe laudatos, accusare non possumus, dicente Apostolo : Quis accusabit aduersus electos Dei? Deus qui iustificat; quis est qui condemnat? et Domino in Euangelio contestante : Exquiretur a uobis omnis sanguis iustus qui effusus est super terram, a sanguine Abel iusti usque ad sanguinem Zacarie.

 15. Unde et in alio loco ipse Dominus, cum prophetarum exemplo apostolos ad patientiam roboraret : Gaudete, ait, et exsultate, quia merces uestra magna est in celis; sic enim persecuti sunt et prophetas qui fuerunt ante uos.

16. Quodque his maius est, deos illos a Dauid propheta dictos suo testimonio comprobauit dicens : Ergo si illos dixit deos ad quos sermo fiebat Dei, et non potest solui Scriptura: quem Pater sanctificauit, et misit in hunc mundum, uos dicitis: Blasphemas; quia dixi: Filius Dei sum?

17. Constat namque eos per laborem proprium et Christi fidem iustificatos, siquidem preuiderunt Deum in carne esse uenturum, sicut Dominus ipse asserit dicens : Abraham pater uester  exsultauit ut uideret diem meum, et uidit, et gauisus est.

18. Et Apostolus ait : Et hi omnes testimonio fidei probati sunt. Et iterum : Fide Moyses grandis factus negauit se esse filium Pharaonis, eligens affligi cum populo Dei, quam temporalis peccati habere iucunditatem, maiores existimans diuitias thesauro Aegyptiorum improperium Christi; aspiciebat enim in remunerationem.

19. Unde et alius apostolus : De qua inquit, salute inquisierunt, qui ante nos fuerunt, que prophete scrutantes, in quod uel quale tempus annuntiaret eis spiritus Christi, eas que in Christo sunt passiones, et posteriores glorias.

20. Regnum quoque illos adepturos celorum, ipse  Dominus probat, cum dicit : Multi uenient ab Oriente et Occidente, et recumbent cum Abraham, Isaac et Iacob in regno celorum; filii autem regni huius mittentur in tenebras exteriores.

21. Igitur eligimus dicere cum Propheta : Mihi autem nimis honorati sunt amici tui, Deus; nimis confortati sunt principatus eorum; quam cum errantibus, et sanctorum meritis, et testimonio Dei, ore temerario derogare.



PARS TERTIA. Reprobatio alienorum dogmatum.

1. His omnibus secundum regulam fidei catholice  et auctoritatem diuinarum Scripturarum rite confessis, consequenter omnes hereticos condemnamus; et precipue qui apud Latinos tam nomine proprio quam errore comperti sunt, quosque impietate sue assertionis horremus, id est:

2. [a 9Kb] Arianos, diuinam substantiam impie diuidentes;

3. Sabellianos, personarum proprietatem sceleratius confundentes;

4. Eunomianos, Filium Dei factum ex non exstantibus asserentes;

5. Macedonianos, Deitatem sancto Spiritui denegantes;

6. Apollinaristas, [b 2Kb] eorumque similes, qui dicunt  Dei Filium minus aliquid humane suscepisse nature.

7. [c 1Kb] Nouatianos, lapsis penitentiam denegantes;

8. [d 2Kb] Iouinianistas, qui dicunt hominem post baptismum nullo modo posse peccare;

9. [e 1Kb] Manicheos etiam, duo principia asserentes, id est, boni et mali, quique ex bono dicunt esse animam, ex malo uero carnem, et ob hoc compugnantia semper esse in utramque naturam;

10. [f 1Kb] Eorum quoque similes, qui sub assertione naturalis peccati asserunt, [g 1Kb] nuptias ab auctore diabolo exstitisse, et illarum filios diabolice esse arboris fructus;

11. Quique dicunt usque ad passionem Domini omnes, propter id, quod matrimonii [h 1Kb] uoluptate  suscepti sunt, a diabolo iure equissimo esse possessos;

12. uel qui Filium Dei a tempore passionis tantummodo generi humano dicunt cepisse prodesse;

13. Quique asserunt in baptismo non penitus peccata deleri;

14. uel sanctos ueteris Testamenti cum peccato de hac luce migrasse confirmant;

15. Qui etiam dicunt hominem in peccatum necessitate precipitari.

 16. Sed et illud similiter exsecramur, [a 2Kb] Saluatorem necessitate carnis fuisse mentitum, et quod propter impedimentum carnis non omnia potuerit facere que uolebat;

17. Quique primas nuptias cum Manicheis, secundas cum Cataphrygis damnant;

18. Qui etiam, nec cum gratia Dei dicunt peccata posse uitari. [b 8Kb] Sed et si quis dicit homines sine Dei gratia uel adiutorio posse peccata uitare, grauiter detestamur;

 19. uel qui negat paruulos baptismo indigere, aut aliis sacramenti uerbis asserit quam in maioribus debere celebrari;

20. Si quis etiam dicit de duobus baptizatis natum, uel de muliere baptizata pronatum, baptismatis gratia non egere;

21. uel quicumque asserit quod neque per Adam omne genus hominum moriatur, neque per Christum omne genus resurgat.

22. uel si que sunt alia que uel contra fidem catholicam ueniant, uel ad indisciplinatas pertineant questiones, simili exsecratione damnamus.



PARS QUARTA. Excusatio Pelagianorum, prouocatio ad plenariam synodum, pretextus non subscribendi, reprehensio summi pontificis, detortum S. Chrysostomi testimonium aduersus peccatum originale, et epilogus.


1. [a 1Kb] Hec autem omnia, de quibus nunc agitur, id est, que in fine damnauimus, ipsi etiam de quibus ista iactantur, falso sibi obiecta testantes, libellis propriis damnauerunt.

2. [b 1Kb] Hec, ut nobis secundum regulam catholicam uisum est, uestre sanctitati conscripta transmisimus,  que si aliter putatis tenenda, rescribite: sin autem contradici istis non potest, et tamen aliquis uoluerit contra nos scandalum concitare, certa sit sanctitas uestra, [c 1Kb] nos ad audientiam plenarie synodi prouocasse.

3. [d 1Kb] Illud autem sanctitatem uestram specialiter admonemus ne ad uestram reprehensionem factum putetis; quod [e 1Kb] sic absentum damnationem, ob Dei timorem, subscribere non audemus, docti per Scripturas humanam uoluntatem preceptis Dei non debere preferri dicentis : [f 1Kb] Non credes auditui uano, nec consenties cum iniquo fieri testis iniustus. Et ne multitudini quis credendum putaret, adiunxit : Non eris cum pluribus in malitia. Et iterum: Priusquam interroges, ne uituperes  quemquam. Et iterum : Quod uiderunt oculi tui loquere.

4. Item in Euangelio : Nolite iudicare, ut non iudicemini; nolite condemnare, ut non condemnemini: in quo enim iudicio iudicaueritis, iudicabitur de uobis; et qua mensura mensi fueritis, remetietur uobis.

Item in alio euangelista  etiam Iudei  fatentur quod lex nostra non iudicet hominem, nisi ab ipso audierit et cognouerit quid faciat.

5. Et in Actibus Apostolorum  per gentiles Festi similes prolata est sententia quod non sit consuetudo Romanis damnare aliquem priusquam qui accusatur, presentes habeat accusatores locumque defendendi accipiat ad abluendum crimina.

6. Unde et sanctus apostolus Paulus iudicandi regulam episcopis sanciens ait : Aduersus presbyterum accusationem noli recipere, nisi sub duobus aut tribus testibus.

7. His igitur et ceteris testimoniis confirmati, metuimus in absentum et nobis inauditorum capita dictare sententiam, nisi cum presentes fuerint confutati.

 8. Quamuis igitur sacerdotalis officii sit et Christiane caritatis eos qui se libellis purgant catholicos confitentur, et damnabilia sibi obiecta condemnant libera auctoritate defendere, et in dubiis rebus de unoquoque meliora sentire; tamen dudum promissam equalitatis libram mediam inter utrumque seruantes, nec damnamus inauditos nec defensamus absentes.

9. Certum sit igitur apud sanctitatem uestram, quia quantumlibet hoc mare uentis flantibus intumescat, et amaris in nos fluctibus efferatur, numquam integri iudicii domum, que supra iustitiam Christi fundata est, poterit commouere.

10. Illud etiam, sancte ac uenerabilis Frater et Pater Augustine , necessario respondendum  putauimus [a 3Kb] quod beate memorie episcopum Ioannem in epistola sanctitatis tue rectissime collaudasti, non solum non destruxisse Ecclesias, sed etiam confirmasse. Is namque ad Neophytos in libello, quid de baptismate infantium sentiret, ipsius uerbis subdidimus, ut etiam uos, o sancte Frater, predicti uiri super hac re sententiam cognoscatis.

11. [b 1Kb] Benedictus Deus, inquit, iterum dicamus, qui fecit mirabilia solus; qui fecit uniuersa et conuertit uniuersa. Ecce libertatis serenitate perfruuntur qui tenebantur paulo ante captiui, et ciues Ecclesie sunt qui  fuerant in peregrinationis errore, et iustitie in sorte uersantur qui fuerant in confusione peccati. Non enim tantum sunt liberi, sed et sancti; non tantum sancti, sed et iusti; non solum iusti, sed et filii; non solum filii, sed et heredes; non solum heredes, sed et fratres Christi; non tantum fratres Christi, sed et coheredes; non tantum coheredes, sed et membra; non membra tantum, sed et templum; non tantum templum, sed et organa spiritus. Benedictus Deus, qui fecit mirabilia solus. uides quot sint baptismatis largitates? et nonnullis quidem uidetur celestem gratiam in peccatorum tantum remissione consistere. Nos autem honores computauimus decem: hac de causa etiam infantulos baptizamus, cum non sint coinquinati peccatis, ut eis addatur sanctitas, iustitia, adoptio, hereditas, fraternitas  Christi, ut eius membra sint, et spiritus inhabitatio fiant.

12. Hec igitur diuinis et sacerdotalibus exemplis edocti, uestre suggessimus sanctitati. uestrum est, considerato iudicio Dei, omnia diligenti examinatione perpendere, ut pax, quam nos a Christo Domino commendatam seruare suscepimus, nullo scandale interueniente soluatur.



DISQUISITIO HISTORICA IN LIBELLUM FIDEI A IULIANO SCRIPTUM.

Opere pretium est, immo necessarium, paulo diligentius inquirere in tempus quo editus est libellus, et in auctorem a quo scriptus; sed questio temporis solui non potest, saltem omni ex parte, quin prius innotuerit quorum nomine et ad quem missus sit: uerum nec ista possunt aliunde certo intelligi quam  ex ipsomet libello, in cuius parte quarta nonnulla animaduertenda sunt, quibus sic tamquam principiis, deinceps ueritas probetur.

Primum, libellus iste, saltem aliqua ex parte, epistola quedam est. Hec, ut nobis secundum regulam catholicam uisum est, uestre sanctitati conscripta transmisimus, que si aliter putatis tenenda, rescribite . Et postea : Hec igitur diuinis et sacerdotalibus exemplis edocti, uestre suggessimus sanctitati, etc.

Secundum, eiusmodi epistola scripta est nomine hominum Latinorum, immo Siculorum. Consequenter, omnes hereticos condemnamus, et precipue qui apud Latinos tam nomine proprio quam errore comperti  sunt . Et in fine: Explicit libellus fidei S. I. C., id est, Siculorum.

Tertium, homines illi pertinaciter detrectabant subscribere damnationi Pelagii et Celestii. Detrectantium uerba sunt: Quod si absentum damnationem ob Dei timorem subscribere non audemus, docti per Scripturas, humanam uoluntatem preceptis Dei non debere preferri . Ibid.: His igitur et ceteris testimoniis confirmati metuimus in absentum et nobis inauditorum capita dictare sententiam. Et postea : Certum sit igitur apud sanctitatem uestram, quia quantumlibet hoc mare uentis flantibus intumescat, et amaris in nos fluctibus efferatur, numquam integri iudicii domum que supra iustitiam Christi fundata est, poterit commouere.

Quartum, qui pertinaciter renuebant subscribere, episcopi fuerunt: dignitatem enim suam ostendunt. Primo, cum episcopum ad quem scribunt fratrem appellant : Illud etiam, sancte ac uenerabilis frater, etc.; deinde, cum rationem afferunt cur  subscribere detrectent : Unde et sanctus apostolus Paulus iudicandi regulam episcopis sanciens, etc. Denique cum id sibi assumunt, quod solis per se episcopis conuenit, ius nempe faciendi iudicii, sententieque de doctrina fidei ferende : Quamuis igitur sacerdotalis officii sit et christiane caritatis eos qui se libellis purgant catholicos confitentur, et damnabilia sibi obiecta condemnant libera auctoritate defendere, et in dubiis rebus de unoquoque meliora sentire; tamen dudum promissam equalitatis libram inter utrumque seruantes, nec damnamus inauditos, nec defensamus absentes.

Quintum, episcopi illi suo primati scribebant, id est, episcopo maioris sedis cui suberant; cum enim fratrem simul et patrem uocant : Sancte ac uenerabilis frater et pater; qua forma temporibus illis inferiores episcopi ad superiorem scribebant, cum alios, siue inferiores, siue equales, fratres et cepiscopos appellarent.

 Sextum, respondebant episcopi de quibus agitur epistole prius a suo primate accepte, qua iubebantur subscribere damnationi Pelagii et Celestii. Illud etiam, sancte ac uenerabilis frater et pater, necessario respondendum putauimus. Hec, ut nobis secundum regulam catholicam uisum est, uestre sanctitati conscripta transmisimus, que si aliter putatis tenenda, rescribite: sin autem contradici istis non potest, et tamen uoluerit aliquis contra nos scandalum concitare, certa sit sanctitas uestra nos ad audientiam plenarie synodi prouocasse. Illud autem sanctitatem uestram specialiter admonemus, ne ad uestram reprehensionem factum putetis, etc. .

Septimum, in primatis litteris honorifica fiebat mentio Ioannis Chrysostomi . Beate memorie episcopum Ioannem in epistola sanctitatis tue rectissime collaudasti, non solum non destruxisse Ecclesias, sed etiam confirmasse, etc.

Ex his septem que animaduersa sunt mihi uideor posse questionibus respondere et concludere, quod  pertinet ad tempus, scriptum fuisse libellum eo temporis interuallo quod ab ann. Christi 418 ad 420 effluxit; immo ipsomet ann. 418 circiter autumnum, quod ita demonstrare licet.

Scriptus certe est Fidei liber, non tantum post impositam episcopis necessitatem subscribendi damnationi Pelagii et Celestii, sed etiam ante eiectos e suis sedibus repugnantes episcopos: at non prius imposita est episcopis subscribendi necessitas, quam uel missa fuerit ad uniuersum orbem a Zosimo tractoria, uel Honorius imperator u idus Iul. Monaxio et Plinta coss., id est, ann. Christi 419, Rauenne scripserit ad Aurelium Carthaginensem episcopum ?, propter pertinaciam quorumdam episcoporum corrigendam, qui prauas Pelagianorum disputationes, uel tacito consensu astruerent, uel publica oppugnatione non destruerent; mandaueritque admoneri omnes ut damnationi hereticorum subscriberent,  ni uellent sui episcopatus amissione mulctari. Cum igitur nemo pertinax censeatur, nisi qui renuerit prestare id ad quod prestandum prius fuerit compulsus, oportet episcopos quorum pertinacia dedit occasionem imperialibus litteris, prius compulsos fuisse ad subscribendum, et auctoritate quidem idonea. Cuius illa uero fuit? An imperatoris Honorii? Dederat quidem Rauenne, ante tredecim menses, aliam sanctionem ad Palladium PP., sed ea proscribebantur tantum Pelagius et Celestius; nichil de exigenda subscriptione episcoporum decernebatur. An Aurelii Carthaginensis episcopi, ipsiusque Africane synodi, cui prefuerat? At neque in actis synodi quidquam legitur statutum de subscriptione ab omnibus episcopis exigenda; neque si legeretur, ultra diecesim Africanam uim haberet. Ergo Zosimi summi pontificis, qui, missa ad omnes orbis episcopos tractoria, a cunctis subscribendum mandauit.

Id tradit Mercator . Ob hoc a beate memorie episcopo Zosimo scriptis amplissimis uel longissimis  perdamnatus est Celestius: in quibus et ipsa capitula de quibus accusatus fuerat continentur; et omnis causa tam de Celestio supra scripto quam de Pelagio magistro eius prauiore uidetur esse narrata: quorum scriptorum et nos hic habemus exemplaria, et ad Orientales Ecclesias, Aegypti diecesim, et Constantinopolim, et Thessalonicam, et Hierosolyma similia eademque scripta ad episcopos transmissa esse suggerimus. Et postea: Hec omnia suprascripta capitula, ut iam superius dictum est, continet illa beate memorie episcopi Zozimi epistola que tractoria dicitur, qua Celestius Pelagiusque damnati sunt; que et Constantinopolim et per totum orbem missa subscriptionibus sanctorum Patrum est roborata; cui Iulianus et reliqui complices eius subscribere detrectantes, consentaneosque se nolentes iisdem Patribus facere, non solum imperialibus legibus, sed et sacerdotalibus statutis depositi, atque ex omni Italia deturbati sunt.

Et alio in loco Iulianum alloquens : In epistola tua, quam ad sedem apostolicam illo tempore ausus es mittere, quando conuentus detrectasti cum uniuersa Ecclesia per totum orbem, Pelagium Celestiumque damnare.

Iam uero tractoria missa est in uniuersum orbem ann. 418, siquidem Zosimus eam nondum miserat in Africam XII kalend. Aprilis ann. 418, quo tempore scripsit ad Africanos, se iudicium Celestii non absoluisse, sed omnia sustinuisse eo quo erant statu, donec uenirent ex Africa qui coram reum accusarent: quare cum Zosimus diem suum obierit uII kalend. Ianuar. eiusdem anni , necesse est tractoriam, que continebat definitiuam sententiam in Celestium, eo temporis interuallo fuisse missam quod a die 19 Martii ad 26 Decembris fluxit.

uerum cum hancce tractoriam Augustinus Cesaream Mauritanie proficiscens secum asportarit, eamque inde miserit ad Optatum ; cumque Cesaree exstiterit XII kalend. Octobris, Honorio XII  et Theodosio uIII AA. CC., ut habent gesta cum Emerito ; fatendum est tractoriam Roma missam saltem ante initium Septembris.

Tandem, cum hec ipsa tractoria recepta sit a Patribus Africanis, in concilium cui Augustinus interfuit congregatis, ut tradit Prosper , debuit Roma mitti ante mensem Augustum, immo ante kalend. Maias, ut ostendimus in dissertatione de synodis.

Denique episcopi subscribere detrectantes de suis sedibus atque Italia non sunt expulsi tardius ann. 420, ut confecimus dissertat. 2. Scribit enim Prosper in hec uerba : Sancte memorie papa Bonifacius piissimorum imperatorum catholica deuotione gaudebat, et contra inimicos gratie Dei, non solum apostolicis, sed etiam regiis utebatur edictis. Quid enim aliud est uti edictis, nisi ea exsecutioni  mandare? Aut que edicta intelligi possunt, preter duo illa Honorii, que antea memorauimus? Quid denique edicta imperabant episcopis, nisi subscriptionem condemnationi Pelagii atque Celestii, id est, epistole a Zosimo misse, ut ostensum est dissertatione precedente.

Idipsum confirmat Mercator . Iulianus, inquit, ad Theodorum peragratis terris, et exarato mari, atque Oriente lustrato, cum sociis, et participibus, et , magno nisu tamquam ad christianorum dogmatum predicatum magistrum te[.....]ndit, ut de heresi Pelagiana, seu Celestiana, quam defendendam ac sequendam suscepit, ab ipso confirmaretur, atque inde uelut instructior octo contra fidem catholicam potius quam contra sancte memorie Augustinum uolumina illa, ut putat, prudentissima conderet. Cum enim Iulianus in Ciliciam profectus sit ann. 421, aut sequente, nec tamen prius sit profectus quam deiectus de sede, deiectum oportuit ante ann. 421. Sed  libellum sue fidei scripsit ante eiectionem, ut ex animaduersione quarta constat: scripsit igitur eo temporis interuallo quod ab ann. 418 huius seculi ad 420 intercessit; quod autem ann. ipso 418 demonstrandum est, soluta prius questione altera, quorum scilicet nomine Iulianus scripserit, et ad quem.

uerum Siculorum nomine scripsisse, dubitare uix licet, cum id significent aperte extrema subiuncte clausule uerba: Explicit libellus fidei S. I. C. Quis enim non uideat tribus istis litteris S. I. C. breuiari aliquod nomen, nec aliud posse, quam Siculorum, si modo, quod procliuius est opinari, tres ille littere in unam syllabam coalescant?

Neque enim illis temporibus, si qua fides historicis et geographis, ulli inter Latinos exstitere populi, quorum, uel nomen ab hac syllaba initium duceret, uel episcopi pertinaces in errore Pelagiano exstiterint. Nam quod alicui non admodum attento uenire  posset in mentem his litteris indicari Campanos, Apulosque Iuliani prouinciales, aut conterminos, qui olim Sicani, postremis temporibus Siculi cis Pharum, dicti sunt, redarguitur facile ratione temporum: siquidem quinto seculo necdum inuenta fuerat noua appellatio Siculorum cis Pharum, et uetus Sicanorum iamdudum obsoleuerat.

Quid quod conueniunt apprime Siculis omnia que pertinent ad presens negotium. Nam et Celestianam heresim, que sola fere hoc in libello defenditur, plurimi sequebantur, et ex Sicilia nonnulli eiecti sunt post edictum imperatoris propter pertinaciam in errore, et Iulianus multos in hac insula habuit amicos, apud quos tandem obiit, que tria in elogio Iuliani demonstrata sunt.

Scripsit porro Siculorum nomine ad eum episcopum, qui posset auctoritate Siculos ad subscribendum compellere, ut constat ex sexta animaduersione.

Quatuor uero episcopi exstitere tunc temporis, id  est, interuallo duorum annorum predicto, qui id potuisse uideri queant; duo propter dignitatem sedis apostolice, Zosimus et Bonifacius; duo itidem propter imperatoris edictum ad se directum, Aurelius et Augustinus (si tamen uerum sit eodem tenore quo ad Aurelium, etiam ad Augustinum directum fuisse edictum ab imperatore, quod legebatur in codice illustrissimi Annalium scriptoris : sed nulli istorum quatuor, preterquam Zosimo conueniunt note, que continentur in animaduersionibus antea positis.

Neque enim conueniunt Augustino, pro quo tamen plurimum facere uidetur Baronii codex. Qua enim de causa Siculi Augustinum nomine Patris compellassent? An propter obseruantiam? At erga illam erant infensissimi, ob rem tam nauiter gestam aduersus suam heresim. An propter etatem? At Florus unus ex ipsis nominatissimus, prouecte admodum etatis  erat. An propter sedis dignitatem? At Hipponensis ciuitas neque per se prestabat, neque tunc temporis primatum Numidie tenebat, ob etatem sui episcopi.

Deinde animaduersum est episcopos Siculos ad eum rescripsisse a quo prius in epistola Chrysostomus laudatus esset. At nemo tradidit in hunc usque diem ab Augustino ullam alicuius momenti scriptam esse epistolam, uel de condemnatione totius heresis, uel de questionibus Pelagianorum, in qua Chrysostomus dictus sit, non destruxisse, sed confirmasse Ecclesias. Et uero, si qua tanti momenti conscripta esset, neque tacuisset Augustinus, cum sua nonnullis super iis questionibus, opera legenda prescripsit; neque Possidius pretermisisset in indiculo, ubi tam diligenter tractatus epistolasque Augustini aduersus Pelagianos recenset.

Adde quod Siculi respondent ei qui auctoritate subscriptionem exigebat. Hanc uero qua auctoritate exigeret Augustinus? Non quam faceret prerogatiua sedis, nam minime preerat; non quam adderet rescriptum  imperiale, adderet enim in solos Numidie episcopos, quorum in prouincia erat Augustinus; non adderet in Siculos, qui Romana diecesi censebantur.

Quid quod non mediocriter nutat fides codicis Baroniani, partim quia tunc temporis Angustinus in prouincia Numidie senior non erat, nec proinde primas, ut ad eum dirigeretur imperatoris mandatum, atque ita ualentino Alipioque, et aliis quatuor Augustino senioribus, facta fuisset iniuria; partim quia tacent de re tanta historici, ipsique laudatores Augustini, immo et Pelagiani, non tacituri utique, neque hi, neque illi, si tale quiddam contigisset.

Denique cum nichil Augustinus a Pelagianis scriptum, presertim a Iuliano, reliquerit sine responso, profecto, aut tam prolixam fidei confessionem, tamque audaciter prouocatoriam ad plenarie synodi audientiam refellisset, aut eius saltem aliquando, nec infrequentem, nec leuem mentionem fecisset.

 Quare corrigendum omnino est Sirmondi apographum ad hec uerba: Illud etiam, sancte ac uenerabilis frater et pater Augustine; uox enim ultima supposita est ab exscribente, cum foret in ueteri codice geminum SS figuris inter se connexis, qua ratione ueteres Latini Z Grecum pingebant, si quando uti breuiatione uellent; putauit enim esse A, qua breuiatione Augustinus indicaretur.

Sed neque etiam conueniunt Aurelio note quas diximus, etsi littera predicta fauere uideatur: nam licet ab imperatore edictum acceperit, acceptoque epistolam dederit ad episcopos, qua subscribere damnationi hereticorum mandaret; mandauit tamen pro iuris sui modulo, id est, solis Byzacene et Arzugitane prouincie, aut ad summum Africe episcopis. Deinde nulla fit Chrysostomi mentio in epistola quam dedit. Denique si quid eiusmodi accepisset a Pelagianis, procul dubio non celasset Augustinum, nec Augustinus ipse siluisset, cum omnia inter coniuratos amicos eo usque fuerint, hoc in negotio aliisque  ad ecclesiasticum regimen pertinentibus, communia, ut Aurelii Augustinus fuerit pene mens, animusque et manus.

Immo neque conueniunt eedem iste note Bonifacio, licet summo pontifici. Nam quamuis in sua ditione haberet Siculos, et sua ipsos auctoritate posset ad subscribendum cogere; nullam tamen legitur epistolam scripsisse, siue que mandatum subscribendi, siue que laudem Chrysostomi contineret. Quomodo enim si fuisset aliqua, sifuissent huius temporis scriptores, ceteroquin tam diligentes in recensendis pontificum, conciliorumque decretis aduersus Pelagianos? Quomodo pretermisisset Prosper tam curiosus rerum Innocentii, Zosimi, Bonifacii, et Celestini scrutator? Quomodo tacuisset Augustinus ipse, cum tam auide undecumque conquirat argumenta, quibus Pelagianos a sede apostolica damnatos demonstret.

 Accedit quod si Bonifacius ullam a Pelagianis accepisset epistolam tanti momenti quanti ista est, acceptam procul dubio misisset ad Augustinum, perinde atque alias duas , refutandam.

Deinde, hoc primum libello uidetur facta a Pelagianis appellatio ad ecumenicam synodum; scriptus est igitur ante duas Pelagianorum litteras, quas Bonifacius per Alipium in Africam transmisit ab Augustino confutandas. Nam in libro quarto confutationis, capite ultimo, mentio fit tum appellationis huiuscemodi, tum exacte, uel, ut aiebant heretici, extorte a simplicibus episcopis subscriptionis. Quod si exacta sit subscriptio ab episcopis nonnullis, certe per epistolam, cui rebelles Siculi respondent. uerum epistola illa non fuit Bonifacii, ut iam ostensum est; neque uero esse potuit, alioqui debuisset scribi ante kalend. Iul. ann. 419, quo tempore Bonifacius tradidit Alipio deferendas Augustino litteras, in quibus episcoporum pertinacia aduersus subscribendi mandatum,  utique iamdudum promulgatum, prouocatioque ad synodum continebatur. Neque tamen ante kalend. Iul. scribi potuit: quomodo enim Bonifacius, auctoritate nondum satis probata, nondum uictor de Eulalio, cuius partibus Pelagiani fauebant, tantum decretum edidisset? uix enim kalendis ipsis Iuliis ann. 419 pacifice sedem apostolicam, pulso cum suis Eulalio, tenebat.

Restat igitur opinari Zosimo oblatum fuisse hunc libellum; et uero huic opinioni omnia admirabiliter consentiunt.

Nam primo, habebat sanctus pontifex in sua diecesi Siculos, apud quos agitabatur illa precipue pars heresis Pelagiane, propter quam defendendam scriptus uidetur libellus.

Deinde prolixissimam ad uniuersos orbis episcopos epistolam misit, cui, tamquam fidei regule, subscribere deberent quicumque suam fidem Ecclesie probatam uellent. In illa uero non tantum tota Pelagii  Celestiique causa continebatur, sed etiam testimonia Patrum aduersus heresim damnatam.

Id testatur Mercator in Commonitorio . Mercatori consentit Augustinus in hec uerba : Alia quoque ipsius Celestii in urbe Roma, in qua diutissime uixerat, atque in his fuerat prius sermonibus contentionibusque uersatus, cura fidelium fratrum prolata patuerunt. Que litteris suis, quas conscripsit per totum orbem perferendas, papa Zosimus exsecranda, sicut legere potestis, attexuit, ubi Pelagius, etc.

Tertio, passus est Zosimus a Iuliano calumniam, quasi preuaricationis reus esset. Augustinus : Quale est autem, quod beate memorie Zosimum apostolice sedis episcopum, ut in tua peruersitate persistas, preuaricationis accusas, qui non recessit a suo predecessore Innocentio, quem tu nominare timuisti, sed maluisti Zosimum, quia egit primitus lenius cum Celestio, quoniam se in his sensibus uestris si quid displiceret, paratum esse dixerat  corrigi, et Innocentii litteris consensurum esse promiserat.

Denique Iulianum Zosimo duas misisse epistolas, priusquam aduersus Augustinum scriberet, unanimi consensu confitentur Iulianus atque Augustinus. Cum enim Iulianus dixisset : Facit quoque Augustinus epistole mentionem, quam a me ait Romam fuisse directam; sed uerba que posuit nequiuimus quo de scripto loqueretur agnoscere. Nam ad Zosimum quondam illius ciuitatis episcopum super his questionibus duas epistolas destinaui; uerum eo tempore quo adhuc libros exorsus non eram. Augustinus respondet: Hec epistola non est ad Zosimum, sed ad eos seducendos qui Rome possent tali suasione seduci; sed si eam non cognoscis, ecce non sit tua, utinam et illi libri non essent tui, sed alieni, etc.

Ex his autem ita comprobatis, liquido patet libellum fidei, de quo nunc agitur, scriptum fuisse ann.  418, circiter mensem Septembrem, aut etiam Octobrem; scriptus enim est, missusque ad Zosimum, post datas ab ipso litteras ad omnes orbis Episcopos; date sunt uero XuI kal. Maias eiusdem anni. Ergo cum Zosimus obierit die 26 Decembris eiusdem anni, et libellum tamen hunc acceperit ante obitum, nec acceperit priusquam sue diecesis episcopis subscribendum mandasset, non uidetur posse tempus quo conscriptus est libellus commodius collocari quam in medio interuallo quod ab missa tractoria Zosimi ad eiusdem obitum intercessit.

Iam uero scriptum a Iuliano loquuntur he littere quatuor, I. u. L. I. a Sirmondo, ut erant in codice manuscripto, ex figuris pene euanescentibus expresse; et ut littere silerent, quem alium auctorem posset demonstrare ratio temporis, scribendi occasio, stylus, spiritus scribentis et doctrina, ac locus Chrysostomi laudatus?

Et ratio quidem temporis; nam confectum est certis argumentis libellum hunc scriptum esse, missumque  ad Zosimum ann. 418. Quo tempore duas se ad Zosimum litteras de questionibus Pelagianorum dedisse Iulianus affirmat, simulque aperte negat primam ex duabus, quas Augustinus refellit, suam esse. Secundam agnoscit, sed neutra est ad Zosimum.

Deinde occasio scribendi; missus est enim ad Zosimum libellus nomine eorum qui cum ad subscribendum damnationi hereticorum, auctoritate summi pontificis compellerentur, pertinaciter tamen detrectarent. Marius Mercator testatur litteras quas Iulianus dedit ad Zosimum, unas saltem, eadem occasione conscriptas; nec uerbo tantum testatur, sed unius quoque epistole fragmentum refert, Iulianumque ita compellat : Audi nunc et tu, et qui me et te dignanter habuerint legere, quid contra hunc sensum tuum impiissimum, prauissimum, impudentissimum petulantissimumque olim ipse pronuntiaueris, in epistola uidelicet tua, quam ad sedem apostolicam illo tempore ausus es mittere, quando conuentus  detrectasti cum uniuersa Ecclesia per totum orbem Pelagium Celestiumque damnare.

Accedat, quod ipsemet Iulianus prodat se satis, saltem eruditis oculis, non tantum stylo, quo utitur, metaphoris abundante, sed etiam scribendi spiritu, qui sepe uel intumescit ad arrogantiam, uel in iactantiam uanescit.

Quid enim ista periodo metaphoricum magis? Certum sit igitur apud sanctitatem uestram, quia quantumlibet hoc mare uentis flantibus intumescat, et amaris in nos fluctibus efferatur, numquam integri iudicii domum, que supra Christi iustitiam fundata est, poterit commouere .

Quid arrogantius iactantiusque homine summum pontificem et caput totius Ecclesie sic alloquente? Hec, ut nobis secundum regulam catholicam uisum est, uestre sanctitati conscripta transmisimus, que si aliter putatis tenenda, rescribite; sin autem contradici istis non potest, et tamen aliquis uoluerit contra nos scandalum concitare, certa sit sanctitas uestra, nos ad  audientiam plenarie synodi prouocasse .

Nihil attinet dicere de doctrina, cum unicuique, uel obiter intuenti, constare possit, eamdem hoc in libello contineri que in aliis Iuliani libris indubitatis, et presertim in epistola ad Rufum Thessalonicensem, ubi totus est in laude liberi arbitrii, nature humane, nuptiarum, et sanctorum ueteris Testamenti; iisdemque utitur testimoniis Scripture, immo et iisdem uerbis, ut ex notis facile constabit.

Sed ut omnia alia indicia ancipitem facerent coniecturam, certam fidem facit prolatum Chrysostomi testimonium, quod contra peccatum originale in libello Fidei primum, deinde in quarto libro aduersus S. Augustinum a Iuliano allatum est; iisdem enim uerbis in utroque loco exponitur, prout uidere est apud S. Augustinum .

Porro autem annotare in librum nichil admodum est in animo, preterquam que eruditionis siue historice,  siue alterius exquisitioris fuerint, maxime cum ad alios Fidei libellos animaduersa sint hactenus plura, et in exponendis dogmatibus immorari nec deceat, nec etiam liceat. Id unum tamen conabor ostendere, quo defendam Augustini iudicium, Iulianum Nestoriane heresis, sin minus conuinci, saltem in suspicionem merito, eamque non leuem uocari posse.

Idipsum prestitit Iulianus in prima parte, quod Pelagius et Celestius. Multa, de quibus non interrogabatur, disseruit, et ab unitate Trinitatis usque ad resurrectionem carnis, quod ab illo nemo querebat, disputationem quantam uoluit, terminauit .



Non erit, opinor, alienum a loco in quo sumus, afferre que Mercator ex altera Iuliani ad Zosimum epistola excerpsit, et in librum Subnotationum coniecit:  epistolas enim duas scripsisse se ad Zosimum Iulianus ipse agnoscit, apud Augustinum in Opere Imperfecto . Et ambe in eumdem scopum collineant, non una tamen ratione, siquidem prior professionem fidei continet, posterior damnationem quinque propositionum Celestii, sed alieno sensu acceptarum: ut uideatur utraque, et summo pontifici iniuriosa, cui censuram suam exprobrat, uelut iniquam; et Pelagium Celestiumque excusare, tamquam alio sensu, quam censores intellexissent, locutos; et factum approbare Iuliani sociorumque episcoporum, qui pertinaciter detrectassent tractorie Zosimi subscribere, hoc est, ut ipsi aiebant, ferre sententiam contra preceptum apostolicum in eos, qui se libellis purgarent, catholicos confiterentur, et damnabilia sibi obiecta condemnarent. Posterior certe uideri potest alterius, sin minus complementum quoddam necessarium ad rem peragendam, saltem uel appendix, que cognata sit,  uel nota que illustret.

Mercator igitur hec inde excerpsit : Audi nunc quid olim ipse pronuntiaueris in epistola, quam ad sedem apostolicam illo tempore ausus est mittere, quando conuentus detrectasti, cum uniuersa Ecclesia per totum orbem, Pelagium Celestiumque damnare: que antequam in manus sancte illius Romane Ecclesie ueniret antistitis, te agente, a nonnullis a te deceptis, per totam pene Italiam circumlata, et tamquam magnum aliquid multorum auribus insinuata cognoscitur. Ibi namque inter cetera.

Qui est igitur assertor, quod neque per mortem Ade omne genus hominum moriatur, neque per resurrectionem Christi, omne genus hominum resurgat, contra Apostolum sentit dicentem: Sicut in Adam omnes moriuntur, ita in Christo omnes uiuificabuntur . Iure igitur improbatur, qui  huic sententie contradicit: Per hominem mors, et per hominem resurrectio mortuorum .

Et hec quoque sententia, quod peccatum Ade ipsum solum lesit, et non genus humanum, a nobis merito refellitur: non enim soli ipsi, sed generi humano obfuisse credendum est.

Quod autem infantes in eo statu sint, in quo fuit Adam ante preuaricationem, inter indisciplinatas reputo questiones. Non enim per omnia in eo statu sunt, qui nascuntur hodie, in quo Adam fuit ante peccatum: quamuis et illos opus Dei esse, sicut et ille, negari non possit.

Adam etiam mortalem factum, qui siue peccaret, siue non peccaret, fuisset moriturus, non est ratione  subnixum: credendum est enim, immortalem quidem factum, sed qui si non peccasset, per gustum ligni uite uirtutem posset immortalitatis adipisci. Male igitur dictum est, siue peccaret, siue non peccaret, fuisse moriturum.

Eadem fere Mercator repetit cap. 9: In epistola tua, que, ut memorauimus, ad sancte memorie papam Zosimum missa est, displicet tibi, eumque condemnas, qui sentit, ADAM MORTALEM FACTUM.

Consulat lector notas ad caput sextum Subnotationum: inde enim intelliget cur huc epistole fragmenta afferri debuerint, quemadmodum et alia que ex epistola eiusdem Iuliani, eorumdem episcoporum nomine, ad Rufum Thessalonicensem Augustinus decerpsit , queque in formam epistole utcumque ita restitui possunt, ut facilius sensus, partibus recollectis, uideatur.


 Domino beatissimo sanctissimoque fratri et consacerdoti Rufo, Occidentis episcopi temporibus orthodoxis pro fide catholica persecutionem passi.

Cogit nos conditio rerum, que hic geruntur, frater sanctissime, litteris per te in auxilium nostrum, et pro fide catholica, contra Manicheorum profanitatem consensionem Orientalium episcoporum exposcere. Nobis enim mouetur questio, uirisque potentibus, propterea displicemus, quia damnamus eos, quos predixit Apostolus recessuros a fide, cauteriatam habentes conscientiam, prohibentes nubere, abstinentes a cibis , quos immundos putant, nec putantes a Deo cuncta esse condita. Compellimur negare, quod omnis creatura Dei bona sit, et nulla  sit substantia, quam non summus fecerit Deus.

Cogit nos, inquam, rerum conditio uestrum implorare auxilium, quando hinc sperare nichil licet: nam papa ipse Zosimus pristinam retractauit sententiam. Cumque prius, libello Celestii tamquam catholico approbato, precepisset credi oportere, sine ullo uitio peccati originalis hominem nasci, aliquorum nunc, siue artibus delusus, siue territus minis contrarium definiuit.

Romani clerici iussionis terrore perculsi non erubuerunt cum suo presule preuaricationis crimen admittere, ut contra priorem sententiam suam, qua gestis catholico dogmati affuerant, postea pronuntiarent, malam hominum esse naturam.

Aiunt scilicet, quos aduersarios patimur, peccato Ade arbitrium liberum de hominum natura periisse;  Deum non esse nascentium conditorem; a diabolo institutas nuptias; sub nomine gratie ita fatum asserunt, ut dicant, quia nisi Deus inuito et reluctanti homini inspirauerit boni, ipsius etiam imperfecti cupiditatem, nec a malo declinare, nec bonum posset arripere.

Legem ueteris Testamenti dicunt, non ob hoc datam fuisse, ut iustificaret obedientes, sed ut grauior fierit causa peccati. Baptisma quoque inquiunt non uere homines nouos facere, id est, non plenam dare remissionem peccatorum; sed ex parte filios Dei fieri, ex parte autem filios seculi, id est, diaboli remanere, contendunt.

Dicunt etiam Spiritum sanctum adiutorem uirtutis  in ueteri Testamento non fuisse; immo aiunt, omnes Apostolos uel Prophetas non plene sanctos exstitisse, sed in comparatione peiorum minus malos, et hanc esse iustitiam, cui Deus testimonium perhibet, ut quomodo dicit propheta , iustificatam Sodomam comparatione Iudeorum, ita etiam criminosorum comparatione dicantur aliqui sancti exercuisse uirtutem: immo eo usque blasphemie proruperunt, ut Christum carnis necessitate mentitum asserant.

Asserunt pariter, post resurrectionem tales processus futuros esse, ut ibi incipiant homines, que hic noluerint, Dei mandata complere.

Hec et alia cum Manicheis sentiunt: nos autem, quibus longe a tanta impietate recedere statutum est,  creature Dei conuicium inferre non nouimus, sed honorem et laudem auctore dignam. Nascentium igitur conditorem Deum bonum, per quem facta sunt omnia, fatemur; fatemur et filios hominum opus esse Dei, ac peccatum omne non de natura, sed de uoluntate descendere; atque ita Manicheis malam naturam dicentibus causam esse peccati, huius sententie ueritate resistimus. Omnibus etatibus dicimus baptismum esse necessarium, ut scilicet illa creatura in Dei filios adoptetur, non quod aliquid ex parentibus trahat, quod sit lauacro regenerationis expiandum. Atque hinc Christus Dominus qui uoluit secundum humanitatem nobis fieri conformis, nulla macula peccati fuit respersus, ipsiusque caro ab omni peccati contagione purissima fuit, iam inde ab  infantia, non excellentia propria et gratia singulari, sed communione nature, que omnibus inest infantibus. Quomodo autem ab Adam peccatum in ceteros transisset, nisi anime, quod Ecclesia exsecratur, proinde ac peccati tradux foret? Ex Adam dicimus, nichil mali transisse per ceteros, nisi mortem, que non semper est malum, cum et martyribus sit causa premiorum, et uel bonam, uel malam mortem dici faciat, non resolutio corporum, que excitabuntur in omni genere hominum, sed meritorum diuersitas, que de humana libertate contingit.

Nuptias uero secundum Scripturas laudamus, quia Dominus in Euangelio loquitur: Qui fecit ab initio,  masculum et feminam fecit eos ; et dixit: Crescite, et multiplicamini, et replete terram ; statimque addit: Quod ergo Deus coniunxit, homo non separet .

ueterem legem, quam Manichei exsecrantur, dicimus secundum Apostolum  iustam, et sanctam, et bonam custodientibus mandata sua; ac per fidem iuste uiuentibus, sicut prophetis et patriarchis omnibusque sanctis, uitam potuisse conferre perpetuam.

Asserimus liberum arbitrium non periisse, cum loquatur Dominus per prophetam: Si uolueritis et audieritis me, que bona sunt terre edetis. Si uolueritis et non audieritis, gladius uos comedet . Ac per hoc gratiam dicimus uniuscuiusque bonum propositum  adiuuare; non tamen reluctanti studium uirtutis immittere, quia personarum acceptio non est apud Deum .

Sanctos laudamus tamquam criminis puros, quippe cum baptisma perfecte homines innouet: siquidem Apostolus per lauacrum aque Ecclesiam de gentibus sanctam fieri immaculatamque testatur . Sanctum quoque Spiritum asserimus mentes bonas in antiquis adiuuisse temporibus, dicente propheta ad Deum: Spiritus tuus bonus deducet me in uiam rectam . Omnes quoque prophetas, et apostolos, uel sanctos, tam noui quam ueteris Testamenti, quibus Dominus testimonium perhibet, non in comparatione sceleratorum, sed regula uirtutum iustos fuisse; in futuro autem tempore mercedem  esse tam bonorum quam malorum. Ceterum neminem posse que hic contempserit, illic mandata perficere, cum dixerit Apostolus: Oportet nos manifestari ante tribunal Christi, ut reportet unusquisque propria corporis secundum quod gessit, siue bonum, siue malum .

Atque hec cum aduersus Manicheos catholica fide confitemur, tum inimici nostri in huiusce ueritatis odium dicta Augustini susceperunt; et toto penitus Occidente non minus stultum quam impium dogma receptum est, atque a simplicibus episcopis, sine congregatione synodi in locis suis sedentibus, ad hoc confirmandum extorta est subscriptio.



DISSERTATIO uI, IN DUAS PARTES DIuISA.



PARS PRIMA. DE SCRIPTIS A DEFENSORIBUS FIDEI ADuERSUS HAERESIM PELAGIANAM ANTE MORTEM SANCTI AUGUSTINI. In Hec uerba Mercatoris: Contra pueriles ausus eius sancte recordationis Augustinus Episcopus diuersis temporibus diuersos condidit libros, etc. 


 Postquam precedenti dissertatione expositum est, quid hostes fidei ediderint, ad suos errores, si qua ratione possent, persuadendos, mentesque catholicas uerbis in speciem orthodoxis fallendas, ut imprudentes uenenum haurirent, quod per se exhibitum  statim horruissent; opere pretium uidetur per synopsim, seruata temporum ratione, exponere quidquid ab exortu heresis ab obitum Augustini, fidei catholice defensores scripserint, ut nemo non possit facile intueri, quibus se quasi gradibus ueritas uidendam  obtulerit, quibusque pugnantibus de falsitate triumphauerit.

Sunt autem omnino quinque defensores fidei, qui, definito spatio temporis, pro Ecclesia cum ipsismet hereticis scripto pugnarunt, quorumque opera ad nos peruenerunt, Hieronymus, Augustinus, Orosius, Sixtus et Mercator. Sed Hieronymus tamquam dux quidem inclyte senectutis, et suarum pondere palmarum grauis, postquam pugnasset satis, ad pristinam fortitudinem probandam, locum cessit Augustino, cuius ductu uiginti amplius annis contra inimicos gratie Dei, catholica acies ita pugnauit et uicit, ut non passa fuerit respirare quos uicit, et in quorum excidium unam cunctorum sacerdotum manu sententiam conscripsit . Reliqui tres, uel Augustino duce dimicarunt, uel saltem uincenti collaborarunt.

Dixi uero, fidei defensores. Scio enim Nestorium in eamdem heresim habuisse sermones, quos sanctus Celestinus laudauit, quosque Mercator ereptos  uindicibus imperatorum flammis ad nos usque transmisit: sed heresiarcham defensoribus fidei accensere religiosum fuit.

Dixi etiam, quorum scripta ad nos peruenerunt. Neque enim ignoro a quibusdam asseri, sanctum Paulinum elaborasse aduersus Pelagianos librum ab Augustino commendatum. Que si uera esset opinio, fateri oporteret, tanti uiri opus, uel temporum edacitate consumptum esse, uel bibliothecarum tenebris insepultum latere. uerum homines illi ab eo decepti sunt, qui titulum apposuit epistole 106 Augustini, et pro libro Epistolam uIII Paulini ad Seuerum acceperunt; in hac enim reperitur totus ille locus ab Augustino laudatus: Pauper ego et dolens, qui adhuc terrene imaginis squalore concretus sum, etc.

Dixi denique, qui definito temporis spatio, etc. Nam Prosper, preterquam quod aduersus Semipelagianos fere solos scripsit, ante obitum Augustini  nichil indubitatum edidit, preter epistolam, que preponitur libro de Predestinatione sanctorum, et carmen de Ingratis, quod uiuente Augustino elaboratum ostendimus.

Utinam uero superesset Zosimi tractoria: leniret illa, immo plenissime sarciret aliorum operum iacturam, ut que continebat non solum totam Pelagii Celestiique causam, sed etiam argumenta, siue quibus oppugnarunt fidem heretici, siue quibus ab Ecclesia conuicti sunt, ut ex Augustino atque Mercatore discimus.

uisum est dissertationi de libris defensorum fidei subiicere nonnichil de oppugnatorum fidei operibus, que exstant, ut quisque facile intelligat, quid ex omnibus supersit, et quo singula tempore composita sint, indeque certum ferat iudicium de quibusdam commentis uulgo receptis, quasi Pelagiana heresis eas induerit formas, easque uarietates experta sit, quas concinne excogitatas Gerardus uossius, aliique  pro ueris quibusdam statibus supponere conati sunt.



CAPUT PRIMUM. De scriptis a sancto Hieronymo aduersus Pelagianos.

Hieronymus de re Pelagiana quinque scripsit epistolas, tres dialogorum libros cum prefatione communi, et prologos ad quatuor libros Commentariorum in Hieremiam. Nihil fere preterea: nam que in Rufinum, Iouinianum et uigilantium composuit, ea per se non petunt Pelagium, quem unum maxime insectatur; sed ex accidente tantum, quatenus nonnulla sui dogmatis parte cum prefatis Hieronymi hostibus confederari uisus est.

Ille uero sancti doctoris elucubrationes, etsi nec multe sunt, nec prolixe, continent tamen plurimum historie, quod unum fere in presenti querimus; neque tam parum dogmatice doctrine, quin eruditus senex uideatur, uel preuretisse omnia, que fusius postmodum alii tractarunt; uel aperuisse fontem,  unde ceteri, etiam Augustinus, abunde haurirent.

Epistolarum una est ad Marcellinum tribunum, de origine animarum; altera de questionibus Pelagianorum ad Ctesiphontem; tertia ad Alipium et Augustinum gratulatoria de profligata heresi Celestiana; relique due breues ad Augustinum, que propter enigmata difficile intelliguntur.

Dialogi maximam partem pugnant aduersus impeccantiam a Pelagio defensam, nec nisi sub finem tertii de baptismo paruulorum agitur, et ita quidem, ut questio moueatur magis, quam soluatur, lectorque ad libros Augustini erudiendus remittatur. In prefationibus ea fere continentur que pertinent ad illustrandam, siue historiam rerum Pelagianarum, siue rationem temporum, aliunde non mediocriter obscuram.



Epistola ad Marcellinum tribunum, que 82 apud Hieronymum, 27 apud Augustinum.

Scripta est ann. 411; neque enim potuit ante aduentum  Marcellini in Africam, quandoquidem continet responsionem ad litteras ab eodem Marcellino ad Hieronymum ex Africa datas. Tandem, inquit Hieronymus, ex Africa uestre litteras unanimitatis accepi. Marcellinus uero in Africam uenit, aut sub finem anni 410: quod uix opiner, propter tempestuosum mare, aut uerna tempestate consequente, quod similius uero. Nam edictum Honorii , quo sanctus ille pariter ac eruditus tribunus iubebatur collationi Catholicos inter ac Donatistas habende, uelut cognitor interesse, datum reperitur Rauenne Iu idus Octob. uarane consule, quo consignatur annus Christi 410.

Neque etiam postea dari potuit, nam primo scripta uidetur, antequam uel collatio haberetur, uel habite fama peruenisset in Palestinam: neque enim alioquin de ea siluisset Hieronymus, qui tam honorifice de Augustino, totius collationis quasi mente, locutus est, ut ad eum remittat Marcellinum, tamquam ad  uirum sanctum et eruditum, qui uiua uoce docere posset, et suam, immo et que Hieronymi, explicare sententiam.

In ea porro referentur quinque opiniones de origine animarum, nempe, quod uel in corpora labantur e celo, ubi preexstiterint, uel ex diuina substantia tamquam particule defluant, uel ex thesauro educantur ubi olim condite, uel a Deo quotidie fiant, uel sint ex traduce. Priores due reiiciuntur uelut heretice, reiicitur et tertia, tamquam ecclesiasticorum nonnullorum stulta persuasio. Quartam amplectitur Hieronymus ut suam, quintam maxime parti Occidentalium tribuit, quo iure, ipse uiderit. Obserua Hieronymo adhesisse Rufinum Syrum, discipulum magistro, adhesisse pariter Iulianum, Rufini sectatorem: sed Hieronymum modeste, ut catholicum decuit, sententiam exposuisse, Rafinum contradicenti anathema dixisse, Iulianum legis sacre Ecclesieque catholice confirmatam auctoritate iactasse.



Epistola ad Ctesiphontem que 67 apud Hieronymum.


Scripsit Hieronymus ad Ctesiphontem ann. 413 sub finem, uel initio sequentis: neque enim dici potest post hoc tempus scripsisse. Nam Orosius, cum fecisset in conuentu presbyterorum Hierosolymitano, cum istius epistole, tum alterius ab Augustino ad Hilarium Syracusanum date memoriam, utramque dixit nuper scriptam. Cum igitur Orosius ex Africa non tardius soluerit in Palestinam, quam uerna tempestate ann. 415, cumque secum epistolam Augustini ad Hilarium detulerit, atque in conuentu memorato legerit, ipsam procul dubio fateri oportet ab Augustino datam esse ann. 414, aut sub finem precedentis, igitur et epistolam Hieronymi ad Ctesiphontem, quippe cum ambe eodem tempore exarate sint.

Non potest etiam scripta dici ante hoc tempus: nam Ctesiphom Hieronymo litteras dedit, post aduentum Pelagii in Orientem, eiusque non paruam in Palestina  moram, qua nimirum opus fuit ad disseminandum errorem, qui timide primum tradebatur apud paucos fideles, nec prodibat in publicum, nisi cum silentia magistrorum rabies discipulorum proderet. Cum ergo Pelagius in Orientem non uenerit ante finem anni 411, ut confectum est in ipsius elogio; nec Hieronymus Ctesiphonti rescripserit, nisi postquam plerosque in Oriente, ante ipsas quoque litteras Ctesiphontis, questio decepisset, et per simulatam humilitatem plurimi superbiam didicissent: fatendum est inter aduentum Pelagii et epistolam Hieronymi, duos fere annos interfluxisse, siquidem breuiori tempore contingere uix potuerint, que diximus.

Atque hinc refellas opinionem Baronii epistolam hanc uolentis scriptam esse ann. 411. Argumentum uero quo utitur refutat suo facto Augustinus, immo et Hieronymus. Scriptam enim ait antequam propalarentur heresis auctorum nomina; propalata uero, saltem Celestii, post iudicium Carthaginense habitum ab Aurelio ann. 412. uerum dialogos Hieronymus,  Augustinus librum de Natura et Gratia scripsit ann. 415, nec tamen uterque appellandum putauit de nomine hominem contra quem scriberet, idque consilio se fecisse uterque declarauit.

Hac epistola sanctus doctor disputat aduersus librum Pelagii de Natura, quem quintum saltem citat, et librum Titulorum, cuius meminit; quintum, et librum Celestii, de quo fit sermo in Gestis Palestinis. Impugnat uero uehementer Pelagii et , eamque definit id ipsum esse, quod meditatione et exercitatione ita posse exstirpari passiones, ut nulla fibra, nulla radix uitiorum in homine omnino resideat; atque ita non tantum non peccetur culpabiliter, ut aiunt, sed neque ulli motus repugnantes legi mentis oriantur, quod non incuriose pretereundum est.

Huiusmodi commentum refellit pluribus, sed hoc maxime Apostoli testimonio: uideo aliam legem in membris meis ducentem me in captiuitatem, etc.  .

Ostendit postea, quos heresis parentes habuerit, philosophos nimirum. Manicheum, Priscillianum, Euagrium Ponticum, Xistum Pythagoricum, Origenem et Iouinianum.

Profert deinde sententias quatuor, quibus Pelagianus error continetur. Homo potest esse sine peccato, si uelit. Gratia Dei, sine qua id homo potest, ipsum est liberum arbitrium, et lex Dei. Unusquisque suo regitur arbitrio. Facilia sunt Dei mandata.

Refert etiam Pelagianorum uesaniam calumniantium catholicis, quod cum Manicheis malam dicerent esse naturam, et predicatione gratie tollerent liberum arbitrium.

Explicat quoque artes, quibus heresis se promouerit, scilicet occulte tradi, et in cubiculis tantum: apud mulieres, presertim potentes et in speciem pias: uerbis ambiguis, que contorqueri possent in uarios sensus, pro tempore, personis et locis: magistrum uel tacere omnino, uel loqui per discipulos,  ut si placuisset auditoribus, quod illi dixissent, referretur ad laudem magistri; si displicuisset, culpa diceretur discipuli: deterrere comminatione repentine responsionis eos, quibus animus esset, pro ueritate scribere, etc.

Habet tandem grauia quedam dicta, cuiusmodi sunt: Ecclesie uictoria est, hereticos aperte dicere quod sentiunt. Duplex sexus utrumque supplantat, etc.

Denique Ctesiphonti, Pelagii, ut uidetur, receptori, datur monitum omnibus seculis profuturum. Sciant qui huiuscemodi hominibus opes suggerunt, hereticorum multitudinem se congregare, et Christi hostes facere, et enutrire aduersarios eius, frustraque aliud lingua pretendere, cum manu sentire aliud comprobentur.

Sub finem quesierit forte quispiam, quid significent he uoces: Ne per unum aut, ut multum, tres homunculos suscipiant tantarum feces heresen. Qui tres illi homunculi, quos cauendos monet Hieronymus?  Tres illos opinor esse, Pelagium, Annianum, et ualerianum. Celestius enim tunc temporis Rhodi uersabatur, aut Ephesi potius, ut ostensum est dissert. 1: tres enim illos Ctesiphonte uel receptore uel adiutore usos nullus fere dubito, siquidem Pelagius irrepserat in ipsius amicitiam; alii duo Pelagium sequebantur uelut umbre, ille ut stylum, ut artes iste, ambo ut seni auxilium commodarent. De Anniano dictum satis, citata dissertatione; de ualeriano dictum pariter pluribus in locis. Id unum hic noto, ualerianum uocatum uideri, quod ualerii comitis seruus fuerit, aut libertus potius, qui Pelagium secutus in Palestinam, inde Alexandriam profectus sit, eaque expulsus a Cyrillo redierit in Italiam, suoque patrono excerpta dederit ex libro primo Iuliani contra Augustinum que ualerius Augustino refutanda misit: unde natus est secundus liber de Nuptiis et Concupisc.



Dialogi tres aduersus Pelagianos.

 Libri tres Dialogorum ita confecti sunt ann. 415, ut inchoati fuerint ante diem 30 Iulii, absoluti ante mensem Decembrem: Hieronymus enim accessit ad opus : Post crebram fratrum expostulationem, cur promissum in epistola ad Ctesiphontem plenius opus, ultra quam pollicitus fuerat, differret. Elaborabat uero die 30 Iulii, cum Orosius in conuentu presbyterorum III kal. Augusti Hierosolymis loqueretur in hec uerba: Hoc beatus Hieronymus, et in epistola sua, quam nuper ad Ctesiphontem edidit, condemnauit. Similiter et in libro, quem nunc scribit, collata in modum dialogi altercatione, confutat.

Oportet igitur hoc ipso anno ante finem Iulii inchoatum fuisse opus; sed cum in eo nulla fiat mentio Diospolitane synodi sub Eulogio, cuius certe non minus quam Carthaginensis sub Aurelio Hieronymus meminisset: immo cum sermo fiat de imposito a Ioanne partibus silentio, et de pace in speciem facta inter eos qui propter Pelagium tumultuabantur, procul  dubio dialogi absoluti sunt eo temporis interuallo, quod inter conuentum Hierosolymitanum et Diospolitanum concilium interiectum est.

Hec cum certo constent, latet me profecto, quid cause fuerit, cur cardinalis Baronius  hosce dialogos scriptos uoluerit post synodum Diospolitanam: nam quod auctorem adducit Prosperum, qui post mentionem factam synodi Diospolitane, meminit scriptorum ab Hieronymo aduersus Pelagianos , nichil omnino euincit. Si enim ordo iste preiudicium faciat temporis, quo scripta sint singula que recensentur opera, Diospolitanam synodum epistola ad Ctesiphontem secuta esset, Innocentii sententia precessisset, quod nemo sane dixerit: hanc enim ante synodum Prosper meminit, illam postea.

Latet me pariter, cur dialogos, quos synodo posteriores credit, anno tamen 415 compositos uelit: nam qui potuit tantum opus, tamque elaboratum absolui nouem diebus? neque enim plures a fine synodi  ad finem Decembris effluxerunt, ut certa ratione temporis conclusum est in dissertatione de synodis.

Porro autem libellus fidei, quem Pelagius post synodum misit sedi apostolice, totus fere est aduersus epistolam ad Ctesiphontem et hosce dialogos, qua parte attingit questiones in ipsis agitatas, ut in notis obseruatum est.

Hec dialogorum quasi chronologia facit, ut sin minus certam, saltem non contemnendam, de causis et auctoribus concilii Diospolitani sententiam afferri posse credam: uidetur enim istud concilium per se quidem propter ordinandum loci episcopum conuenisse; accidisse uero ut hanc Pelagii absoluendi Ioannes Hierosolymitanus, accusandi per Gallicanos episcopos Hieronymus, occasionem sumpserit: que tria idoneis rationibus probari possunt.

Et primum quidem, quod synodus ea, quam dixi, de causa coiuerit, inde constat, quod duorum  fuerint olim generum synodi prouinciales, ordinarie scilicet, atque extraordinarie. Cogebantur ille, ut pareretur canoni Niceno iubenti, singulis annis bis congregari episcopus cuiuscumque prouincie, semel ante Quadragesimam, iterum circa tempus autumni; iste conuocabantur, uel propter dedicationem Ecclesie, ut secunda synodus Arausicana; uel ad ordinandum episcopum, quod admodum frequens in historia ecclesiastica; uel ob mandatum superioris alicuius potestatis, quod itidem contigit sepe. At synodus Diospolitana ordinaria non fuit; neque enim habita est legitimo tempore, sed quo impendebat episcopis necessitas celebrandi suis in Ecclesiis festa natalitia; neque propter dedicationem Ecclesie contracta est, alienum enim est a ratione propter causam tam leuem, et in aliud tempus commode differendam, media hieme, imminentibus festis solemnioribus, ipsoque etiam Epiphanie baptismo, primatem Eulogium iam longeuum, senemque Ioannem, et pene Effetum Porphyrium Gazensem, aliosque  episcopos in concilium contractos esse. Neque ullum superioris potestatis mandatum compulit synodum; si quod enim impulisset, qua ratione Augustinus aut illud ignorasset, cum, referente Orosio, singula queque huiusce negotii didicerit; aut notum siluisset, cum ad rem suam non contemnendum foret momentum?

Restat igitur opinari ad ordinationem episcopi uenisse Patres; nam et suum habuit Diospolis episcopum, ut constat ex concilio Calcedonensi atque notitia episcoporum Palestine, et uidua relinqui non debuit Ecclesia, imminente solemni baptismo, et ea causa solebat extraordinarias synodos cogere, et primatis erat ordinare sibi syncellum, id est, sue prouincie episcopum. Patet igitur id quod primum assertum est, non instituendi de Pelagio iudicii causa per se coactam synodum Diospoli, sed propter ordinandum episcopum.

Iam uero, quod fuit in partitione secundum, arreptam  hanc a Ioanne purgandi Pelagii occasionem, facile conficitur ex dissertatione de synodis; inde enim constat quo consilio uenerit Ioannes Hierosolymitanus ad synodum, quibusue artibus tentauerit per episcopos sibi addictos rem promouere Pelagii, quem Hieronymo sciebat inuisum; sed hoc Ioannis consilium artesque satis Hieronymus cum perspiceret, uoluit, opinor, episcopos episcopis opponere, reumque oblatis libellis peragere, quem Ioannes integrum fame prestare uellet. Id ego, quod tertium est, qua ratione opiner, ita ostendo. Accusationis libellus Eulogio Cesariensi atque prouincie primati ab Erote et Lazaro oblatus, apud Hieronymum, quicum uersabatur Orosius, procul dubio compositus est. Nam cum Pelagio obiecta sint que libello continebantur, et alia ex libris Pelagii, siue de actuali conuersatione, siue de consolatione et exhortatione uidue, alia ex libello quem contra. Celestium Paulinus diaconus Aurelio Carthaginensi dedit, alia ex litteris Hilarii monachi ad Augustinum, alia ex  libro quodam Celestii pluribus capitibus distincto desumpta sint; que primi generis, eadem iisdemque uerbis in primo et tertio Hieronymi dialogo leguntur; que secundi et tertii, suppeditauit Orosius, ut ex Apologia facile conficitur; que quarti, non iisdem quidem uerbis, sed eodem sensu in Dialogis habentur. Quod tamen facere difficultatem non debet, siquidem monuit Augustinus, utique Orosii testimonio, non in ipso quidem concilio eadem uerba ex hoc Celestii libello, sed easdem tantum fere sententias relatas esse.

Hec si uera sint, ut esse uix ullus prudens rerum negauerit, plurium rerum cause hactenus aut ignote aut saltem dubie apparent; et primo quidem, cur Orosius non autumno redierit in Africam, quod tempestas suadebat, immo et promissa fides poscebat; simul enim et apologiam sibi, et Pelagio litem, et Ioanni uicem parabat; aut certe intentus in omnem  occasionem excubabat, si qua posset ratione, Pelagio dolos cogitandi occurrere, quod et prestitit, ex occulto alienaque persona accusans.

Deinde uero, cur Hieronymus petenti Critobulo cur non accusaret in iudicio quem heresis secreto argueret, responderit perplexe, atque ita, ut iudicium uideatur minari; cogitabat enim de Gallicanis episcopis et instruendis ad rem agendam, et impellendis ad fidem catholicam defendendam.

Tertio, cur Hieronymus et Orosius accusare per se noluerint, sed episcoporum duorum persona uti maluerint: metuebant scilicet primo ne inuidia uiderentur eo impelli; deinde defendenti episcopo episcopi duo opponendi erant, iique transmarini, quo peritiores crederentur rerum Pelagii transmarini monachi. Hanc suam Hieronymus siue industriam, siue diligentiam uix non prodidit, cum se postea inter domitores heresis Augustino Alipioque accenset, et communionem odii Pelagiani sibi cum iisdem congratulatur.

 Quarto, cur Gallicani duo episcopi obtulerint quidem Eulogio libellum, a iudicio tamen, allata excusatione, abfuerint: quam excusationem aliter alios tunc temporis interpretatos esse satis indicat Augustinus , cum probabilius ait absentiam contigisse propter alterius morbum. uerumtamen quispiam non improbabiliter opinetur affectatam fuisse, primo ne uilesceret dignitas episcoporum, tum accusatorum nomine, tum contentione cum monacho; deinde ne impari sorte contenderent coram Grecis iudicibus, cum cogerentur loqui per interpretem, Pelagius per se Grece responderet; postea ut Ioannem Pelagii patronum ne offenderent, si forte cum ipso altercari contingeret; tandem ne libellum aliena opera confectum exponere deberent, aut etiam rem sibi non notissimam urgere; denique ne pudore suffunderentur, cum audirent afferri causas sui testimonii reiiciendi, quas allatas et eas quidem probrosas et sane graues indicat Augustinus  . Iam quidquid dixit episcopus Ioannes de absentibus fratribus nostris siue cepiscopis Erote ac Lazaro, siue de presbytero Orosio, siue de aliis, quorum ibi non sunt nomina expressa, credo quod intelligat ad eorum preiudicium non ualere; si enim presentes essent, possent eum fortasse, absit ut dicam conuincere de mendacio, sed forte commemorare, quid forte fuisset oblitus, aut in quo eum fefellerit Latinus interpres, licet sine studio mentiendi, certe aliene lingue minus intellecte nonnulla difficultate; presertim quia non in gestis agitatur que, improbi ne mentiantur, boni autem ne aliquid obliuiscantur, utiliter instituta sunt. Si quis autem memoratis fratribus nostris ex hoc aliquid questionis intulerit, eosque ad iudicium episcopale uocauerit, sibi, ut poterunt, aderunt: nobis laborare quid opus est; quando ne ipsi quidem iudices post cepiscopi nostri narrationem aliquid inde pronuntiare uoluerunt?

Quinto, cur Gallicani duo illi episcopi, quorum uel ipsa nomina Zosimus pontifex infanda dixit, laudibus  ornati sint ab Africanis. In hanc opinionem Orosius episcoporum amicus Africanos induxerat, quasi uel mercedem oblati libelli rependeret, uel beneficium referret.

Sexto, cur Hieronymus synodum Diospolitanam miserabilem scripserit, in qua nempe, licet fides uicerit, uicit tamen industria Ioannis Pelagium uolentis purum heresis prestare, suisque, ut ipse quidem aiebat, emulis superiorem.

Septimo, cur rebus, ut fit, patefactis Hieronymi pars a Pelagii sectariis non mediocriter uexata sit, immo ipse Hieronymus in uite discrimen uenerit, quod declinare non aliter potuit quam turris munitioris presidio.

Postremo denique, cur de Ioanne ueluti persecutionis auctore ad Innocentium papam delate sint querele, nec tamen huiusmodi, ut appellatis nominatim personis posset pontifex legitimum iudicium  exercere; interfuit enim ita securitati sue in posterum consulere, ut cause tamen negotii non clarissime paterent.

Sub finem addi potest, quod in dissertatione de synodis omisi episcoporum quatuordecim prouincie Palestine prime, qui concilio affuerunt, sedes notas esse, si modo quinque excipias, Ammonianum, Porphyrium iuniorem, Zosimum, Nymphidium et Chromatium; nam Eulogius Cesariensi Ecclesie prefuit, Ioannes Hierosolymitane, Porphyrius Gazensi, Eutonius Ierichontine, Zobenus Eleutheropolitane, Fidus Ioppensi, Iouinus Ascalonitane, Eleutherius Sebastene, Clematius, ut uidetur, Diospolitane.



Prefationes ad libros Commentariorum in Ieremiam.

Ratio temporis quo conscripte sunt prefationes quatuor in libros Commentariorum in Ieremiam, non aliunde certius quam ex ipsismet inibitur.

Prima siquidem edita est cum nuper indoctus calumniator  erupisset, precursore Grunnio, qui nimia sterteret uecordia, utpote stolidissimus, et Scotorum pultibus pregrauatus; qui etiam Commentarios Hieronymi in epistolam Pauli ad Ephesios reprehendendos putaret. Hec autem in Pelagium conueniunt Rufini, quem Grunnium Hieronymus nominat, discipilum, oriundum ex Britannia, hominem corpulentum, et Hieronymiane prolixitatis in Commentariis pre sua breuitate reprehensorem. Hec igitur prefatio edita est ann. circiter 413, quo Pelagius Commentarios in epistolas Pauli in Oriente uulgabat, et eis propter simplicitatem et breuitatem pre Hieronymianis pretium apud multos fecerat: atque hinc factum procul dubio ut Hieronymus singulis fere prefationibus in libros post hanc reprehensionem compositos, breuitatem promiserit. Sic enim habet in secunda prefatione: Dictandi commentarioli, nec nimia longitudine extendentes opus. In tertia: Conabor latissimos explanationis campos angusta commentariorum semita  coarctare. In quarta: Quartum breuiter transcurrentes, in his tantum que obscura fuerint immoremur.

Notanda uero generosa mens sanctissimi senis paruipendentis obtrectatorum rabiem, qui non solum uerba, sed syllabas quoque uerborum calumniarentur; in eo se scire aliquid arbitrantes, si de alienis Operibus detraherent.

Secunda suum habet certum characterem, scribit enim Hieronymus: Secundum librum celeri sermone dictamus, auertentes parumper aures, ne audiamus iudicium sanguinis, et interfectorum animas deploremus, qui opinione uirtutum quotidie corruunt in superbiam, et Deo se similes arbitrantur, etc., quorum furori respondimus, ut potuimus; et si Dominus uitam dederit, plenius responsuri sumus.

Scripta est igitur post epistolam ad Ctesiphontem, ubi eadem fere uerba inueniuntur, et ante Dialogorum plenius Opus, quod promittitur, atque ita ann. 414.

Tertia eamdem prefert notam: Latrat, inquit Hieronymus, per Albinum canem, grandem et corpulentum,  etc. uerum hoc alias, cum nempe pleniori Opere  tria Cerberi capita contriuit; eodem igitur anno ac precedens scripta est.

uerba autem, quibus solitam hereticorum in catholicos uersutiam fidei defensor exemplo suo probat, digna sunt omnino que notentur. Id agit diebus et noctibus, et aperte, et per insidias, ueris falsa miscendo, immo uniuersa mendacia subdolo melle circumliniens, ut qui audit uerborum dulcedinem, uenena pectoris non formidet; pacem pollicetur, ut grauiora bella exerceat; ridet, ut mordeat; manum offert, ut ex improuiso simplicem interficiat Abner. Nimirum hoc illud est, quod et Apostolus loquebatur. Non enim eius ignoramus astutias . Hic tacet, alibi criminatur; mittit in uniuersum orbem epistolas, biblinas, prius auriferas, nunc maledicas, et patientiam nostram de Christi humilitate uenientem, male conscientie signum interpretatur.

 Quarta eodem tempore conscriptam se manifestis indiciis probat; exponit enim heresis Pelagiane originem, artesque hominum occulta uenena spargentium contra quos tacito nomine Opus confectum sit, nec tamen adhuc editum, propter iniquitatem temporum, et Ioannis Hierosolymitani impotens erga Pelagium studium. Sed iuuat totam hic exhibere, quoniam continet plurima magni ad hoc negotium momenti, et per se dignissima que sciantur. Multis et de toto orbe confluentium turbis, et sanctorum fratrum monasteriique curis occupatus, commentarios in Ieremiam per interualla dictabam, ut quod deerat otio superesset industrie; cum subito heresis Pythagore et Zenonis , id est, impassibilitatis et impeccantie, que olim in Origene, et dudum in discipulis eius Grunnio, Euagrioque Pontico, et Iouiniano iugulata est, cepit reuiuiscere, et non solum in Occidentis, sed et in Orientis partibus sibilare, et in quibusdam insulis, precipueque Sicilie et Rhodi, maculare plerosque, et crescere per dies singulos, dum  secreto docent et publice negant: cui respondere, diu tacens, et dolorem silentio deuorans, crebra fratrum expostulatione compulsus sum; nec tamen huc usque prorupi, ut auctorum nomina ponerem, malens eos corrigi, quam infamari. Nec enim hominum, sed erroris inimicus sum; qui mihi ut uicem talionis et genuinum sui doloris illiderent, ueteres magistrorum suorum calumnias concinentes, in tantum elingues et miseri demonstrati sunt, ut ne maledicere quidem suis uerbis potuerint: quorum tunc temporis, editis aduersus eos libris, nenie confutate sunt; quos qui legere uoluerint, liquido peruidebunt, canes eos iuxta Isaiam esse mutos, qui latrare nesciant, habentes quidem uoluntatem et rabiem mentiendi, sed artem fingendi et latrandi non habentes. Quibus loquar compendio: Aut bona sunt que docetis, aut mala. Si bona, defendite libere; si mala, quid occulte miseros iugulatis errore, recteque fidei, ad decipiendos simplices quosque, iactatis expositionem? Que si uera est, cur absconditur; si falsa,  cur scribitur? Rogo, que est ista insania? Precipiente Apostolo ut parati simus ad satisfaciendum omni poscenti nos rationem de ea que in nobis est spe ; et propheta clamante: Loquebar de testimoniis tuis in conspectu regum, et non confundebar . Isti publicum fugiunt, et susurrant in angulis perditorum, dolentque quasi pro suis que sua metuunt confiteri. Cumque generaliter aduersum uitia quid et hereticos dixerimus, se peti queruntur, malumque conscientie dissimulata diu indignatione pronuntiant. Quod si cauendum nobis est ne ueterem ledere uideamur necessitudinem, si superbissimam heresim spirituali mucrone truncemus, ergo sustinende erunt nobis cruces prodite fidei, et dicendum cum propheta: uersatus sum in miseria, dum mihi infigitur spina . Quin potius audiant illud apostolicum: Obedire Deo magis oportet quam hominibus . Et iterum: Si hominibus placerem, Christi seruus non essem . uerum hec in proprio, nisi tacuerint, Opere plenius exsequimur.

 In commentariis ad caput 23 de Pelagianis loquitur, non item de Palladio Galata, quod suspicatus tamen Baronius, cum ait, non omittendum monere lectorem prefationem in sextum librum Commentariorum in Ezechielem uideri pertinere ad historiam Pelagianam, scriptamque post mortem Rufini Aquileiensis, quasi ex eius busto Pelagiani enascerentur. Sic enim habet : Putabam quod medio serpente confosso, non reuiuiscerent hydre nouella plantaria, et, iuxta fabulas petarum, Scylla mortua, nequaquam in me Scyllei seuirent canes, qui latrare non cessant; et hereticis Dei percussis manu, ne tentarentur, si fieri potest; etiam electi Dei  [Addendum forte pax exsisteret]. Heresis ipsa non moritur, hereditariis contra nos odiorum suorum catulis derelictis, qui nostra simulantes genitricis antique, et pellacis Ulyssis uenena non deserunt, labiaque tantum melle circumlinunt, et  iuxta eloquia Scripturarum, mollierunt uerba sua super oleum, ipsi autem sunt iacula , et iacula ignita, que scuto fidei repellenda simul et extinguenda sunt.

Ex his prefationibus Hieronymi aliisque Operibus iam memoratis intelligere est quis status fuerit rei Pelagiane in Palestina ab aduentu Pelagii usque ad synodum Diospolitanam, quibusque artibus promoueretur, presertim apud nobiles feminas, ipso per se agente Pelagio cum Anniano: coibat nempe factio toti orbi perniciem factura, pietatis atque humilitatis specie, seuerioris discipline iactantia, alienorum Operum reprehensione, occultis conuentibus in cubiculis, adulatione potentium uiduarum, facundie ostentatione, callida doctrine expositione, minis in eos qui contra scriberent, quasi responsionum mole obruendi forent; querela continua, quod inuidiam paterentur homines euangelice regule tenacissimi; clericorum scissione in partes, inspirato parti suo nomine donate odio erga sanctos, qui cum  Hieronymo in monasterio seruiebant Deo, etc.



Relique tres epistole.

Epistola ad Alipium et Augustinum paulo ante mortem Hieronymi scripta est, nimirum ann. 419, sub finem; namque in ea fit mentio, et synodi Diospolitane, que coacta est ann. 415, sub finem; et commorantium in Palestina Piniani et Melanie, qui cum Albina aduenerant ann. 416; et iugulate heresis Celestiane, quod contigit ann. 418 et obitus sancte Eustochii, que transiit ad Deum die 28 Septembris ann. 419; et redeuntis post annum in Africam Innocentii presbyteri, qui missus fuerat ann. 418 Alexandriam ab Africana synodo ad conquirendos canones Nicenos, rediit uero ann. 419, statimque Romam missus est cum canonibus ad Bonifacium uI kalend. Decembris.

Quamquam, ut ingenue fatear, difficile creditu mihi uidetur Innocentium ex sancta Bethleem profectum aliquanto temporis interuallo, post dormitionem Eustochii,  qua se pridem doluisse scribit Hieronymus, Carthaginem uenisse hiemis tempore, et uI kalend. Decembris missum fuisse Romam. Quare uel mors Eustochii in annum priorem referri debet, quod minus reor; uel Innocentius qui litterarum Hieronymi portitor non fuit idem ac qui Alexandriam legatus est ab Africanis, quod non illibenter fatear, propter hec Hieronymi uerba: Sanctus Innocentius presbyter, qui huius sermonis est portitor, anno preterito, quasi nequaquam in Africam reuersurus, mea ad dignationem uestram scripta non sumpsit. At qui legatus fuerat Innocentius, utique reuersurus erat.

Etsi hec epistola contineat responsionem ad quesita Alipii et Augustini de libris ab Anniano aduersus epistolam Hieronymi ad Ctesiphontem dialogosque scriptis; meliori tamen ex parte posita est in gratiis magnifice utrique agendis, quod ipsis cooperatoribus et auctoribus heresis Celestiana iugulata esset.

Sectatorum Pelagii uix non in rabiem uersorum,  ob condemnationem magistri, meminit his uerbis: Cum superatos damnatosque esse se sentiant, tamen uenena mentium non omittunt, et, quod solum possunt, nos oderunt, per quos putant se libertatem docende heresis perdidisse.

Habet plura de Anniano que non parum conducunt ad historiam et criticam, sed hec retulimus in Anniani elogio.

Due sunt adhuc epistole ad Augustinum, sed breues admodum, atque enigmatice, ut antea dictum est; altera apud Augustinum uigesima quinta numeratur; altera uigesima sexta. Illa uidetur statim post synodum Diospolitanam data, quando grassante nescio quo perditorum cuneo, qui ualde in peruersum niteretur Pelagio suffragari, uix munitior turris Hieronymum ab impetu et incursu impiorum tueri potuit . Ista paulo post auditam in Palestina condemnationem utriusque heretici  a Zosimo; id enim significant uerba mox afferenda.

In priore eximium istud est: Macte uirtute in orbe celebraris; catholici te conditorem antique rursum fidei uenerantur atque suspiciunt, et, quod signum maioris glorie est, omnes heretici detestantur, et me pari persequuntur odio, ut quos gladiis nequeunt, uoto interficiant.

Eximium hoc etiam in altera. Multi utroque claudicant pede, et nec fractis quidem ceruicibus inclinantur, habentes affectum erroris pristini, cum predicandi eamdem non habeant libertatem.

Tres epistole ostendunt rei Pelagiane statum in Palestina a synodo Diospolitana usque ad annum 419, nempe insolescentes huius factionis homines, propter suffuratam a Pelagio per mendacia absolutionem ab episcopis, suam heresim approbatam, epistolis in prouincias missis, mentiti sunt, suisque aduersariis apertam uim intulerunt, ut Hieronymum uix munitior turris tueri potuerit, Dei serui et ancille ad curam Hieronymi pertinentes sceleratissima cede  afficerentur, diaconus occideretur, et edificia monasteriorum incenderentur . Sed audita condemnationis fama, insolentiaque in rabiem uersa, nichil non commenti sunt, nichil non machinati aduersus eos quos sue damnationis auctores crederent, metuque imperialium sanctionum compressi, non euomuerunt uenenum, sed occultius fouerunt.



CAPUT II. De scriptis ab Augustino aduersus Pelagianos.

Hactenus de Hieronymo, qui bello Ecclesie contra Pelagianos uelitatus est, eo fere modo quo solent ueterani duces, fama potius quam manu. Totam capessiuit pugnam Augustinus, de quo non honorificentius quam prudentius Hormisdas papa dixit: Quid Romana asseueret Ecclesia de libero arbitrio et gratia Dei, ex uariis Augustini libris, et maxime ad Hilarium et Prosperum, cognosci posse. Id est, ut ego quidem interpretor, posse quidem, uel ex uno satis  Augustino constare quid columna ueritatis, quid os Spiritus sancti loquatur. Sed tanti nichilominus uiri sententiam, non ex quibuscumque Operibus equaliter, uerum ex postremis potissimum intelligendam. Atque hec pars sententie pontificis cum talis sit, ut ad alicuius doctoris commendationem breuius nichil cumulatiusque dici possit, altera tamen necessarie cuiusdam prudentie monitum grauissimum continet, ne dum auctoritatem ita commendatam sequimur, ueluti regulam catholici sensus, unam omnibus sine delectu Operibus fidem prestemus, atque ita imprudentes ab ipsomet magistro aberremus. Quamuis enim Augustinus assecutus sit aliquando tantam diuinorum gratie mysteriorum intelligentiam, quantam forte nemo alius, preter apostolos; non tamen constitit statim in summo, sed per gradus nitendo, difficultatum tenebras, prout diuina lux se infundebat, obstantes perrupit.

Id de se ipse cordate sincereque testatus est, nec  uno in loco, nec uno tempore; ideoque sui studiosos iubebat ita suis in Operibus legendis uersari, ut secum proficere et iisdem quasi passibus ad ueritatem accedere studerent .

Ego certe, cum primum animum applicui ad questiones gratie penitius scrutandas, sanctissimi doctoris precepto obediendum putaui, hauriendamque ex eo fonte ueritatem, quem mihi purissimum ueritatis magistra Ecclesia indicabat. Eam ob rem diligentius inquisiui que uera forent Augustini Opera, que supposita; que ad negotium gratie per se pertinerent, que id obiter tantum attingerent; quo denique singula tempore conscripta sint, et qua scribentis experientia, ut pressis uestigiis ductorem ab Ecclesia mihi datum sequerer, eiusque ductu, et quasi methodo, facilius eo peruenirem quo tendebam.

Erit forte qui superflua me diligentia laborasse  putet, cum toto hoc labore sanctus doctor defunctus uideatur, recensitis ordine suis Operibus. uerum in Retractationum libris, neque epistole recognite sunt, neque homilie; sed tractatus dumtaxat, in quibus tamen ordinem temporis exacte non seruari, uel ex hoc uno quisque facile cognoscet, quod adhuc incertum sit apud eruditos quo anno liber de Gratia et Libero Arbitrio, quoque alius de Octo Dulcitii Questionibus conscriptus sit. Neque illud mirum, cum Augustinus inter retractandum ea sepe coniunxerit, propter cognationem argumenti, que temporis ratione distarent; et forte nonnumquam acciderit ut senem septuagenario maiorem memoria deficeret.



ANTE ANNUM CCCCXII. Libri tres de Libero Arbitrio ;---Liber unus de Duabus Animabus ;---Expositio quarumdam propositionum ex Epistola ad Romanos ;---Libri duo ad Simplicianum .


Testatur Augustinus se nichil ante hunc annum in heresim Pelagianam scripsisse, contra quam prius, cum opus fuerat, non scripturis, sed sermonibus et collocutionibus agebat .

uidetur tamen nasciturum hoc monstrum quasi prefocasse tribus libris de Libero Arbitrio, quos partim Rome inchoauit laicus, partim in Africa presbyter absoluit : libro uno de Duabus Animabus et expositione quarumdam propositionum ex Epistola ad Romanos, quod utrumque Opus elaborauit adhuc presbyter ; tandem duobus libris ad Simplicianum, quos edidit iam factus episcopus .

Atque hinc constat inquirenda nobis esse tempora eorum tantum Operum que scripta sunt octodecim annorum spatio: quot nempe effluxerunt ab Opere primo ad Marcellinum, ad mortem Augustini, que contigit ann. Christi 430, u kalend. Septembris.



ANNO CCCCXII. Libri tres ad Marcellinum de Peccatorum Meritis et Remissionibus .---Liber de Spiritu et Littera ad eumdem .---Epistola ad Honoratum .


Scripti sunt hi quinque libri, nam epistolam Augustinus librum quoque uocat , post iudicium Carthaginense de Celestio, quod ann. 412 ante Quadragesimam factum est et ante mortem Marcellini, qui sub inuidia tyrannidis Heracliane ab hereticis innocens cesus est , ann. 413, uIII id. Aprilis.

Primi omnium prodierunt duo, qui etsi preferant uulgarem titulum de peccatorum Meritis et Remissionibus, ab Augustino tamen de Baptismo Paruulorum, et Perfectione Hominis ; ab Hieronymo de Infantibus Baptizandis , sumpta appellatione a precipua parte, nominantur.

 Scribendorum causa narratur, partim in libro de Gestis Palestinis , partim in Retractationibus , feruentibus scilicet contentiosissima assertione questionibus de mortalitate Adami, baptismo paruulorum, et Marcellinoque tribuno, qui molestissimos patiebatur disputatores aduersus antiquam traditionem, per litteras Augustinum consulente, cegit sanctum doctorem sollicitudo caritatis, quam erga Christi Ecclesiam per gratiam Dei habebat, ut ad eumdem Tribunum mitteret duos primum libros, deinde tertium. Sic enim ait : Post dies paucissimos a missis libris, legi Pelagii quedam scripta, uiri, ut audio, sancti, et non paruo profectu christiani, que in Pauli apostoli Epistolas expositiones breuissimas continerent; atque ibi comperi, cum ad illum uenisset locum, ubi dicit Apostolus : Per unum hominem peccatum intrasse in mundum, et per peccatum mortem,  atque ita in omnes homines pertransiisse, quamdam eorum argumentationem qui negant paruulos peccatum originale gestare, etc. Quapropter quoniam illi Operi, quod iam certo fine concluseram, nichil addere uolui, et ipsam eisdem uerbis, quibus eam legi, et quid mihi contra uedeatur, huic epistole inserendum putaui.

Post iudicium Carthaginense compositos a se testatur Augustinus, sed ante mortem Marcellini : Celestius, discipulus eius, iam propter tales assertiones apud Carthaginem in episcopali iudicio, ubi ego non interfui, excommunicationem meruerat. Et alio in loco : Ad quem, inquit, scripseram tres libros, quorum titulus est de peccatorum Meritis et Remissione, ubi diligenter disputatur etiam de baptismo paruulorum, rescripsit mihi se fuisse permotum, quod dixerim, etc. Legenda in eamdem sententiam epistola 158, ad Marcellinum.

Hec cum certa sint, ruere oportet opinionem Baronii tres eiusmodi libros referentis ad annum 411;  iudicium enim de Celestio habitum est ann. 412, ante Quadragesimam.

Liber de Spiritu et Littera indubitatam prefert temporis notam; scriptus siquidem est post libros de Peccatorum Meritis, et ante mortem Marcellini, atque adeo, uel sub finem presentis anni, uel initio consequentis.

Nec minus euidenti charactere insignitur epistola ad Honoratum de gratia noui Testamenti: sic enim Augustinus Marcellino, post missos, atque etiam, nonnulla facta recognitione, remissos tres libros de Peccatorum Meritis : Nunc, inquit, in manibus habeo librum ad Honoratum nostrum de questionibus quibusdam quinque, quas mihi proposuit, et per litteras intimauit. Et alio in loco: Eo ipso tempore quo contra Donatistas uehementer exercebamur, et contra Pelagianos exerceri iam ceperamus, amicus quidam misit mihi quinque a Carthagine questiones, et rogauit ut eas illi scribendo exponerem, etc. .



ANNO CCCCXIII. Sermo in die natali sancti Ioannis precursoris ;---Sermo 14 de uerbis Apostoli .

Hoc anno habiti sunt Carthagine duo sermones ad populum, de baptismo paruulorum: primus in natali sancti Ioannis, mense Iunio , alter post natale sancti Ioannis, in festo martyris, mense Iulio. Ille editus est nuper ex bibliotheca regia; iste iamdudum censetur decimo quarto loco inter sermones de uerbis Apostoli.

De primo hec habet Augustinus . Natali sancti Ioannis, inter cetera que dicenda uidebantur, ad baptismum paruulorum noster sermo deductus est; et quia iam prolixus erat, et de illo terminando cogitabatur, non tanta dicta sunt de tanta questione, quanta in periculo tanto a sollicitis dici debuerunt: sollicitos autem nos facit, non ipsa  sententia iam olim in Ecclesia catholica summa auctoritate fundata, sed disputationes quorumdam, qui modo crebrescere, et multorum animas euertere moliuntur. Quibus uerbis nemo non agnoscet significari sermonem nuper editum, qui uoluerit uel leuiter ipsum oculis lustrare.

De secundo ita idem Augustinus, post factam mentionem librorum de Baptismo paruulorum, ad Marcellinum scribit . De quo etiam, baptismo paruulorum, postea te iubente  in basilica Maiorini, gestans in manibus epistolam gloriosissimi martyris Cypriani, et de hac re uerba eius recitans atque pertractans, ut error iste nefarius de quorumdam cordibus auferretur, quibus persuasa fuerant, que in his gestis uidemus damnata, adiutus orationibus tuis, quantum potui, laboraui.

Habitus est, ut mox dixi, post festum natale sancti  Ioannis, et in die solemni martyris cuiusdam, Felicitatis opinor, non que sociam habuit Perpetuam, et Tuburte passa est, sed alterius septem filiorum martyrum matris, cuius memoria uI idus Iulii in Africa quoque celebrabatur. Sic enim Augustinus post ea que pertinent ad priorem sermonem mox allata, pergit : Hodie ergo adiuuante Domino placuit uobis hinc loqui. Diem quidem solemnem martyris celebramus, sed maior causa est omnium fidelium quam tantummodo martyrum, etc. uerbum Apostoli, quod tractatum est, fuit istud procul dubio, quod in primo sermone allatum est: Per Adam enim peccatum intrauit in mundum, et per peccatum mors, atque ita in omnes pertransiit, in quo omnes peccauerunt.

Argumentum exponitur his uerbis : Concedunt paruulos baptizari oportere; non ergo questio est inter nos et ipsos utrum paruuli baptizandi sint, sed de causa queritur quare baptizandi sint, etc. Nos dicimus eos aliter salutem et uitam eternam non habituros, nisi  baptizentur in Christo; illi autem dicunt non propter salutem, non propter uitam eternam, sed propter regnum celorum, etc.

Re multis rationibus confecta, adiunxit Augustinus  auctoritatem sancti Cypriani, cuius epistolam audienti populo integram prelegit, partim in primo, partim in secundo sermone. uidetur autem Hieronymus , uel utrumque legisse ab Orosio ex Africa delatum, uel narrantem Orosium audiuisse; eiusdem enim epistole quam perinde ac Augustinus descripsit auctoritate usus est.



ANNO CCCCXIu. Liber siue epistola ad Hilarium monachum ;---Liber de Perfectione Iustitie .

Augustinus Hilario Syracusis interroganti de questionibus Pelagianorum, respondit epistola , quam ipse propter prolixitatem librum uocat. Fuit uero Hilarius laicus tantum, quippe quem Augustinus  filium nominat , monachum Hincmarus .

Ratio temporis quo scriptam dicimus epistolam hanc, facile inde conficitur. Ab Orosio in Palestinam delata est , lectaque in conuentu presbyterorum die 30 Iulii anni 415, ab Hieronymo memoratur in 3 dialogo, quem absolutum esse ante synodum Diospolitanam ostendimus: in eadem synodo inde Pelagio quedam obiecta sunt . Cum ergo Orosius in Palestinam uenerit uerna tempestate ann. 415, cumque ipse de hac epistola Augustini, et de alia Hieronymi ad Ctesiphontem loquens, utramque nuper scriptam dixerit, certe cum epistola Hieronymi, uel sub finem anni 413, uel huiusce 414 initio data sit; fatendum quoque est, Augustini epistolam, uel exeunte anno 413, quod minus reor, uel ineunte isto 414, scriptam fuisse.

Neque uero prius scribi potuit, cum in ea fiat  mentio, tum iudicii de Celestio facti Carthagine sub initium anni 412; tum librorum de Peccatorum Meritis, et libri de Spiritu et Littera, qui editi ann. 412, sub finem; tum denique ecclesiasticorum sermonum, de questionibus Pelagianorum, quorum precipui fuerunt illi duo quo habiti ann. 413, circa medium.

Inde uero euertitur opinio Baronii, epistolam hanc uolentis scriptam fuisset ann. 411, id est, ante iudicium de Celestio exercitum Carthagine, et scriptos ad Marcellinum libros.

Ad idem ipsum tempus, si tamen non ad superius, pertinet liber de Perfectione Iustitie, quo respondit Augustinus libro quem ex Sicilia acceptum Paulus et Eutropius, Hispaniarum episcopi, ad ipsum miserant. Erat ille Celestii, ut dicebatur, continebatque definitiones sexdecim, seu ratiocinationes de , cum suis e Scriptura testimoniis,  obiectorumque solutionibus. Ratio temporis mihi uidetur inde posse non improbabiliter concludi. Nam Orosius, in sua ad Augustinum de Priscillianistis consultatione, meminit Commonitorii, ut loquitur, de heresibus Augustino ab istis duobus episcopis directi: nec aliud uidetur nomine Commonitorii significasse, quam litteras cum definitionibus missas; si enim aliud significatum uoluisset, id procul dubio non tacuisset Augustinus, ut ex rerum adiunctis manifestum est. Cum ergo consultatio non exiguo tempore precesserit Orosii, siue ex patria ad Augustinum, siue ex Africa ad Hieronymum profectionem, cumque scriptus sit liber de Perfectione Iustitie, et ante reditum Orosii ex Oriente in Africam, et postquam Augustinus Hilarii, ut opinor, de accepta epistola gratias agentis responsione didicisset, Celestium non esse in Sicilia, necesse est nunc temporis fuisse confectum.

uerum contra hanc rationem temporis pugnat obiectio sane grauis. Nam si liber iste iam tunc temporis  fuisset conscriptus cum Orosius in Palestinam profectus est, ab ipso delatus esset una cum aliis Operibus tunc absolutis, libris nempe tribus ad Marcellinum, sermone 14 de uerbis Apostoli, et epistola ad Hilarium; neque enim minoris momenti uideri potuit ad rem fidei contra Pelagium defendendam. Delatum uero non fuisse ex eo constat; quod et Hieronymus de impeccantia disputans ipsius non meminit, non oblitus, cum de baptismo paruulorum ageret, librorum ad Marcellinum; et de ipso nichil Orosius legerit in synodo Ioannis, cum tamen opportunum admodum esset; et inde nichil obiectum sit Pelagio Diospoli, etsi longe plura prauioraque contineat quam libellus episcoporum.

Facit hec obiectio ut sententiam meam non indubitabilem opiner; non facit tamen ut falsam rear; potuit enim fieri ut quemadmodumlibrum de Spiritu et Littera Orosius uel non detulit, uel non meminit, ita nec istam, licet uterque multum conducat  ad fidem tuendam. Potuit pariter fieri ut eadem causa cur Augustinus hunc inter recensendos libros pretermiserit, memor tamen epistole ad Hilarium, uetuerit ne ipsum Orosius secum deportaret, forte nimirum misse ad Paulinum et Eutropium responsionis apographum, uel nullum Hippone seruatum, uel amicis commodatum ut describeretur, communi cum aliis, quorum meminit Possidius, libris fato recuperari non potuit.



ANNO CCCCXu. Due epistole ad Hieronymum ;---Liber de Natura et Gratia .

Augustinus duas dedit ad Hieronymum epistolas; alteram  de origine animarum, alteram  de loco Iacobi: Qui offenderit in uno, factus est omnium reus. Utramque detulit secum Orosius, de quo Augustinus. uenit ad me religiosus iuuenis catholica pace frater, etate filius, honore compresbyter noster Orosius, uigil ingenio, paratus eloquio,  flagrans studio, utile uas in domo Domini esse desiderans, ad refellendas falsas perniciosasque doctrinas, que animas Hispanorum multo infelicius quam corpora barbaricus gladius trucidarunt. Nam inde ad nos usque ab Oceani littore properauit, fama excitus quod a me posset de iis que scire uellet quidquid uellet audire. Neque nullum cepit aduentus sui fructum. Primo ne de me multum fame crederet; deinde docui hominem quod potui; quod autem non potui, unde discere posset admonui, atque ut ad te iret hortatus sum. Qua in re consilium uel preceptum meum cum libenter et obedienter acciperet, rogaui eum ut abs te ueniens per nos ad propria remearet. Quam eius pollicitationem tenens, occasionem mihi credidi a Domino esse concessam qua tibi scriberem de iis que per te scire cupio, etc.

Librum de Natura et Gratia inchoauerat quidem antequam Orosius Hippone solueret, sed nondum absoluerat. Unde in Retractationibus :  uenit etiam tunc in manus meas quidam Pelagii liber, ubi hominis naturam contra Dei gratiam, qua iustificatur impius, et qua christiani sumus, quanta potuit argumentatione defendit: librum ergo quo huic respondi, defendens gratiam, non contra naturam, sed per quam natura liberatur et regitur, de Natura et Gratia nuncupaui, etc. Et ad Innocentium papam nomine quinque episcoporum : Misimus reuerentie tue librum, quem dederunt quidam religiosi et honesti adolescentes serui Dei, quorum etiam nomina non tacemus, qui sicut audiuimus, et iam nosse dignaris, ipsius Pelagii exhortatione, spem quam habebant in seculo, reliquerunt, et nunc continenter Deo seruiunt: qui cum eodem errore tandem aliquando, per qualemcumque operam nostram, Domino inspirante, caruissent, protulerunt eumdem librum, Pelagii esse dicentes, et ut ei responderetur impendio rogauerunt. Factum est. Ad eosdem rescripta est ipsa responsio. Agentes gratias rescripserunt. Utrumque misimus, et cui responsum est, et quo responsum est. Et ne nimium  essemus onerosi, signa fecimus his locis, ubi petimus inspicere non graueris.

In libro de Gestis Palestinis  narrat totam libri uelut historiam, quam, contexuerat etiam scribens ad Ioannem Hierosolymitanum .

Unde ipse quoque Orosius : Exposui, inquit, corone uestre breuiter, ut potui, Celestium iam ad honorem presbyterii subrepentem, apud Carthaginem plurimis episcopis iudicantibus proditum, auditum, conuictum, detestatumque ab Ecclesia, ex Africa profugisse; contra librum uero Pelagii B. Augustinum, discipulis ipsius Pelagii prodentibus ac petentibus, plenissime respondere. Et postea: Hoc in Celestio Africana synodus detestata est. Hoc Augustinus episcopus scriptis suis, sicut audistis, exhorruit. Hoc in ipsius nunc Pelagii scriptis, sua responsione condemnat.

Ex his concludere licet, librum, de quo nunc agitur, non tantum antequam Orosius ab Augustino  discederet Africa, id est ann. 415, uerna tempestate, sed etiam propinquante Quadragesima fuisse inchoatum, absolutum uero estiuo tempore. Unde Augustinus ad Euodium : Scripsi etiam grandem quemdam librum aduersus Pelagii heresim, cogentibus nonnullis fratribus, quibus contra gratiam Christi opinionem perniciosissimam persuaserat. Hec omnia si habere uolueris, aliquem mitte qui tibi cuncta describat. Dixerat antea: Si ea que me magis occupant, a quibus in aliud auerti nolo, sanctitas tua nosse tanti habet, mitte aliquem qui tibi describat. Iam enim plura perfecta sunt que hoc anno ante Pascha, propinquante Quadragesima, a nobis fuerant inchoata.

Ex his uero emendari debet quod scripsit Baronius ad annum 414 de hoc libro, atque etiam de epistola 102 ad Euodium, aliisque operibus Augustini; nam ut de aliis taceam, liber nondum de Natura et Gratia absolutus erat, cum ex Africa solueret Orosius, quod ipse testatur, atque etiam Hieronymus in tertio dialogo. Soluit autem anno tantum 415.



ANNO CCCCXuI. Epistola ad Ioannem Hierosolymitanum .---Sermo .---Epistola ad Mercatorem .---Tres ad Innocentium epistole .---Epistola ad Hilarium episcopum .


Orosius in Africam rediit mense Maio, litterasque , tum Hieronymi ad Augustinum, tum Erotis et Lazari ad Africanos episcopos de rebus Diospoli gestis, reddidit : detulit quoque Orientalis diaconus , ciuis Hipponensis, missam a Pelagio ad Augustinum defensionis sue chartulam : uulgata est pariter Pelagii epistola ad amicum quemdam presbyterum, qua gloriabatur suam definitionem, »quod possit homo sine peccato esse, et Dei mandata facile  custodire, si uelit,« quatuordecim episcoporum sententia comprobatam .

Post hec Augustinus, et presertim post relationem familiarem Orosii, de gratia Pelagii apud Ioannem Hierosolymitanum, ad eumdem episcopum scripsit, questus primum, quod responsionem litteris, utique per Orosium datis, ab eo non accepisset; deinde monens fraterna caritate, ne permitteret sibi a Pelagio illudi, cuius nonnichil ex libro de Natura protulit in specimen impietatis; denique suum offerens librum de Natura et Gratia, et uicissim petens, episcoporum plurium nomine, gesta synodi Diospolitane in Africam transmitti.

Epistola igitur ad Ioannem  et post concilium Diospolitanum habitum, ann. 415, mense Decembri, sub finem et ante duas synodos, Carthaginensem ac Mileuitanam, autumni tempore ann. 416 congregatas, et post Orosii in Africam reditum, mense Maio eiusdem anni, atque ita circiter mensem Iulium ann. 416 scripta est:  quare oportet minus attendisse Baronium ad has temporis notas, cum scriptam tradit anno superiore.

Per idem tempus habitus est sermo, cuius partem refert Eugyppius, hec enim uerba leguntur sub finem : Hoc agit hodie Satanas, quomodo per uenena hereticorum eiiciat homines de Ecclesia, sicut per uenena serpentis eiecit de paradiso. Illum nemo dicat absolutum esse ab episcopis. Absoluta est sed confessio, quasi correctio ipsa est absoluta, quia ea que dixit ante episcopos catholica uidebantur. Que autem scripsit in libris suis episcopi qui absoluerunt nescierunt, et forte correctus est. Desperare enim de homine non debemus, qui forte fidei catholice adiungi se maluit, et ad Dei gratiam auxiliumque confugit: forte hoc factum est. Tamen non heresis est absoluta, sed homo heresim negans, etc.

Habitus est igitur, non solum ante synodos, de quibus non tacuisset Augustinus, quemadmodum nec tacuit sermone secundo de uerbis Apostoli; sed etiam  post iactatam de Pelagii absolutione famam, fidemque quam fecerat epistola carnalis uentositatis et elationis, que gestorum tarditatem procuratam precedens in manus hominum preuolarat .

Intelligimus porro non obscure ex hoc sermone quis ille fuerit episcopus, quicum Pelagius Rome uix non iurgatus est, propter dictum Augustini Deum alloquentis: Da quod iubes, et iube quod uis; nec enim alius fuit quam Urbanus Siccensis, de quo Augustinus: Sanctus frater et cepiscopus meus, Urbanus noster, qui hic presbyter fuit, et modo est Siccensis episcopus, cum remeasset ab urbe Roma, et ibi cum quodam talia sentiente confligeret, uel se conflixisse referret, cum urgeretur pondere orationis dominice ; quid eum putatis respondisse? Rogamus, inquit, Deum, ne nos inferat in tentationem, ne aliquid  mali patiamur, quod non habemus in potestate; ne ruam de equo, ne frangam pedem, ne latro me interficiat; hec enim non habeo in potestate, etc.

Eodem anno scriptam fuisse epistolam ad Mercatorem, cum consuluisset de questionibus quibusdam Pelagianorum, qui negant mortem peccato esse retributam , demonstrauimus in notis.

Circiter mensem Octobrem tres ad Innocentium epistole directe sunt. Una Patrum Carthaginensium, altera Mileuitanorum, tertia quinque episcoporum, omnes si Mercatori credimus , synodice, omnes, si qua fides stylo et eloquendi forme, ab Augustino conscripte. Prima est inter Augustinianas 90 , secunda , tertia 95 . De singulis dictum est abunde in dissert. de synodis.

Statim uero datis epistolis quas ad sedem apostolicam  Iulius episcopus deferret, Augustinus scripsit Hilario episcopo, qui a Syracusano monacho multum distat, monuitque primum de cauenda heresi; deinde addidit : Cum ista scriberem, cognoueramus in Ecclesia Carthaginensi aduersus eos episcopalis concilii conditum fuisse decretum per epistolam sancto et uenerabili pape Innocentio dirigendum; et nos de concilio Numidie ad eamdem apostolicam sedem iam scripseramus.

Notanda porro uerba hec: Aduersus eos episcopalis concilii conditum fuisse decretum. Dubitauerit enim forte quispiam quid significent, cum nichil istius concilii habeatur preter relationem ad summum pontificem. uerum manifeste satis indicari uidetur decretum his uerbis: Communi deliberatione censuimus, huiusmodi persuasionis auctores, quamuis ad presbyterium idem Celestius postea peruenisse dicatur, nisi hec apertissime anathematizauerint, ipsos anathematizari oportere, etc. Hoc itaque gestum, domine frater sancte, caritati tue intimandum duximus, ut statutis  nostre mediocritatis etiam apostolice sedis adhibeatur auctoritas, etc. uide que dicta sunt in notis ad rescriptum Honorii .

Nullus porro dubito quin episcopus Hilarius, ad quem scripsit Augustinus, sit ille ipse qui in collatione Carthaginensi dicitur Bofetanus; sed qua in prouincia Bofetana Ecclesia censeri debeat, plane sum nescius, cum me deficiant indices quibus in inuestigandis episcoporum Africe sedibus ac prouinciis hactenus usus sum. Neque etiam ualui in hunc diem inuenire cuius uel Ecclesie uel prouincie episcopus fuerit Iulius, synodicarum trium delator, etsi uideatur certum ad Africam pertinuisse; neque enim legatione duarum prouinciarum, aut alienigena quispiam transmarinus, aut Afer alterius prouincie, honeste functus esset.



ANNO CCCCXuII. Tres epistole sancti Innocentii .---Sermo secundus de uerbis Apostoli .---Liber de Gestis Palestinis . Epistola ad Iulianam .---Epistola ad Dardanum .


Tribus epistolis ex Africa acceptis totidem reddidit Innocentius; unam Carthaginensi concilio, alteram Mile uitano, tertiam quinque episcopis , omnes eadem temporis nota, u kal. Febr. post consulatum Theodosii Aug. uII et Iunii Quarti Palladii u. c. Ipsas hoc in loco memoramus, propterea quod inter Augustinianas habentur.

Paulo post acceptas, habuit Augustinus secundum sermonem de uerbis Apostoli; sic enim ait: Iam de hac causa duo concilia missa sunt ad sedem apostolicam, inde etiam rescripta uenerunt. Causa finita est, utinam aliquando finiatur error! Ergo ut aduertant, monemus; ut instruantur, docemus; ut mutentur, oremus.

Acceperat, opinor, sub finem prioris anni Augustinus gesta Palestina, mittente, ut par est credere, cum rescriberet, Ioanne Hierosolymitano: quare  sub initium huiusce decimi septimi librum scripsit ad Aurelium Carthaginensem episcopum, terminata, ut ait, cunctatione, qua disserere aliquid plenius atque fidentius de ipsa Pelagii defensione dubitabat.

Ratio temporis inde constat, quod eadem gesta nondum peruenissent in Africam, cum haberentur concilia Carthagine et Mileui, ut ex synodicis patet: neque etiam cum ad Ioannem Hierosolymitanum Augustinus daret litteras, ea enim postulat sibi mitti. Peruenerant uero priusquam Alipius et Augustinus communes litteras ad Paulinum Nolanum mitterent, in iis quippe referuntur ex gestis longe plurima. Necesse est igitur librum de Gestis Palestinis eo tempore confectum quo diximus, siquidem littere ad Paulinum, hoc ipso anno inclinante, misse sunt, aut potius consequentis initio.

Quanti momenti sit liber iste, uel ex hoc uno quilibet facile intellexerit, quod celeberrime synodi acta que spectant Pelagium continet, eaque ab Augustino  recensita, et quidem ad demonstrandum quomodo Pelagius illusisset Patribus Grecis quoad suam personam, et dogma tamen catholicum confiteri coactus esset, quod postmodum suis libris perfidiose oppugnaret. Certe Augustinus hac synodo uult Ecclesiam primum de heresi uictoriam retulisse, etsi dux heretici agminis per mendacia se subduxerit triumpho.

Ad hunc etiam annum pertinet, aut ad initium sequentis, epistola ad Iulianam Demetriadis matrem. Data enim est post acceptas in Africa Pelagii litteras ad Innocentium, in quibus utebatur testimonio sue ad Demetriadem epistole, ut se defenderet. In quadam sua epistola Pelagius, uerba sunt Augustini , ubi et nomen suum apertissime ponit, nec nomen sacre uirginis tacet, dicit ad eam se scripsisse, et eiusdem sui Operis testimonio probare nititur se gratiam Dei, quam uel tacere uel negare asseritur, apertissime confiteri. At Pelagii littere de quibus sermo est scripte sunt in Oriente initio anni 417, accepte  a Zosimo Rome, initio mensis Septembris, misse in Africam eiusdem mensis die 20, accepte in Africa circiter initium Octobris. Non potuit igitur Augustinus ad Iulianam scribere ante dictum tempus: quod tamen factum quatuor ante annis saltem putauit Baronius in Annalibus ad ann. 413, ubi multa posuit, que uix ullus possit, quantumcumque conetur, cum uera temporum ratione conciliare. Longe plura Binius in notis ad epistolam Innocentii ad Iulianam commentatus est aliena a uero; neque enim pontifex scripsit Demetriadis matri post consecratam filiam, sed post obitum coniugis, cum sanctum uiduitatis statum professa est.

Neque uero potuit aliquanto post tempore: nam de condemnatione Pelagii Celestiique a sede apostolica non siluisset Augustinus, si modo iam in Africam tractoria Zosimi peruenisset, cum magnum inde presidium sue cause posset accersere. Peruenit autem in Africam decretoria sedis apostolice sententia  in hereticos anno tantum sequente, circiter medium.

Porro dissimulare non possum hoc in loco quod mihi sepe admirationem fecit ea super epistola, cur nempe Augustinus Iuliane potius matri scripserit, quam Demetriadi filie, cui propositum sanctimonie uirginalis inspirauerat; cur etiam Iuliane ita scripserit, ut nichil acerbius diceret aduersus Pelagium; quemadmodum nec in libro de Bono uiduitatis ante duos aut tres annos ad eamdem edito; cur denique non destiterit continenter monere Iulianam de cauendis Pelagianorum artibus atque erroribus. Admirationem augebat, quod Demetrias tanta olim totius orbis gratulatione uirginitatem professa, postmodum latuerit in obscuro, nec ulli penitus laudata sit, nisi forte cuidam Prospero, a quo tamen rursum monenda fuit de uitandis Pelagii reliquiis, et superbia fugienda, quasi tota hec familia non destiterit in Pelagii partes propendere, imprudentius quam malignius. uerum cum cogitarem Iulianum Eclanensem, et Pelagio incredibiliter addictum fuisse,  et Iam duxisse uxorem ex Aemilia familia, et Emiliam familiam Aniciane iunctam esse, et inde natam, patre Olybrio, matre Iuliana, Demetriadem, uisus sum mihi uidere causam rei quam admirabar: nempe Iulianus affini familie uenenum suum afflauerat, illudque Demetrias, ut erat gloriole amantior, facilius excepit, fauitque, contemptrix opum ac mundi, sed admiratrix ingeniorum, hominibus qui seuerioris discipline ita preferrent speciem, ut tamen amarent uideri dicendi simul et euangelice perfectionis principatum tenere.

Quid quod sanctus ipse Paulinus, cum foret Anicie gentis, et epithalamium Ie a Iuliano ducte propter cognationem cecinit, et Pelagianis Nole in Campania existentibus fauit, et Pelagii ipsius amicitiam, Iuliano conciliatore, coluit, et eo quidem usque, ut ab Augustino debuerit moneri grauiter de periculo in quo uersaretur .

 Sub idem tempus missa uidetur, inclinante estate, epistola ad Dardanum, quam Augustinus inter libros recenset . De presentia Dei, inquit, scripsi librum, ubi nostra intentio contra heresim Pelagianam maxime uigilat, non expresse nominatam; sed in eo etiam de presentia Dei nature, quem Deum uerum et summum dicimus, et de templo eius, operose ac subtiliter disputatur.



ANNO CCCCXuIII. Epistola ad Paulinum Nolanum. .---Epistole due ad Sixtum .---Epistola siue liber ad Optatum .---Liber primus de Nuptiis et Concupiscentia .---Libri duo ad Albinam, Pinianum et Melaniam .

Alipius et Augustinus communibus litteris Paulinum Nole episcopum, uirum quidem sanctum, sed Pelagii, ut mox dictum est, amantiorem, fallique  facilem ab homine laruam pietatis induto, docuerunt de omnibus heresis partibus, singularumque proprio ueneno .

Habent ille littere suam temporis certam notam, cum date sint post accepta Palestina Gesta, et ante allatam in Africam Zosimi tractoriam, quippe quam perinde ac alias Innocentii litteras Augustinus misisset, si copia fuisset. Misse sunt, inquit, de hac re ex duobus conciliis, Carthaginensi et Mileuitano, relationes ad apostolicam sedem, antequam gesta ecclesiastica, quibus apud episcopus prouincie Palestine Pelagius perhibetur esse purgatus, uel in manus nostras, uel in Africam peruenissent. Scripsimus etiam ad beate memorie papam Innocentium preter conciliorum relationes, litteras familiares, ubi de ipsa causa aliquanto diutius egimus. Ad omnia nobis ille rescripsit eodem modo quo fas erat atque oportebat apostolice sedis antistitem: que omnia modo legere poteris, si eorum forte ad te, uel nulla, uel non cuncta peruenerint, etc.

 Gestorum uero Palestinorum mentio fit sub finem, ubi et omnia catholice fidei capita ex eisdem gestis summatim recensentur, et referuntur Scripture testimonia quibus Ioannes Hierosolymitanus ad gratie diuine necessitatem astruendam usus est.

Quod ante hunc annum misse non fuerint, ostendunt ista Augustini uerba: Quod etiam quibusdam litteris agit ad tuam uenerationem datis, ubi dicit se non debere existimari sine gratia Dei defendere liberum arbitrium, cum possibilitatem uolendi atque operandi, sine qua nichil boni uelle atque agere ualeremus, a Creatore nobis insitam diceret, etc. Spectant enim ad ea que Pelagius in litteris ad Innocentium scripserat . Legant illam epistolam quam ad sanctum uirum Paulinum episcopum, ante duodecim fere annos, scripsimus, que trecentis forte uersibus nichil aliud quam Dei gratiam et auxilium confitetur, nosque nichil omnino boni facere posse sine Deo.

 Cum igitur litteras Pelagii ad Innocentium non habuerit Augustinus ante finem ann. 417, quo misse sunt a Zosimo Roma, XI kalend. Octobris, ad Patres Africanos; necesse est fateri epistolam hanc Paulino scriptam esse initio huius anni; neque enim potuit tardius, cum tractorie Zosimi aduentum in Africam preuenerit. Inde uero constat nullam fuisse idoneam Baronio causam cur epistolam hanc referret ad annum priorem; quam enim adhibet, uelut ex historia petitam, uix ullius momenti est, nam post Zosimum euectum in sedem apostolicam scripsit Augustinus.

Est illa uero plane eximia, nullique Augustini Operi contra Pelagianos non comparanda: neque hoc mirum, quandoquidem scribebatur uiro totius orbis fere sanctissimo nobilissimoque, et cuius familiaris Seuerus Sulpitius imprudenter illusus fuerat artibus Pelagii.

 uenerit forte in mentem alicui inquirere quid cause fuerit cur Augustinus non suo solius nomine, sed Alipii quoque scripserit. Credo equidem, ut epistola eo plus haberet uirium ad eripiendum amicum ex imminente periculo, quo a duobus necessitate coniunctioribus ueniret, et ab Alipio presertim, tum notiore propter frequentes in Italiam ex Africa legationes, tum per se carissimo, magneque apud Paulinum auctoritatis, propter opinionem sanctitatis .

Post damnationem Pelagii Celestiique factam a sede apostolica, datasque a Zosimo super ea re litteras, tum communes uniuersis orbis episcopis, tum peculiares ad Africanos, per Leonem acolythum, uenit a Sixto Romane Ecclesie presbytero per Firmum presbyterum epistola ad Alipium simul et Augustinum cui Augustinus binis litteris respondit , breuioribus primum per Albinum acolythum, deinde prolixioribus per Firmum redeuntem. Priores autem uidetur scripsisse ante suam  legationis apostolice profectionem in Mauritaniam, neque enim poterat continere animo gaudium de probata publico exemplo Sixti fide; posteriores uero post reditum a legatione: nam uix ac ne uix quidem tam prolixe tamque erudite, et de tanto argumento quantum est predestinationis gratuite, ab homine occupatissimo conscribi potuerunt; ambas denique post mensem Iunium, quo tempore sententia sedis apostolice damnantis Pelagium et Celestium in Africam delata est.

Quid enim loquuntur aliud, uel ista priorum uerba , quibus traditur modus agendi cum Pelagianarum partium hominibus? Nonnulli eorum, antequam ista pestilentia manifestissimo etiam sedis apostolice iudicio damnaretur, uobis innotescere potuerunt, quos nunc repente reticuisse perspicitis: nec utrum sanati sint sciri potest, nisi cum non solum dogmata illa falsa tacuerint, uerum etiam illis uera contraria, eo quo illa solent studio, defensauerint, qui tamen lenius profecto sunt tractandi. Quid enim eos  terreri opus est, quos satis territos ipsa taciturnitas monstrat? nec ideo tamquam sani pretereundi sunt diligentia medicine, quorum uulnus in abdito est.

uel hec posteriorum : Fatendum est caritati tue, tristes eramus animo nimis, cum fama iactaret inimicis christiane gratie te fauere. Sed ut hec tristitia de nostris cordibus tergeretur, primo te priorem anathema eis in populo frequentissimo pronuntiasse, eadem fama non tacuit. Deinde cum litteris apostolice sedis de illorum damnatione ad Africam missis tue quoque littere ad uenerabilem senem Aurelium consecute sunt, que tametsi breues erant, tuum tamen uigorem aduersus eorum errorem satis indicabant.

Ipso legationis tempore, de origine animarum scripsit prolixe admodum ad Optatum Episcopum, quem, missis Zosimi litteris, admonet damnationis hereticorum. Quamuis, inquit , tue sanctitatis nullas ad me ipsum datas acceperim litteras;  tamen quia ille quas ad Mauritaniam Cesariensem misisti, me apud Cesaream presente, uenerunt, quo nos iniuncta nobis a uenerabili papa Zosimo, apostolice sedis episcopo, ecclesiastica necessitas traxerat; factum est ut ea que scripsisti etiam ipse perlegerem, tradente mihi eamdem epistolam tuam famulo Dei sancto Renato, quo petente et mihi, licet aliis occupato, uehementer instante, etc. Et postea: Te autem si libenter uel patienter admittis, carissime frater, admoneo ne heresim nouam minus cautus incurras, que antiquissime fidei stabilita molitur fundamenta conuellere, aduersus gratiam Dei disputando, cuius uel auctores, uel certe acerrimi notissimique suasores, cum Pelagius et Celestius exstitissent, conciliorum episcopalium uigilantia, in adiutorio Saluatoris, qui suam tuetur Ecclesiam, etiam a duobus uenerabilibus antistitibus apostolice sedis papa Innocentio et papa Zosimo, nisi correcti etiam egerint penitentiam, toto Christiano  orbe damnati sunt. De quibus exempla recentium scriptorum, siue que specialiter ad Afros, siue que uniuersaliter ad omnes episcopos, de memorata sede manarunt, ne forte ad uestram sanctitatem nondum peruenerint, uobis curauimus mitti, etc.

Accedit nota consulum, qua consignantur acta cum Emerito Donatistarum episcopo, Cesaree in Mauritania; sic enim incipiunt: Gloriosissimis imperatoribus Honorio XII et Theodosio uIII AA. CC., XII kal. Octobris, Cesaree in maiori ecclesia, cum Deuterius episcopus metropolitanus, una cum Alipio Tagatensi, Augustino Hipponensi, Possidio Calamensi, Rustico Carteritano, Palladio Tagabitano, et ceteris episcopis, in exedram processisset, etc.

Unde obiter intelligimus, quinque episcopos totius Africe celeberrimos legatione sedis apostolice tunc temporis functos esse, quod opere pretium est animaduertere, aduersus importunas nonnullorum questiones.

Est qui Optatum hunc dixerit Mileuitanum, qua  ratione ipse uiderit; nam celebris ille librorum scriptor obiit circiter annum 370, id est, dimidio fere seculo, ante scriptam ab Augustino epistolam, et Seuerus, tunc cum scriberet Augustinus, Mileuitanam regebat Ecclesiam.

Eodem tempore Augustinus misit posteriorem Sixto epistolam , et ualerio comiti librum primum de Nuptiis et Concupiscentia. Nam per Firmum presbyterum a Sixto simul et ualerio litteras acceperat , et per eumdem utrique respondit, ut facile conficitur ex litteris ad utrumque datis.

Quid quod Augustinus ipse  tradit se scripsisse ualerio, post damnationem Pelagii et Celestii. Librum, inquit, meum, contra quem se quatuor libellis respondisse commemorat, post damnationem Pelagii Celestiique conscripsi, quod ideo dicendum putaui, quoniam iste dicit ab inimicis  suis in odium ueritatis dicta mea fuisse suscepta; ne ideo quisquam existimet propter hunc librum meum inimicos gratie Christi nouos hereticos fuisse damnatos; in eo autem libro defensio est potius quam reprehensio nuptiarum.

Non potest igitur liber hic pertinere ad tempus ullum prius, neque etiam ad posterius. Nam contra ipsum quatuor libros Iulianus scripsit, quorum ex primo excerpta quedam sibi missa ualerius Alipio misit Rauenna Romam; Augustinus ab Alipio una cum duabus Pelagianorum epistolis accepit . Cum ergo Alipius in Africam redierit ann. 419, sub finem, nec Iulianus exiguum tempus posuerit in his quatuor libris elaborandis, cumque eos neget se ante autumnum ann. 418 inchoasse; immo cum ipsos tempore schismatis ab Eulalio concitati aduersus Bonifacium elucubrauerit; cum denique nonnullo tempore fuerit opus ut excerperentur ea que ad ualerium delata sunt; fatendum  est profecto primum hunc librum de Nuptiis ab Augustino compositum fuisse statim obita legatione, id est, circiter medium Octobrem ann. 418.

Hec autem cum certa ratione constent, oportet libros duos, qui sunt ad Albinam, Pinianum et Melaniam, de Gratia Christi, et Peccato Originali, hoc eodem anno conscriptos esse, circiter mensem Augustum, quando nimirum Augustinus post ultimum concilii Africani consessum Carthagine remansit. Elaboratos enim docet primum Carthagine . Festinante perlatore inter occupationes nostras, multo apud Carthaginem quam ubicumque alibi densiores, quantum Deus donare dignatus est, ut potuimus, ista dictauimus, etc. Deinde, post editum de Gestis Palestinis librum ann. 417: Quod autem scitis, et quod in eo etiam libro posui, quem de Gestis Palestinis ad uenerabilem senem nostrum Aurelium scripsi . Tertio, post litteras Pelagii in Africam a Zosimo papa XI kal.  Octob. ann. 417 directas. In litteris quas Romam misit ad beate memorie papam Innocentium, quoniam in corpore eum non inuenerunt, et sancto pape Zosimo date sunt, atque inde ad nos directe, dicit, etc. . Denique, post decretoriam sententiam a Zosimo latam. Posteaquam Pelagiana heresis cum suis auctoribus ab episcopis Ecclesie Romane, prius Innocentio, deinde Zosimo, cooperantibus Africanorum litteris, conuicta atque damnata est, scripsi duos libros aduersus eam, unum de Gratia Christi, alterum de Peccato Originali, etc. .

Cum ergo summi pontificis decretoria sententia in Africam delata sit circiter mensem Iunium ann. 418 , Augustinum oportet hos libros post prefatum mensem conscripsisse Carthagine, et ante Septembrem, cuius die 20 Cesaree in Mauritania uersabatur.

Quominus autem reiiciantur in sequentem annum, obstat id maxime, quod scripti sunt ad Albinam.  Pinianum et Melaniam in Palestina existentes, missique, ut credibile est, cum nondum mare hiems clausisset. At Pinianus et Melania, relicta Hierosolymis Albina annis graui, profecti sunt ann. 419, uerna tempestate, in Aegyptum, ut constat ex actis sancte Melanie, die 31 Ianuarii apud Surium.

Crediderim facile a Piniano et Melania de acceptis libris actas esse gratias litteris quibus suam in Aegyptum profectionem significarent; Augustinum uero respondisse mutuis litteris Alexandriam directis. In eam me opinionem non leuiter inducunt Iuliani uerba . Hic enim postquam meminit Dialogorum Hieronymi: De quo opere, inquit, tu in illa epistola quam Alexandriam destinasti ita gloriaris, ut dicas Pelagium, Scripturarum ab eo oppressum molibus, arbitrium liberum uindicare non posse. uerum illi Operi a catholico uiro, qui pulsatus fuerat, obuiatum est. Quamquam in alium sensum accipi possunt Iuliani uerba, si modo, quod  est admodum probabile, Augustinus per Innocentium presbyterum, ab Africanis Alexandriam missum ad canones Nicenos requirendos, Cyrillo scripserit de Pelagianis e sua ciuitate pellendis: quo fere tempore eidem Cyrillo Eusebius, ut creditur, Cremonensis litteras eiusdem argumenti misit.

Sub finem porro conuellenda est popularis opinio multorum qui, Baronium secuti, Albinum pro Albina legere uoluerunt, tum quia nomen hoc Piniano presbytero preponitur, tum quia fratres Augustinus eos uocat quibus librum edit. uerum cum Albina fuerit Melanie mater, et socrus Piniani, utrique preferri debuit; cumque e tribus nominibus unum uiri fuerit, et illius quidem presbyteri, ad genus suum fratrum appellationem traxit.



ANNO CCCCXX. Libri quatuor de Anima et eius Origine .---Liber secundus de Nuptiis, etc. .---Epistola ad uitalem .---Libri quatuor ad Bonifacium .


Ad annum 420 referendi sunt quatuor libri de Anima et eius Origine, quorum primus ad Renatum monachum, a quo acceperat Augustinus libros uincentii uictoris, aduersus unum de suis opusculis, super ea questione ; secundus ad Petrum presbyterum, uincentii laudatorem; reliqui duo ad ipsummet uincentium, iuuenem plurima delirantem de anime origine et baptismo paruulorum.

Ratio temporis hinc conficitur. Augustinum Cesaree in Mauritania legatione sedis apostolice fungentem Septembri mense anni 418 conuenit Renatus, legitque acceptas ab Optato litteras , et de Origine anime consuluit quod Optato rescriberet. Tunc uero temporis nondum peruenerant in Renati manus uincentii uictoris libri duo aduersus Augustinum, alioqui eos procul dubio tradidisset  presenti: misit autem, cum primum accepit, Hipponem estate consequentis anni, nec tamen Augustino redditi sunt, preterquam in fine autumni . Non potuit igitur ad scribendum accedere Augustinus ante annum 420.

Missus est ad ualerium comitem eodem anno liber secundus de Nuptiis et Concupisc.; neque enim prius potuit, nam cum primus uenisset in Iuliani Pelagiani manus, scripsit ille aduersus eum libros quatuor, eosque non exiguos, ex quibus nonnulla quidam decerpsit, et comiti ualerio misit, que et ipse misit Alipio, Alipius Augustino, qui alio libro ad ea ipsa respondit. Hec totidem pene uerbis Augustinus .

Cum ergo Alipius in Africam redierit sub finem superioris anni, ut iam antea dictum est, non potuit procul dubio secundus iste liber, aut omnino fieri, aut saltem mitti ad ualerium in Italia constitutum, ante initium huiusce anni, immo nec ante finem Aprilis; ipsum enim ad ualerium retulit ipsemet Alipius,  ueluti affirmat, Augustino non contradicente, Iulianus . Poposcisti , immo indixisti auctoritate patria ut libro tractatoris Peni, quem ad ualerium comitem uernula peccatorum eius Alipius nuper detulit, obuiarem, etc. Alipius uero non uidetur ante uernam tempestatem, aut etiam ante festos dies Paschatis peractos, in Italiam nauigasse, Rauenneque ualerium conuenisse. Cum ergo inciderit hoc anno dies Paschatis in uigesimum tertium Pharmuti, secundum Cyrillum, qui decimus octauus Aprilis apud Latinos, atque ita festorum absolutio fuerit die 25 Aprilis, ante quod tempus religioni ducebant sanctissimi olim episcopi abesse a suis Ecclesiis; librum oportuit a ualerio accipi, quam citissime, sub finem Maii, ab Augustino scribi ante Pascha.

Sed quorsum, queret aliquis, Alipius iterum ad comitatum profectus est, cum anno superiore sub finem inde reuenisset? Opinatur Baronius postulatum  iuisse ab imperatore auxilium aduersus Pelagianos in Africa tumultuantes, eaque occasione mentionem facit uitalis diaconi Carthaginensis, ad quem est centesima septima Augustini epistola. uerum quid opus fuit auctoritate imperiali, post epistolam Honorii ad Aurelium, de exigenda ab omnibus subscriptione damnationi Pelagianorum, et pellendis de sede episcopis qui detrectarent?

Credo equidem eo consilio Alipium Rauennam uenisse, ut ab imperatore obtineret legem de extranearum mulierum consortio ecclesiasticis interdicto, etc. , datam Rauenne uIII id. Maii, Theodosio Augusto IX et Constantio coss. Nam tunc temporis, cum in aliis prouinciis non infrequenter, tum in Africanis communiter, grassabatur malum illud, cuius Hieronymus, siue originem, siue turpitudinem miratur, scribens ad Eustochium : unde in Ecclesias Agapetarum pestis introiit; unde sine nuptiis aliud nomen uxorum? etc. Eo mihi uidetur credibilior  ista coniectura, quod et Alipius atque Augustinus tantum clericorum uitium professo odio prosequebantur; et in concilio generali Africano superioris anni recensiti fuerant Carthaginensis tertii et quarti canones aduersus clericorum sorores, seu extraneas mulieres; et propter inolitam uim morbi, sperari non poterat remedium, nisi ab imperiali potestate improbos penis cercente; et ualerius apud imperatorem gratiosus, partim suo religionis studio, partim propter amicitiam singularem cum Alipio et Augustino, tanti momenti rescriptum impetrare poterat; et denique lex his uerbis lata est, quibus canonem 17 concilii tertii Carthaginensis spectare uidetur.

uerum lex illa malum potuit ad tempus cohibere, euellere non potuit; nam turpia Africanarum, etiam uirginum, commercia cum clericis Arianos exprobrasse, testis est uictor Uticensis.

 Sed quoniam uitalis meminit Baronius, et incertus est annus quo ad hunc diaconum Augustinus scripsit, non importune hoc in loco de epistola dicemus, nulli fere alteri secunda, in qua gratie preuenientis arcanum mysterium retegitur, tradunturque duodecim regule, quibus catholica super ea questione sententia continetur.

Sepe uero miratus sum, ab his regulis Arausicanos octo canones parum differre, plurimum octo Africanos; cum illi tamen tempore sint remoti, isti admodum uicini. An non posset aliquis inde coniicere, uel Augustinum eiusmodi regulas uitali tradidisse, ante conditos canones Africanos, uel ex uitali parente ortum esse Gallorum errorem, qui Arausicanis canonibus damnatur? Primum istud, etsi non improbabile opinor, alterum tamen magis probo.

Sed quesiuerit forte aliquis, cur Arausicanos canones octo dixerim, cum uiginti quinque numerari uulgo soleant. Responsio facilis est atque dilucida:  formam enim canonum octo soli priores habent; qui dicuntur postremi tredecim, non tam canones per se uideri possunt, quam priorum octo confirmationes quedam, ab Augustini testimonio petite.

Per idem tempus Augustinus quatuor libris ad papam Bonifacium scriptis refellit duas Pelagianorum epistolas, ab eodem pontifice per Alipium anno superiore sibi missas: prima est ad clericos Rome positos, secunda ad Rufum Thessalonicensem episcopum. Utramque credebat Augustinus esse Iuliani : sed ille primam abnegauit, nec immerito, cum Celestium habeat auctorem: secundam agnouit, sed quam nomine octodecim episcoporum, et non suo tantum solius misisset . Illa primo libro, ista reliquis tribus confutatur.

Temporis ratio inde constat. Alipius ex Italia reuertens hasce duas epistolas, una cum excerptis quibusdam a ualerio transmissis, attulit in Africam,  rursusque ex Africa Rauennam proficiscens libros responsionis deportandos accepit . Cum ergo ex Italia in Africam sub finem ann. 429, ex Africa rursus in Italiam reuerterit ann. 420, post festos dies Paschatis, id est, sub finem Aprilis, oportet intermedio tempore hosce quatuor libros fuisse compositos.

Sunt illi uero plane eximii, ut qui plurima continent, non dogmatica solum, sed etiam historica, presertim de rebus cum Celestio Rome gestis a summo pontifice, et de Pelagianorum querelis, eorumque appellatione a sedis apostolice iudicio ad synodum generalem, quibus Augustinus abunde ita satisfecit , ut non admodum opus sit alterius cuiuscumque responsione.



ANNO CCCCXXI. Enchiridion ad Laurentium .---Libri sex contra Iulianum .

 Ad ann. 421 procul dubio pertinet Enchiridion ad Laurentium, opus pene diuinum, quod non immerito quispiam dixerit theologie Augustiniane specimen, et consecuture scholastice, siue methodice, primam designationem.

Ad hunc, inquam, annum pertinet, neque enim potest ad priorem, quandoquidem in eo fit mentio Hieronymi fato functi: Sancte memorie Hieronymus presbyter scriptum reliquit, etc. . Obiit uero Hieronymus ann. 420, pridie kalend. Octobr.; neque etiam ad posteriorem, nam ex eo quedam excerpsit Augustinus, quibus solueret primam questionem Dulcitii. In eo libro, cuius titulus est de Fide, Spe et Charitate, quem scripsi ad filium meum, fratrem tuum Laurentium, ista de hac re uerba mea sunt, etc. , et ad secundam questionem: Dixi etiam tale aliquid ad Laurentium, quod ita se habet. Atqui liber de octo questionibus Dulcitii certa  ann. 422 nota consignatur, ut mox ostensuri sumus.

Huc etiam referri debent libri sex aduersus Iulianum, ut annus iste eximiis duobus operibus nobilis sit. Nam dum scriberentur libri quatuor ad Bonifacium, uenerunt, mittente Claudio episcopo, in manus Augustini libri quatuor Iuliani, ex quorum primo decerpta fuerant que Alipius attulerat, queque libro secundo de Nuptiis et Concupiscentia Augustinus refutauerat . Sequuntur libri quatuor quos contra duas epistolas Pelagianorum ad episcopum Romane Ecclesie Bonifacium scripsi; quia cum in manus eius uenissent, ipse mihi eas miserat, inueniens in illis calumniose tunc positum nomen meum. Hoc opus sic incipit: »Noueram te quidem fama.« Interea libri quatuor Iuliani Pelagiani, quos supra commemoraui, uenerunt etiam in manus meas, in quibus comperi illa que ex eis decerpserat, qui ea comiti ualerio miserat, non omnia eodem modo quo a Iuliano dicta sunt, ad eumdem  comitem scripta, sed nonnulla eorum aliquantum fuisse mutata: scripsi ergo sex libros aduersus illos quatuor.

Non igitur ante hunc annum prodiit elucubratissimum istud Opus, ut appellat Augustinus; neque etiam in consequentem reiici potest, siquidem credibile non est uirum tanti animi tamque excelsi, et cuius fama niti uidebatur nomen fidei catholice, ferre diu potuisse patienter sibi, immo catholicis omnibus, quorum dux quidam erat, uitio uerti excerptoris siue fraudem siue incuriam: quin potius certum esse debet, quam primum licuit, responsum esse hereticis, cum illi utrique, nec sine specie ueri, immo certa librorum fide, quererentur apud omnes, Iuliano, quod dictis contrarium foret, ab Augustino imponi.

Frustra ego fuerim, si tentauero laude pretium facere Operi quod auctor modestissimus pariter et doctissimus elucubratissimum dixerit, id est, par  omnibus sui ingenii uiribus, par doctrine Augustini.

Duo priores libri positi sunt in repellenda calumnia Iuliani accusantis catholicos Manichee impietatis; posteriores quatuor singuli singulis Iuliani libris aduersus primum Augustini, de Nuptiis et Concupiscentia, respondent.



ANNO CCCCXXII. Liber de Octo Dulcitii Questionibus .

Librum de Octo Dulcitii Questionibus hoc ipso anno scriptum fuisse, et mense quidem Iulio, demonstrant aperte prefationis uerba, si modo legantur sine uitio, quod habent in omnibus editis codicibus, in quibus hec sic habentur: Quantum mihi uidetur, dilectissime mi Dulciti, non tardaui respondere interrogationibus tuis; per Pascha quippe hoc anno, quo dominicus eius fuit III KALEND. APRILIS, a Carthagine mihi missas litteras tue dilectionis accepi. Post eos autem dies sanctos, confestim Carthaginem sum profectus, in qua ciuitate  nichil me dictare permisit occupationum, que ibi non potest deesse, nimia multitudo. Sed posteaquam inde regressus sum, peractis apud nostros quindecim diebus, qui me post absentiam diuturnam curare alia compulerunt; nam POST TRES MENSES, ubi redire permissus sum, rescribere ista non distuli, et abs te missis questionibus, que a me per diuersa opuscula mea iam fuerant pertractata, ex eisdem opusculis reddere, uel solutionem, uel certe disputationem meam.

Dixi uero, si legantur sine uitio; debet enim corrigi nota Paschatis, cuius dominicus dies fuisse scribitur III kalend. Aprilis, cum fuerit uII kalend. Fuit autem facile ex uetustis litteris uII, detrita prioris una lineola, pro uII scribi III.

Correctionis autem necessitas binc demonstratur. Liber Octo Questionum post Enchiridion scriptus est; Enchiridion post mortem Hieronymi; mors Hieronymi contigit pridie kalend. Octobr. ann. 420; fatendum  igitur librum Octo Questionum post ann. 420 conscriptum fuisse.

uerum homilie paschales Cyrilli, certaque temporum ratio probat fieri non potuisse ut post ann. 420 Paschatis dominicus dies incideret in mensem Martium, nisi uel ann. 430 quo obiit Augustinus, uel ann. 422. Cum ergo liber Octo Questionum elaboratus non fuerit ann. 430, siquidem in Retractationibus ann. 427 absolutis de eo mentio sit, pertinet certe ad ann. 422, cuius littera dominicalis fuit A, et proinde dominicus dies Paschatis 30 mensis Phamenoth, secundum Aegyptios, 26 Martii, secundum Latinos.

Iam uero cum Augustinus, tribus post acceptas Dulcitii litteras mensibus elapsis, responderit, litterasque post Pascha receperit, respondisse oportet mense Iulio, Aprili nimirum, Maio et Iunio elapsis.

Ex his tam accurate ostensis, utile forte fuerit colligere nonnulla: et primum quidem, quanta religione olim episcopi dies festos paschales uellent peragere cum suis, id est, suis in Ecclesiis, et in iis eo  usque remanere, donec recens baptizati albam uestem deposuissent; deinde nomine dierum festorum Paschatis eos etiam intelligi quibus ante dominicum, immo ante peruigilium dominici, penitentes reconciliabantur, et catechumeni ad baptismum certis ceremoniis initiabantur; denique ordinem quo libri in Retractationibus disponuntur, non sufficere per se solum ad temporis notam consignandam, neque enim hic de quo agimus suo in tempore collocatus est.



ANNO CCCCXXIu. Liber de Gratia et Libero Arbitrio .---Due epistole ad ualentinum .

Definire uix ausim quem ad annum, utrum ad hunc, an ad consequentem referri debeat liber de Gratia et Libero Arbitrio, cum duabus ad ipsum pertinentibus epistolis ad ualentinum et Adrumetinos monachos: certum tamen puto ad alterutrum referri  debere; atque ita neque illustrissimi Annalium scriptoris, qui ad ann. 418 refert, neque episcopi Iprensis, qui toto decennio Baronium deceptum credidit, opinionem stare posse; ille enim citius quam oportet, iste tardius collocat.

Certum etiam reor elaboratum fuisse hoc Opus ad componendas controuersias Adrumeti motas, occasione epistole Augustini ad Sixtum , in qua cum predestinationis gratuite mysterium aperte exponeretur ueluti modus quidam explicande facili negotio ueritatis catholice de gratia, factum est ut animi monachorum super ea re, propter inopiam intelligentie, scinderentur in partes, aliis libertatem uoluntatis humane inde tolli causantibus, aliis incredibilem iactantibus Augustini de gratia Dei doctrinam. Quare Adrumeto Hipponem duo ex ipsis uenerunt, Cresconius et Felix, qui concordiam liberi arbitrii et gratie ab ipsomet Augustino docerentur, doctique suos erudire possent. Eos uero, etsi reuerti properantes, aliquamdiu apud se retinuit benignissimus  doctor, ut ipsi per se, lectis cum tanto interprete libris ad questionem pertinentibus, instructiores redirent.

Certum denique est ambas epistolas cum libro missas simul fuisse, quarum prior tamen monachis, tamquam citius redituris ad diem festum in monasterio peragendum, ante Pascha data sit; posterior post Pascha, Augustino nimirum, mutata sententia, accinctos ad reditum tamdiu retinendos credente, donec per otium erudirentur, et peractis Hippone festis, eruditiores remitterentur cum libro aliisque ad soluendam questionem necessariis. Scripsi, inquit Augustinus , ad uos librum, quem si adiuuante Domino diligenter legeritis, et uiuaciter intellexeritis, nullas existimo inter uos de hac re dissensiones ulterius iam futuras. Portant autem secum et alia que uobis dirigenda esse credimus, quibus cognoscatis quemadmodum catholica Ecclesia, in Dei misericordia, Pelagiane  heresis uenena repulerit. Quod enim scriptum est ad papam Innocentium, Romane urbis episcopum, de concilio prouincie Carthaginensis, et de concilio Numidie, et aliquanto diligentius a quinque episcopis, et que ipse ad tria ista rescripsit; item quod pape Zosimo de Africano concilio scriptum est, eiusque rescriptum ad uniuersos totius orbis episcopos missum, et quod posteriori concilio plenario totius Africe contra ipsum errorem breuiter constituimus, et supra memoratum librum meum, quem modo ad uos scripsi: hec omnia et in presenti legimus cum ipsis, et per eos misimus uobis, etc.

Cum uero certa sint hec tria, neque minus aperte constet epistolam ad Sixtum occasionem dedisse, tum Adrumetinis turbis, tum libro de quo nunc agimus; cum constet etiam eiusmodi epistolam scriptam esse ann. 418, sub finem, et Adrumetinos duos uenisse ad Augustinum ante Pascha alicuius anni consequentis, tempus date epistole; procul dubio opinio Baronii uera esse non potest, siquidem oportuit  librum de Gratia et Libero Arbitrio eo temporis interuallo componi quod inter duas ad ualentinum epistolas, quarum una ante Pascha scripta est, altera post Pascha, intercessit, ut aperte colligitur ex ambabus inter se collatis, certasque habentibus temporis notas.

Nihilo uerior est opinio Iansenii Baronium accusantis quod longissime fallatur, quasi facile decennio post lucubrationes illas esse exaratas ex Augustino et Prospero non dubiis argumentis colligatur . Nam liber de Correptione et Gratia editus est teste Augustino , post librum de Gratia et Libero Arbitrio. Peruenerat uero liber de Correptione et Gratia in Gallias antequam Prosper et Hilarius ad Augustinum scriberent. Euenit, inquit Prosper , ex dispositione misericordie Dei, ut cum quosdam intra Africam similia mouissent, librum de Correptione et Gratia plenum diuine  auctoritatis emitteres: quo in notitiam nostram insperata opportunitate delato, putauimus omnes resistentium querelas sopiendas, etc.

Hilarius : Deinde moleste ferunt ita diuidi gratiam, que uel tunc primo homini data est, uel nunc omnibus datur, ut ille acceperit perseuerantiam, non qua fieret ut perseueraret, sed sine qua per liberum arbitrium perseuerare non posset . Nunc uero sanctis in regnum per gratiam predestinatis non tale adiutorium perseuerantie detur, sed tale, ut eis perseruerantia ipsa donetur, non solum ut sine isto dono perseuerantes esse non possint; uerum etiam ut per hoc donum nonnisi perseuerantes sint. His uerbis sanctitatis tue ita mouentur, etc.

Oportet igitur editum fuisse in Africa librum de Corrept. et Gratia ante ann. 426, quo nimirum tempore scribebant Prosper et Hilarius, quoque Retractationes Augustinus moliebatur, et Honoratus nuper summum sacerdotium Arelatensis Ecclesie adeptus  erat. Atqui Retractationes moliebatur Augustinus ann. 426, et eodem Honoratus successit in locum Patrocli, a barbaro tribuno interfecti. Igitur ex decennio Ianseniano detrahendi sunt tres saltem anni, si agitur de libro de Correptione et Gratia; quatuor uero, si de libro de Gratia et Libero Arbitrio.

Id uero ita facile conficitur. Monachi illi duo Adrumetini, Cresconius et Felix, redierunt ad suos postquam, peractis Hippone festis, per otium eruditi sunt, ita ut cum ipsis Augustinus legerit quod scriptum est ad papam Innocentium, Romane urbis episcopum, etc. ; legerit etiam librum beatissimi martyris Cypriani de Creatione Dominica, et ostenderit quemadmodum docuerit omnia que ad mores nostros pertinent, quibus recte uiuimus, a Patre nostro, qui in celis est, esse poscenda, etc.; legerit denique suam epistolam ad Sixtum Romane Ecclesie presbyterum, quam secum attulerant, et ostenderit aduersus  eos esse conscriptam qui dicunt gratiam Dei secundum merita nostra dari, hoc est, aduersus eosdem Pelagianos. Hec autem qua ratione peragi potuerint a uiro occupatissimo, cum hominibus, neque per se intelligentissimis, neque uoluntate optime affectis erga ueritatem, quin aliqui menses effluxerint? Credibile igitur est eos Adrumetum rediisse circa mensem Iunium, secumque libros detulisse, quos cum alii auide perlegerent, sed non perinde intelligerent, motus prioribus grauiores exorti sunt.

Atque hinc nata est rursus necessitas consulendi Augustinum, rursusque mittendi ad magistrum homines qui secus ac deberent sentire uiderentur de gratia, immo et rursus nouo libro erudiendi Adrumetinos, ut ne deciperentur ab eo qui dicebat neminem corripiendum, si Dei precepta non faciat; sed pro eo, ut faciat, tantummodo orandum . Que omnia cum facile tenuerint quidquid anni reliquum fuit, aut etiam aliquid sequentis, non immerito quispiam dixerit librum de Gratia et Libero  Arbitrio editum ann. 424, uno scilicet anno ante librum de Correptione et Gratia.

Afferuntur nonnulla quidem in contrarium, sed leuia; nam quod ait Iprensis, Semipelagianorum heresim ortam uergente in Occasum Augustino; librumque de Correptione et Gratia occasionem fuisse tumultuum quos huius heresis homines excitarunt, atque id testari Prosperum in epistola ad Augustinum, uix intelligo qui potuerit uenire in mentem homini profitenti se scriptorem Pelagiane historie. Quid enim nomine heresis significare uoluit? Errorem, an sectam? Si errorem, nouit sane Augustinum ipsum in eo, antequam episcopus fieret, magna ex parte uersatum; si sectam, quis ignorat longe post tempora Augustini huius erroris defensores in sectam coiuisse, si tamen umquam coiuerint? Deinde quomodo fieri potuit ut liber de Correptione et Gratia occasionem daret tumultibus quos ait Iprensis, siquidem uisus sit Prospero ad exortas antea contentiones  sedandas, ex dispositione misericordie Dei, in Gallias delatus? Denique, qua fide Prosper adducitur in testem, cum sint ista ipsius uerba, quibus auctos quidem, sed non primum ortos, Massiliensium tumultus occasione libri de Correptione et Gratia, testatur ? Multi seruorum Christi, qui in Massiliensi urbe consistunt, in sanctitatis tue scriptis que aduersus Pelagianos hereticos condidisti, contrarium putant Patrum opinioni, et ecclesiastico sensui, quidquid in eis de uocatione electorum secundum Dei propositum disputasti. Et cum aliquamdiu tarditatem suam culpare maluerint quam non intellecta reprehendere, quidamque eorum lucidiorem super hoc atque apertiorem beatitudinis tue expositionem uoluerint postulari, euenit, ex dispositione misericordie Dei, ut cum quosdam intra Africam similia mouissent, librum de Correptione et Gratia, plenum diuine auctoritatis emitteres, quo in notitiam nostram insperata opportunitate delato, putauimus omnes querelas resistentium sopiendas, quia uniuersis questionibus de  quibus consulenda erat sanctitas tua, tam plene illio absoluteque responsum est, quasi hoc specialiter studueris, ut que erant apud nos turbata componeres.

Unde ergo nati sunt primum motus in Galliis? Hinc unde primum quoque orti apud Adrumetinos? Ex epistola Augustini ad Sixtum: nam statim atque predestinationis gratuite doctrina proposita est, mirum quam multorum oculos non fortissimos sua luce perstrinxerit. Mirum quoque quantum negotii aduersantibus facessiuerit Sapientie locus quo predestinatio gratuita demonstrari uidetur: Raptus est ne malitia mutaret intellectum eius, et ne fictio deciperet animam eius ; quemque adhibuit tunc primum Augustinus, cum Sixto scriberet, et consequentibus operibus presse argumentatus est .

At unde in Gallias liber uenit? Roma, opinor,  missus a Leone tunc acolyto, Sixtique amicissimo, et studiorum socio, ac Cassiani inprimis studioso. Nam ut Sixti ad Augustinum litteras detulerat, cum tractoria Zosimi ad Africanos; sic Augustini ad Sixtum responsionem uidit, et Cassiano communicauit, quem sciebat eiusmodi rerum et peritum et cupidum. Cassianus uero, cum teneret quasi principatum doctrine in Galliis ea tempestate, reprehendit nonnulla, que facerent pro gratuita predestinatione, suasque in partes traxit episcoporum presbyterorumque plures, quibus cum obsisterent Prosper et Hilarius, laicorumque alii, contentiones orte sunt, turbeque, quas delatus liber de Correptione et Gratia non composuit, sed auxit.



ANNO CCCCXXu. Liber de Correptione et Gratia .

Occasione libri de Gratia et libero Arbitrio, confectum est, ad hunc, quem titulus prefert, annum pertinere librum de Correptione et Gratia, opus  plane admirabile, et specimen ingenii diuina gratia adiuti. Quanti fieri debeat, argumenti dignitas ostendit; quam reconditam doctrinam contineat, theologorum concertationes hinc orte probant; quam uacuum a preiudiciis lectorem postulet, quamque proficiendi cupidum, experientia testatur.



ANNO CCCCXXuI. Libri duo Retractationum .

Augustinus, Eradio successore designato, et in partem muneris ascite, cum sibi uideretur, uel ex parte liber, uel certe iam non obrutus mole negotiorum, recensere cepit opera, que siue laicus, siue presbyter, siue episcopus composuerat. Acta quibus Eradius electus est ?, consignantur, Theodosio XII et ualentiniano Augusto II CC., uI kalend. Octobr., id est, ann. 426, die 26 Septembris.

Porro Retractationum opus comprehensurus erat Augustinus pluribus libris, et iam duos absoluerat,  teste Possidio , priusquam uandali irrumperent in Africam ; cumque in eo esset, ut alios adderet, quibus epistole et tractatus, ceteraque eiusmodi recognoscerentur, prohibitus est ultra pergere, partim temporum conditione, partim indissimulabili necessitate urgentiora scribendi. Pertinent igitur Retractationum libri duo ad ann. 426 et sequentem.



ANNO CCCCXXuII. Liber de Predestinatione Sanctorum .---Liber de Bono Perseuerantie .

Hoc anno confecti sunt libri duo, alter de Predestinatione Sanctorum, alter de Bono Perseuerantie, quibus Augustinus, postulatione Prosperi et Hilarii, questionibus Massiliensium respondet.

Non potuerunt prius confici, siquidem ad eos scribendos se accessisse Augustinus post absolutos Retractationum libros, testatur : Cum mea, inquit, opuscula retractarem, eamque retractationem stylo prosequerer, cuius operis iam duos absolueram libros, antequam scripta uestra prolixiora sumpsissem, etc.

Neque etiam posterius, cum elaborati uideantur ante opus postremum, quo sanctissimus senex respondit Iuliano: alioquin rescribens Quoduultdeo librum de Heresibus petenti, non una tantum excusatione, instantis scilicet Alipii ut Iuliano responderet; sed altera etiam, nec ea quidem minore, efflagitantium Gallorum in Massilienses tractatum, usus esset.



ANNO CCCCXXuIII. Opus Imperfectum aduersus Iulianum .

Ad hoc tempus pertinet Opus Imperfectum, de quo cum ad prefationem libri Subnotationum Marii  Mercatoris abunde disputatum sit, addere plura de tempore, nomine, et librorum numero superuacaneum est.



ANNO CCCCXXIX. Liber de Heresibus .

Liber de Heresibus ad Quoduultdeum Carthaginensem diaconum hoc tempore elaboratus est, siquidem ad scribendum accessit Augustinus post absolutam responsionem ad quintum librum Iuliani. Quando, inquit , id explicauero, quintoque respondero, si tres non superuenerint, dispono, si Deus uoluerit, ea que poscis incipere, simul agens utrumque, et hoc scilicet, et illud de retractatione opusculorum nostrorum, nocturnis et diurnis temporibus in singula distributis.

Obseruandum diligenter hoc opere omnium postremo Augustinum morti proximum recensuisse ita Pelagianorum errores, ut quinque tantum faceret istius heresis partes: nempe gratiam Dei, sine qua  fieri non possunt mandata, neque a natura diuersam esse, neque a lege: que preterea conceditur, eam et ex meritis dari, et ad facilius agendum; hominem posse ad tantum perfectionis gradum peruenire in uita mortali, ut non egeat dicere Deo: Dimitte nobis debita nostra; paruulos non baptizari propter tollendum peccatum originale; Adamum, siue peccasset, siue non peccasset, fuisse moriturum.

Ex hac obseruatione constat, his quinque capitibus contineri totum Pelagianismum, cuius proinde purus fuerit, iudice Augustino, quisquis hec ipsa capitula damnauerit, et contradicentia quinque dogmata defenderit.

Atque hec de Augustini libris, breuius quidem quam forte quispiam optaret, sed abunde, opinor, pro negotio et loco: neque enim uoluimus hanc dissertationem augere prodigiosum in modum, additis, que laboriosa olim diligentia prestitimus, nostra et studiosorum causa. Nam opera que recensuimus, singula  partiti sumus in sua ueluti membra quibus componuntur; historica distinximus a dogmaticis, et argumentis, quibus dogmata probantur, suum robur asseruimus, oratione ad methodi leges redacta: ostendimus etiam, quid quouis tempore in Pelagianis sanctissimus magister arguerit, et unde in dies profecerit. Sed hec omnia dissertationis angustiis contineri non possunt, neque, si possint, deberent tamen nunc temporis, ne uiderer his de rebus disputare que nonnullos commouere solent.



CAPUT III. Quid scripserit Paulus Orosius aduersus Pelagianos.

Unam Orosius Apologiam scripsit, et illam quidem non grandem opere, sed rerum dogmatumque ita plenam, ut nulli fere eiusdem eui lucubrationi cedat, multis prestet, ad inuidiam usque nonnullorum. Inquirendum uero, qua occasione scripta sit, quoue loco et tempore, simulque repellende, siue obiectiones, siue calumnie, quibus immerito in suspicionem  uocatur. uerum tota questio de causa, tempore, et loco non difficilem habet solutionem. Post ea que diximus in dissertatione de synodis; siquidem Orosius in Palestina positus, non tam liberi arbitrii apologiam quam suam scripsit ann. 415, per id temporis quod a fine Septembris ad Decembrem effluxit. Constat hec nota temporis ex occasione scribendi; nempe Ioannes Hierosolymorum episcopus, cum faueret Pelagio, eiusque causa cerneret diuisum in partes clerum, contraxit presbyterium, ut si qua posset ratione Pelagium, aut absolueret, aut aliis saltem dissidentibus conciliaret. Ad conuentum, qui habitus est quinque fere mensibus ante concilium Diospolitanum, die 30 Iulii, uenit Orosius a presbyteris euocatus ex Bethleemitico secessu, quo paucis ante mensibus se receperat; uenit et Pelagius a Ioanne introductus, iussusque, etsi laicus foret, considere inter presbyteros.

 Retulit Orosius inter alia, se audiuisse Pelagium cum diceret, posse hominem esse sine peccato, et mandata Dei facile custodire, si uelit. Excepit Pelagius, id quidem se dixisse, sed non sine adiutorio Dei. uerum urgente nichilominus acriter Orosio, qui cauillationes heretici nouerat, Ioannes siue maligne, siue ab interprete delusus, Orosii instantiam perinde interpretatus est ac si contenderet, mandata, nequidem cum adiutorio Dei, posse ab homine seruari.

Hinc factum, ut post quadraginta et septem dies, cum primo enceniorum die, qui decimus quartus Septembris, Orosius ad obsequium Ioannis, propter solemnitatem festi uenisset, ab irato passus sit repulsam, iussusque procul abscedere, ut qui per summam blasphemiam asseruisset, hominem, nequidem cum Dei adiutorio, posse esse sine peccato, et mandata Dei obseruare. Ut calumniam repelleret uir apprime catholicus, apologiam conscripsit, non sua tantum causa, sed fidei, maxime hortantibus presbyteris recte sentientibus; eaque occasione uoluntatis humane  potestatem ad bene agendum, siue libertatem admirabiliter explicuit: unde ortum libri nomen, Apologeticus contra Pelagium de arbitrii libertate.

Sunt qui dicant, totum hoc opus supposititium esse, factumque exercitationis causa ab aliquo qui, nomen Orosii ementitus, commentari uoluerit nonnichil de rebus Diospoli gestis, cum tamen ueri esset historieque admodum ignarus. Id autem asserunt, partim quia suis rebus incommodare sentiunt dicta quedam Apologetici; partim quod satis non aduertant, librum hunc magnam habere ab Augustini testimonio auctoritatem et certam fidem .

Ut obiectum a se crimen suppositionis probent, quatuor presertim argumentis utuntur, que si tam uere proferrentur quam affirmanter, leuia neutiquam uideri possent. Auctorem enim libri criminantur: primo peccare contra fidem historie ab Augustino aliisque testibus non improbabilioribus tradite;  deinde Nestoriane impietatis suspicione laborare; tertio Nouatianis erroribus adhesisse; denique iniuriosum esse in episcopum Ioannem, uirum, ut illi quidem aiunt, integre fame.

Ex his uero, si modo, ut par est, confirmarentur, auctor Apologetici reus teneretur suppositi nominis, et quasi stellionatus: siquidem uerus Orosius procul abfuit semper et ab omni suspicione mendacii in historia conscribenda, et erroris cuiuscumque in fidem, et neglecti in episcopos officii.

Criminationum eiusmodi partem affert Iansenius Iprensis , partem Petrus uastelius , quamquam ille paucis et timide, quia forte intelligebat se ueritati pugnare; iste infinito pene sermone, propter dilectum Ioannem, quem purum erroris culpeque prestare conatur, etiam aduersus omnes quinti seculi auctores.

Primum illud Iprensis uasteliusque communiter obiiciunt, quod auctor Apologie scribat, habitam  fuisse Hierosolymis synodum quadraginta et septem diebus ante primum diem enceniorum, id est, die 30 Iulii; huic presedisse Ioannem; conuenisse presbyteros, seque interfuisse, et cum Pelagio uerbis contendisse; definitiuam sententiam a Ioanne latam, partesque ad Innocentium papam remissas, ut eius iudicio starent. At hec omnia uidentur ipsis pugnare cum ueritate historica: nam in causa Pelagii nulla, inquiunt, legitur in Oriente congregata synodus, preter eam cuius gesta recensuit Augustinus. Hec autem non Hierosolymis habita est, sed Diospoli; huic non presedit Ioannes, sed Eulogius iure sedis Cesariensis; non soli presbyteri interfuerunt, sed quatuordecim episcopi, quorum nomina recenset Augustinus; non accusauit Orosius, sed Gallicani duo episcopi, Eros et Lazarus; abfuit Orosius, immo et accusatores, solisque scriptis cum Pelagio actum est, quemadmodum testatur Augustinus ; nec quidquam in actis reperitur de causa ad Innocentium papam remissa, partibusque in id consentientibus.

uerum hanc rationem, quantumuis pluribus hinc et inde testimoniis fulcitur, ruere necesse est, si subuersum fuerit fundamentum cui tota incumbit, id est, si demonstratum fuerit Augustini testimoniis duos in Palestina conuentus habitos, alterum Hierosolymis, alterum Diospoli; illi interfuisse Orosium, ab isto abfuisse. Id uero tribus locis Augustinus tradit.

Primo : Sanctus Ioannes Hierosolymitane antistes Ecclesie, sicut interrogatus, que APUD ILLUM ante iudicium gesta fuerint, cepiscopis nostris, qui simul in illo iudicio presidebant, ipse narrauit. At enim, tunc quibusdam susurrantibus et dicentibus quod sine Dei gratia diceret Pelagius posse hoc perfici, idem quod superius dixerat, esse posse hominem sine peccato, Culpam, inquit, super hoc etiam intuli, quia et Apostolus multum laborans, sed non secundum suam uirtutem, sed secundum gratiam Dei  dixit: Amplius omnibus illis laboraui, non ego autem, sed gratia Dei mecum . Et iterum: Non est uolentis, neque currentis, sed miserentis Dei . Et illud: Nisi Dominus edificauerit domum, in uanum laborauerunt, qui edificant eam ; et alia multa similia diximus, inquit, de Scripturis sanctis. Illis autem non suscipientibus que dicebantur a nobis de Scripturis sanctis, sed adhuc susurrantibus, dixit Pelagius: Et ego sic credo. Anathema sit qui dicit absque adiutorio Dei posse hominem ad profectum omnium uenire uirtutum. Hec narrauit episcopus Ioannes, audiente Pelagio.

Secundo : Episcopus Ioannes plane istam sententiam Apostoli cognouit, eamque ideo commemorauit, ne Pelagius sine Dei gratia non peccare quemquam putaret, et dixit respondisse Pelagium: Et ego sic credo. Neque, cum hoc presens audiret, respondit: Non sic credo. Oportet illam expositionem peruersam, ubi hoc non sensisse Apostolum, sed potius redarguisse,  intelligi uoluit, ut suam neget, aut corrigere atque emendare non dubitet. Nam quidquid dixit episcopus Ioannes de absentibus fratribus nostris, siue cepiscopis Erote ac Lazaro, siue de presbytero Orosio, siue de aliis, quorum ibi non sunt nomina expressa, credo quod intelligat ad eorum preiudicium non ualere. Si enim presentes essent, possent eum fortasse, absit ut dicam conuincere de mendacio, sed forte commemorare quid forte fuisset oblitus, aut in quo eum fefellerit Latinus interpres, et sine studio mentiendi, certe aliene lingue minus intellecte nonnulla difficultate, presertim, quia non in gestis agitatur que, improbi ne mentiantur, boni autem ne aliquid obliuiscantur, utiliter instituta sunt. Si quis autem memoratis fratribus nostris ex hoc aliquid questionis intulerit, eosque ad iudicium episcopale uocauerit, sibi, ut poterunt, aderunt. Nobis laborare quid opus est, quando ne ipsi quidem iudices post cepiscopi nostri narrationem aliquid inde pronuntiare uoluerunt?

Tertio : Superius etiam in narratione  sancti Ioannis episcopi ita commemoratum est: Illis, inquit, instantibus et dicentibus quia hereticus est. Dicit enim quoniam potest homo, si uoluerit, esse sine peccato; et de hoc interrogantibus nobis eum, respondit: Non dixi quoniam recipit natura hominis ut impeccabilis sit; sed dixi quoniam qui uoluerit pro propria salute laborare, et agonizare ut non peccet, et ambulet in preceptis Dei, habere eum hanc possibilitatem a Deo. Tunc quibusdam susurrantibus et dicentibus quod sine Dei gratia, dicente Pelagio, posset hoc perfici: Culpam, inquit, superintuli, quia et apostolus Paulus multum laborans, sed non secundum suam uirtutem, sed secundum gratiam Dei, dixit: Amplius omnibus illis laboraui; non ego autem, sed gratia Dei mecum; et cetera, que iam commemoraui.

Ex his notanda potissimum quinque adeo Apologie consona, ut Augustinus uideatur ad ipsa Orosii uerba inter scribendum intendisse.

 1o Augustinus. Ioannes interrogatus que apud illum ante iudicium gesta fuissent, narrauit, etc. Orosius : Latebam in Bethleem, inde Ierusalem, uobis accersentibus, uocatus adueni, dehinc in conuentum uestrum una uobiscum, Ioanne episcopo precipiente, consedi, etc.

2o Augustinus. At enim tunc quibusdam susurrantibus et dicentibus quod sine Dei gratia diceret Pelagius hoc posse perfici, id est, quod superius dixerat, hominem esse sine peccato, etc. Orosius : Ad quod ille diu disputans, et nostris propter imperitiam ignoti nobis interpretis, actionibus uel interpolatis plerumque, uel tacitis, episcopus Ioannes ait: Si sine adiutorio Dei hoc hominem posse diceret, pessimum et damnabile erat; nunc autem cum adiiciat posse hominem esse sine peccato, non sine adiutorio Dei, uos quid dicitis? An forte uos Dei adiutorium denegatis? etc.

3o Augustinus. Illis autem non suscipientibus que dicebantur a nobis de sanctis Scripturis, sed adhuc  susurrantibus, dixit Pelagius: Et ego sic credo. Anathema sit qui dicit absque adiutorio Dei posse hominem ad profectum omnium uenire uirtutum. Orosius : Scribis posse hominem esse sine peccato, et facile Dei mandata seruare, si uelit; nouissime quasi ex grauissimo somno expergiscens, adiicis, non sine adiutorio Dei.

4o Augustinus. Quidquid dixit episcopus Ioannes de presbytero Orosio, siue de aliis, quorum ibi non sunt nomina expressa, credo quod intelligat ad eorum preiudicium non ualere, etc. Orosius : Episcopus Ioannes dixit: uos quid dicitis? An forte uos Dei adiutorium negatis? Cui respondi: Anathema ei qui negat adiutorium Dei; ego certe non nego. Et postea: Episcopus respondit: Ego te audiui dixisse, quia nec cum Dei adiutorio potest homo esse sine peccato, etc.

5o Augustinus. Si enim presentes essent, possent eum fortasse, absit ut dicam conuincere de mendacio,  sed forte commemorare quid fuisset oblitus, aut in quo eum fefellerit Latinus interpres, etc. Orosius . Concedendum magis ut interpres errasse dicendo, quam episcopus audiendo finxisse, uideatur, et nunc, ad uicem mercedis quam hereticis prestitit exigende, falsos in adiutorium sui testes querere. Sed hec utrum ab episcopo temere credita, an malitiose ficta, an ignaro subaudita uideantur, Christo iudici discutienda commendo. Absit a me ut episcopum, et presertim Hierosolyme, audeam ad episcopos prouocare, id est, calumnie accusare, etc.

Atque his conuictus uastelius fatetur tandem, clarum esse ante iudicium Diospolitanum aliqua fuisse gesta circa causam Pelagii apud ipsum Ioannem, sed absque aliquo consessu; quamquam in presentia Erotis et Lazari episcoporum, Pelagii accusatorum, illisque adherentium aliquot Latinorum, inter quos quoque contigit adesse Orosium, etc.

Sed quod ait affuisse Erotem et Lazarum, dicenti assentiri non possum, cum Orosius minuta queque  huiusce consessus memorans ne uerbo quidem id significet.

Quoad secundum criminationis caput, uastelius iam non Iprensi adiunctus, sed per se solus, heresim Nouatianam auctori Apologie obiicit his fere uerbis: Nouatianus error fuit, non aliam esse datam Ecclesie a Christo potestatem remittendi peccata quam que est conferendi baptismi; et proinde a sacerdotibus non posse, sed a solo Deo remitti peccata a Christianis post fidem commissa. Hic autem error Cypriani, Hilarii, Ambrosii atque Augustini testimoniis cognoscitur. Apologista uero id totum affirmat, nam alloquens Pelagium : »Dicis, inquit, hominem esse sine peccato cum Dei adiutorio; tu dicis: Potest homo; ego dico: Potest Deus.« Et postea : »Scribe non intelligentes ueritatem murmurant et dicunt: Quis potest dimittere peccata, nisi solus Deus , et hic abolita esse iudicat, que Deum nesciat dimisisse?«  Et iterum : »Eum posse esse sine peccato, qui aliquando peccauerit, impossibile est absque sola gratia baptismi, ubi ex persona Domini dicitur: Remissa sunt tibi peccata tua.« Iterum : »Ego in potestate habui peccare, liberari a peccato in potestate non habeo.« Denique: »Peccare meum est, absolui non meum.«

uix ac ne uix quidem persuadere mihi possum, uastelium rem serio egisse, cum argumentaretur in hunc modum. Nouatianus error est, ministrorum Ecclesie non esse, sed solius diuine potestatis, dimittere peccata post fidem commissa, neque Ecclesie a Christo relictam esse potestatem ullam remittendi peccata, nisi que per baptismum, id est per unicum sacramentum remissionis peccatorum exerceatur. Atqui auctor Apologie ait hominem non posse esse sine peccato, posse Deum; soli Deo tribuit Christoque potestatem qua homo dicitur posse fieri sine peccato; dicit insuper neminem posse esse certum, nisi in die iudicii, quod sit sine peccato; reus igitur  Nouatiani erroris tenetur. Qui enim potuit uir doctus ignorare aut que sint argumentationis leges, aut qui fuerit Nouatianorum error de penitentia, aut que fidei sententia de impeccantia, ac possibilitate implendi mandata? uoluit Pelagius tam facilia esse mandata Dei, ut homo, si uoluerit, ipsa omni ex parte impleat, nec ad id prestandum Dei omnia potentis adiutorio, sed sola sua ui natiua egeat. Pelagio id uolenti respondet Orosius, posse quidem hominem obseruare, immo et implere mandata; sed potestatem qua id possit suam non esse, id est, insitam a natura, sed Dei propriam, que misericorditer commodetur pro tempore et loco. uoluit Pelagius hominem posse hac in uita carere omni peccato, nec ad id quidquam amplius requiri quam ut uelit. Contendit Orosius posse quidem hominem carere peccato hac in uita, si Deus uoluerit; id enim homini prestare potest, etsi nemini prestiterit hactenus, preterquam uni Christo. Quid illud autem ad rem Nouatianorum?

 Pergit uastelius, tertiumque caput criminationis affert non minus admirabile quam secundum, siquidem auctorem Apologie reum facit Nestoriane quoque blasphemie, non contentus scilicet accusasse crudelitatis in peccatores, quibus penitentiam neget, nisi insimulet impietatis in peccatorum redemptorem, cui diuinitatem eripiat. Asserit Christum, inquit, non dici Deum, nisi denominatiue, atque ita existere purum reipsa hominem, que Nestoriana blasphemia; neque enim uult aliter esse Deum quam ut Dei adiutorio, perinde ac homines, indigeat. Tam incredibilem accusationem conficere sibi uidetur his Apologiste uerbis Pelagium alloquentis : Dicis posse in hoc seculo esse hominem sine peccato cum Dei adiutorio; tu dicis: Potest homo; ego dico: Potest Deus. Sic enim per admirabilem quamdam sententie syntaxim legendum iubet: Dicis: Potest homo esse sine peccato cum Dei adiutorio; ego dico: Potest Deus esse sine peccato cum Dei adiutorio.

 uerum iocari istud est, quod in re seria non decet, siquidem nemini non est obuius Apologiste sensus. Cum dicitur homo posse esse sine peccato cum Dei adiutorio, aliqua procul dubio potestas significatur, eaque alicuius propria, atque ita uel Dei, uel hominis quasi natiua. Dicit hominis Pelagius, quod hereticum est; Dei dicit Orosius, quod summe catholicum.

uastelius, ut accusationem confirmet, adiungit aliud quiddam, sed nichilo grauius. Nullo, inquit, alio nomine Christum appellauit quam quo posset Nestorianus quisque; nec usquam uocat Filium Dei, Deum Christum, et uerbum incarnatum. Sit ita sane: sed ipsimet noui Testamenti scriptores, cum de Christo loquerentur, non alio nomine usi sunt quam quo postmodum abusi Nestoriani. An continuo participes sunt erroris? Deinde neque necessitas semper exigit, neque aliquando patitur locus, aut tempus, ut tam expressis uerbis de Christi diuinitate sermo fiat. Certe  tunc temporis nichil erat cause tam explicite loquendi, cum neutra pars, Pelagium dico et Orosium, de Christi diuinitate contenderet. Denique uastelius ipse tandem agnoscit, cogente ueritate, hec esse Apologiste uerba : Hic ergo Christus Dominus noster, hic, inquam, Filius Dei, in uirtute Patris et gloria, que in principio condidit, redemit in medio, etiam in nouissimo iudicabit, etc. Et paulo antea : Ipse est mediator Dei et hominum homo Christus iehsu, de quo Ioannes usque ad ipsam pene inaccessibilem lucem introductus exclamat: In principio erat uerbum, et uerbum erat apud Deum, et Deus erat uerbum; hoc erat in principio apud Deum, omnia per ipsum facta sunt . Ac post paululum exposita diuini operis ueritate subiungit: Et uerbum caro factum est, et habitauit in nobis, et uidimus honorem eius, gloriam tamquam unici nati a Patre, plenum gloria et ueritate, etc.

Quid uero expressius, uel sanciuit umquam Ecclesia, uel Scriptura dixit, quo diuinitatem Christi demonstraret?

 Obiicit quarto uastelius, queriturque iniuriam ab auctore Apologie factam Ioanni Hierosolymorum episcopo, quem Augustinus colit sanctumque uocat. Quam uero factam iniuriam queritur? Episcopum, ait, uerbis paulo durioribus accusauit. Sit ita sane: quis blasphemie per calumniam insimulatus non ueniam mereatur, si calumnianti subiracundius loquatur? uerum quibus uerbis episcopum accusauit? An durioribus acerbioribusque quam aut suus magister Hieronymus, epistola 61, de erroribus Ioannis Hierosolymitani; aut Epiphanius, data ad ipsummet Ioannem epistola ? Clamat uastelius utrumque Opus supposititium esse. Utrumque genuinum esse reclamant quotquot sunt eruditi, reclamant et ipsimet Patres illi duo aduersus hominem bona quibus gloriantur subducere tentantem. Deinde cuius criminis accusauit episcopum? Quod heretico faueret? Fecit Augustinus. Quod mentiri  uisus sit? Fecit pariter Augustinus. Quod illudi se passus fuerit a Pelagio? Fecit Augustinus. Quod calumniam Orosio intulerit? Fecit et Augustinus. Denique apud quos accusauit? nempe apud solos presbyteros totius rei geste conscios, quos non iudices appellat, sed testes tantum, et quibuscum solatur communem ab episcopo iniuriam. Unde mirari satis non possum Orosii modestiam, qui cum necessitate compelleretur se blasphemie accusatum purgare, non tam defendit se, ut par erat, fide imperante, quam retinente caritate, conquestus est apud solos rei testes: quare opinor inde factum ut liber quem pre modestia publicari noluerit, ne famam episcopi minueret, rarior simul et ignotior etiam suo seculo exstiterit.

His ita disputatis apertum est atque manifestum, nichil esse cause cur liber apologeticus de Libertate Arbitrii aduersus Pelagium abiudicetur Orosio; plurimum contra esse rationis cur eidem tribuatur: nam ab Augustino testimonium habet, stylus auctorem  demonstrat, manuscripti codices Orosii nomen preferunt, eruditi quique consentiunt, et ii soli repugnant quorum interest a tanto uiro tamque antiquo scriptore, et, quod precipuum est, tam nobili discipulo Hieronymi atque Augustini, arma non suppeditari, quibus et ipse olim Pelagium uicerit, et ipsi nunc uicissim a catholicis uincantur.

Orosius porro duas fecit Apologetici partes; alteram historicam, alteram dogmaticam: illa res gentas in conuentu Hierosolymitano continet, et simul scribendi causam; ista plane eximia est, suoque auctore digna, nec immerito uideri potest quoddam quasi compendium tradite ab Hieronymo et Augustino doctrine.

Que tertia pars nonnullis credita est , habetque rationem appendicis, ex libro Augustini de Natura et Gratia, forte non est addita ab Orosio, cum importune inseratur; sed a librario  potius, qui mentionem libri de Natura et Gratia factam initio legerat: quamquam potuit Orosius aliquid Operis huiusce Augustiniani deferre secum in Orientem, quippe cum testetur inchoatum fuisse quo tempore ex Africa profectus est. Ut ut se res habeat, non fecit imprudenter Schottus, cum additamentum illud recidit, priusquam totum Opus in Bibliotheca sanctorum Patrum ederetur.

Questionum a Pelagio motarum due tantum hoc in libro tractantur; altera de potestate liberi arbitrii, altera de perfectione hominis in uita mortali: quas unas Hieronymus in Oriente agitabat , suarumque partium presbyteris persuaserat, ita ut Pelagio magnam inde inuidiam facerent. Ambe uero tam subtiliter, ad Schole , tamque solide ad fidei regulam soluuntur, ut affirmare non dubitem nichil fere melius scriptum olim primis temporibus, nichil ueterum monimentorum superesse consequentibus temporibus utilius.



CAPUT Iu. De libris sex Hypognosticn.


Reiectum est in finem septimi tomi Operum S. Augustini, Opus aduersus Pelagianos, sex libris comprehensum, quod etsi Remigius Lugdunensis uocet, ueluti Memoratorium, seu potius Commonitorium, uulgo tamen Hypognosticn dicitur, quasi Subnotationum.

Latuit ad hunc usque diem auctoris nomen, gens, et etas: in ea tamen fas est, opinor, inquirere, sine temeritatis nota, cum forte sint in obscuro propter incuriam. Certe hanc a nobis diligentiam exigit argumentum in quo uersamur, ut, si qua ratione licet, inueniamus aliquid, sin minus omnino certum, quod eruditi uiderint, saltem minus improbabile quam quod hactenus allatum est.

uidetur autem aptus ille inquirendi modus, quo ex ipsis Hypognosticn libris singula primum diligenter colligantur quibus possit ratio inniti: tum ex  inuentis indiciis concludatur quis Hypognostes fuerit, qua uixerit etate, et qua occasione scripserit.

Primum, quam habuerit Hypognostes scribendi causam, exponit ipse statim initio, cum ait : Aduersarii fidei catholice, dum contra regulam ueritatis diabolicis armis pugnare nituntur, nos sollicitudine respondendi faciunt cautiores; se uero decipiunt, antequam nostrorum ualeant aliquem uulnerare: cum enim ceci euacuare thesauros fidei concertant, spe fidei euacuati, faciunt plenitudinem fidei Ecclesie, opitulante Dei gratia, gloriari. Et dum in hypocrisi uigilant nocituri, de quibus propterea dictum esse puto per prophetam: Ablatus est somnus ab oculis eorum; non enim dormiunt, nisi male fecerint ; nos quodammodo excitant dormientes, ut arrepto clypeo ueritatis, falsitati eorum corde resistente, uigilemus, euangelica tuba nostris auribus insonante: uigilate et orate, ne intretis in tentationem .

Proponit deinde agitandas quinque Pelagianorum  questiones : Huiusmodi ergo dogmatis ista est nefanda blasphemia: Adam inquiunt, siue peccasset, siue non peccasset, moriturum fuisse; item peccatum eius neminem, nisi solum nocuisse ipsum; et posse hominem per liberum arbitrium, tamquam per se sibi sufficiens, implere quod uelit, uel etiam meritis operum a Deo gratiam unicuique dari; libidinem naturale esse bonum, nec in ea esse quod pudeat; et paruulos baptizatorum filios non trahere originale peccatum, neque perituros a uita eterna, si sine sacramento baptismi ea hac uita migrauerint.

Notandum uero, totidem questiones recensuisse aliquando curiosius Hilarium Syracusanum , Paulinum diaconum , Mariumque Mercatorem , nec tamen meminisse quarte de libidine, an sit naturale bonum, et utrum in ea sit quod pudeat; immo hac de questione disputatum per se non uideri, sed ex occasione  tantum, priusquam Iulianus causam Pelagianam defendendam susciperet.

Postea, Hypognostes nomen Pelagii atque Celestii appellat sepe, nusquam Iuliani, cum tamen post damnationem Pelagianorum, aut saltem post ann. 420, de questionibus peccati originalis nemo egerit, quin Iuliani meminerit, ueluti partium hereticarum principis.

Adde quod auctor Hypognosticn, etsi Pelagii, ut dictum est, Celestiique frequenter mentionem fecerit, eos tamen non uideatur directe insequi, sed singularem potius aliquem hominem, cuius modo responsiones ad argumenta catholicorum refellit, modo declinationes precludit, modo calumniis respondet.

Quid quod hostis ille singularis, quem sibi committit Hypognostes, inducitur uelut Celestiana quedam persona, que et longe plura de Celestiano errore disputet quam de Pelagiano, et ex questionibus quinque, unicam de gratia, quatuor de peccato  originali proponat, immo et proferat eadem fere omnia que Iulianus, Celestio in primis addictus, suis in libris afferre solet.

Deinde, questiones singulas longe aliter soluit Hypognostes quam uel Augustinus, uel Mercator: nam ut alia omittam longe plura, locum hunc Sapientie, Deus mortem non fecit , uehementer urget aduersus naturalem Ade mortalitatem; quem tamen auctores illi duo breuiter perstringunt, quasi magnum ibi presidium cause non ponant.

Deinde, crebra quidem adhibet Scripture testimonia, sed desumpta tum ex translatione ueteris Testamenti, quam Hieronymus ex Hebreo accurauit; tum ex Euangelii lectione, quam idem Hieronymus, Damasi rogatu, recognouit. Id unum exempli sufficiat, psalm. CXIu: Conuertere, anima mea, in requiem tuam, quia Dominus benefecit mihi. Quoniam eripuit animam meam de morte, oculos meos a lacrymis,  pedes meos a lapsu; placebo Domino in regione uiuorum. Hec aliter leguntur apud Augustinum: Conuertere, anima mea, in requiem tuam, quia Dominus benefecit TIBI. Quoniam EXEMIT animam meam a morte, oculos meos a lacrymis, pedes meos a lapsu. Placebo IN CONSPECTU DOMINI, in regione uiuorum.

Deinde, nullius Patris testimonium adhibet; sed sola pugnat uel Scripture auctoritate, uel rationibus: cum tamen nullus fere de rebus istis scripserit tunc temporis, quin contra nouitatem erroris Patres adduxerit, tamquam sacrosanti que fidei testes.

Deinde, nullius meminit, aut synodi, aut summi Pontificis, cuius sententia damnati sint errores quos impugnat; quamuis post Pelagii Celestiique condemnationem ab Ecclesia, id est, post ann. 418, nemo scripserit ea de causa qui religioni non duxerit tantum preiudicium silere.

Deinde, inequalem seruat orationis modum: nichil illo quandoque grandius, nichil mox humilius. Quam grandia sunt ista : O malum dogma,  quod pacis inimicus inuenit! o dogma, per quod scinditur matris unitas Ecclesie a regeneratis! o dogma, quod sub nomine Christi euertere et mutare nititur Christi fundamenta! o dogma, cui nefanda sunt nomina mille, mille nocendi artes! arma contra legem sumit ex lege; impugnat Euangelium ex Euangelio, pugnans et in sui perniciem; de ueris mendacia fingens, prouocat ad mendacium ueritatem. Sed hec sunt sibi pena, que inordinate proferens putat esse uictoriam, ut in eis, quod scriptum est, impleatur: Per que quis peccat, per hec et torquetur . Quam humiliter dicta : Abbreuiatum hunc facere libellum curaui: quem si quis legere uoluerit, non uerborum mediocritatem contempletur, sed fidei rationem; et si placet, ad Deum, qui docet hominem scientiam, gratias referat. Si qua uero sunt in quibus nolentes errauimus, si tamen aliqua sint corrigenda, intuitu caritatis, Deo iudice, corrigat, sed is cui sensus est  catholicus corrigendi. Si autem nichil sciens uel inuidiosus fuerit, uitiare que sana sunt non presumat.

Quam uehemens amplificatio hec est in libidinis laudatores : Audite breuiter non breuia, sed crimine ingentia, caloris uestri amantissimi opera, quibus in illicitum coire precipitat hebetata corda mortalium; et erubescite et conticescite tandem. Isto calore succensus, et turpiter illectus, nonnumquam pater inclinat filiam, et operatur incestum; filius etiam patris torum maculat, cum matri uel nouerce aliquando miscetur; in sororem frater cupidine ductus incurrit, et cognatam non erubescit opprimere: uirgo licentiam non sustinet nuptiarum, sed stuprum tempore concupiscit illicito. Maritus minime contentus licitis uxoris amplexibus, uteros contaminat alienos. Similiter et uxor immemor proprii mariti cubilis, adulterino amore uxoris torum occupat aliene. Quid de ruina aliquantorum seruorum Dei, et sacrarum uirginum dicam, que hac tempestate naufragia patiuntur? quid de diuersis immunditiis, in quibus earum  auctorem ipsum sibi puto pro uobis diabolum displicere? Ecce calor ille amantissimus uester, in quas ignominiarum sordes humanas ire illicit et precipitat mentes? Ecce quam illuuiem etiam in sanctis Christi membris fuisse, dicere non tremuistis? Ecce cuius obscenitatis et turpitudinis estis acerrimi laudatores, impudentissimi defensores, et, si non fallor, cum adhuc non displicet, forsitan et factores.

Quam lenis e contrario, quamque abiecta et humilis disputatio! Solet dici, ut prefatus sum, a plurimis, dum aliquid despicitur, aut pro paruo estimatur, uel certe quod penitus non sit: Nihil est. Cum ergo dicimus, nichil, nomen insubstantiale nominamus; cum uero addimus, est, rem significamus. Cur ergo nomen insubstantiale, id est, tamquam uere aliquid sit, dicimus, addendo, est? omne enim quod dicimus, est, esse aliquid estimamus; tamen cum aliquotiens dicimus, nichil est, pro consuetudine locutionis addimus, est, ad nichil, cum nomen tantum sit nichil, et non res .

Deinde, uocibus utitur peregrinis, insolentibus, atque etiam barbaris, cuiusmodi sunt, protoplastus, exsulatus, desolatus gratia, refellitus, repedare, etc.

Postremo, sextus liber uideri potest aut supposititius, aut saltem addititius, siquidem in eo mentio fit sexti articuli, quamuis in prefatione quinque tantum propositi sint. Et certe quintus liber, qui articulo quinto respondet, hanc habet clausulam, que totius operis dici potest absolutio: Nos uero anathematizantes uos, Paulum, in quo locutus est Christus, auscultamus predicantem, et sequimur, qui unum corpus et unum spiritum esse dixit Ecclesie catholice in Christo, unam fidem, unum baptismum, unum Deum patrem omnium, qui super omnes, et per omnia, et in omnibus nobis .

Adde quod liber ille sextus inuenitur aliquando in codicibus tum manuscriptis, tum impressis, seiunctus ab aliis quinque. Solus certe erat in codice Remigii Lugdunensis causantis idcirco prefatione carere hypomnesticum,  quem obserua singulari numero appellari. uisus est a me non semel ab iisdem separatus in antiqua editione opusculorum quorumdam de gratia. Soli sunt priores quinque in manuscripto codice bibliothece sancti uictoris ad muros urbis Parisiensis; nullusque dubito, quin aliis in codicibus perinde se res ut plurimum habeat.

Ex his animaduersionibus concludi posse arbitror, primum, Hypognostis aduersarium non esse alium a Iuliano Eclanensi episcopo, quem nemo nescit Celestianum in primis fuisse, libidinis tamquam naturalis boni laudatorem, fidei, qua creditur peccatum originale, professum impugnatorem, qui de gratia nonnisi per transennam dixerit, et ea omnia, si credimus Augustino, iactare solitus sit, que aduersarius Hypognostis adducit. Cur ergo appellatus non est de nomine? Constabit ratio, ubi actum fuerit de tempore conscripti operis.

 Secundum, opus hoc scriptum esse post iudicium Zosimi factum ann. 418, sed ante manifestam Iuliani de sua sede eiectionem, que contigit circiter ann. 420. Tempus eiectione prius clare satis eloquitur ipsummet de Iuliani nomine silentium, at tempus iudicio posterius significant hec uerba : Contra Pelagianos et Celestianos hereticos, quos Dominus tales futuros suo uitio ante constitutionem mundi presciuit, et exortos in mundo iudicio iusto damnauit, sermo nobis est respondendi. Quid enim tunc Iulianus molitus non est, ut iudicium retractari faceret? Quid non causatus aduersus catholicam Zosimi definitionem?

Atque hec causa fuit cur taceretur in libris Hypognosticis Iuliani nomen, ne animus episcopi exacerbaretur, qui cum nondum deiectus esset de sede, spem faceret reuertendi ad fidem, quam sub Innocentio ordinatore suo professus erat; quamquam et ista quoque silentii causa esse potuit, quod ut Sixti nomini Iulianus, dum inueheretur in catholicos, ita et  Sixtus, cum Pelagianos insectaretur, Iuliani nomini pepercerit, timore tamen Iulianum, caritate Sixtum impellente. Sic enim Iuliano Augustinus: Nescio quos etiam, inquit , quasi desertores dogmatis uestri, ad fidem catholicam conuersos arguis uel reuersos: quos tamen significasti ita te metuere, ut eorum nomina exprimere non auderes. Quo ex loco, qui procul dubio de Sixto debet intelligi, non obscure colligitur, presbyterum hunc cum Pelagianis aliquando sensisse.

Tertium, opus hoc ab uno aliquo nobilium fidei defensorum elucubratum fuisse: nullo certe, si ratio doctrine habeatur, indignum est. Pugnabant uero ea tempestate Hieronymus, Augustinus, Paulinus uterque, id est, episcopus et diaconus, Orosius, Mercator, Zosimus pontifex, Sixtus presbyter Romanus, et Afrorum forte quidam, ut Aurelius, Alipius, et auctor siue librorum de uocatione gentium, siue epistole ad Demetriadem Prospero tribute.

 Quartum, elucubratum non fuisse ab Hieronymo, nam tunc temporis scribere desierat de questionibus, pre summa senectute; res Iuliani, ne auditu quidem, nouerat; usus fuisset Latiniore dictione; de synodis non siluisset, quas in epistola etiam breuissima tacere non potuit; de Augustino non omisisset dicere, quem in tertio dialogo tam magnifice, post unicum opus lectum, laudibus extollit: aliquid more suo eruditionis aspersisset: denique habuisset orationem non desultoriam, ut Hypognostes, sed equabilem, ut solet.

Quintum, abiudicari pariter Paulino episcopo Nolano, partim propter aliquot rationum allatarum; partim quia de questionibus non scripsit, scripturus utique, et Latinius, et equabilius, si tentasset. Deinde res Iuliani uix habuit perspectas, cum ne Pelagianas quidem satis sciret, etsi Pelagii amicus: unde indiguit erudiri ab Augustino, ne errorem sibi persuaderi permitteret, uel a Pelagio per litteras, cum facilis esset decipi specie pietatis, uel ab obstinatis non tam Pelagii, quam praui dogmatis, defensoribus,  quos Nole patiebatur, impotens irasci etiam improbis. Denique popularis opinio de libro Paulini aduersus Pelagianos, ortum duxit ab errore hominis qui argumentum epistole 106 , Augustini ad Paulinum prefixit. Sumpsit enim epistolam ad Seuerum Sulpitium, eamque breuissimam, pro libro, et sententiam, quam Augustinus laudatam in Pelagianos argumentatur, in eosdem a Paulino dictam putauit, quamuis prolata sit a uiro sancto et sui despicientissimo, eo tantum fine, ut depingens anime sue formam, quam credebat miserabilem, illuderet urbane amico, qui depictam uultus speciem mitti sibi postulasset.

Sextum, neque etiam posse tribui Aurelio et Alipio Africanis, qui etsi fortiter steterint pro causa fidei aduersus inimicos crucis Christi, ille habendis synodis, iste obeundis legationibus, nichil tamen feruntur scripsisse, preter epistolas; in quibus tamen ita elucet  ingenium, doctrina, et stylus Augustini, ut illius non immerito dici possint. Deinde locus Orosii, ex quo quispiam concluderet utcumque, Aurelium contra Pelagium scripsisse: Qui sunt, inquit , columne et firmamenta Ecclesie catholice, Aurelius, Augustinus et Hieronymus, multa iam aduersus hanc nefariam heresim absque designatione nominum hereticorum scriptis probatissimis ediderunt, etc., pertinet ad tempora longe priora, quippe ipsam quoque synodum Diospolitanam precedentia.

Nescio, utrum Riuius satis attenderit ad hunc locum, cum scriberet , ex eo nobis primum innotescere prenomen Aurelii Augustino fuisse: Carthaginensis enim episcopus eo loci Augustino et Hieronymo accensetur, ut tribus uita functis defensoribus fidei, Cypriano, Hilario, et Ambrosio, totidem uiue responderent Ecclesie columne.

Septimum, auctorem siue librorum de uocatione gentium, siue epistole ad Demetriadem Prospero tribute, longe ab Hypognoste diuersum esse, Latinitatis,  styli, opinionumque dissensione; uterque enim purioris est dictionis, grandioris orationis, et mitioris in paruulos sententie.

Octauum denique, cum restet inquirendum de Augustino, Paulino diacono, Mercatore, Zosimo papa, et Sixto, de Zosimo facile esse ex eo ipso in partem negantem sentire, ex quo preiudicium aliquod sumi posset, nimirum ex Mercatoris uerbis : Celestius ob hoc a beate memorie predicto Zosimo episcopo scriptis amplissimis uel longissimis perdamnatus est, in quibus et ipsa capitula, de quibus accusatus fuerat, continentur, et omnis causa tam de Celestio suprascripto, quam de Pelagio magistro eius prauiore uidetur esse narrata, etc. Que enim prolixissima scripta dicuntur a Zosimo in uniuersum orbem missa, continebant certe predicta capitula, id est, excerpta ex libris Pelagii, que Mercator refert; at nullum eiusmodi excerptum in libris Hypognosticn continetur. Superest igitur inquirendum de quatuor  reliquis, Augustino, Paulino diacono, Mercatore, et Sixto presbytero Romano.

Nono certe seculo indubitatum erat, libros Hypognosticn esse Augustini, donec orta contentio est Hincmarum inter et Remigium Lugdunensem. Nam cum Gothescalcus libros illos laudasset, uelut apertos gratiam inter et liberum arbitrium iudices, eosdem Hincmarus adhibuit, ut Predestinatianam Gothescalci heresim confutaret.

Hincmarum arguit Remigius Lugdunensis, et libros, quibus se sentiebat grauiter urgeri, suppositos dixit Augustino. Dictum ex eo conficere sibi uidebatur, quod neque in Retractationibus censeantur, neque in indiculo Possidii. Quod prefatione careant, qua doceat Augustinus suo more, cuius impulsu, uel quam ob causam ad scribendum accesserit . Quod argumentum toties aliis in libris tractatum nullo opere pretio retractatum fuisset. Quod sermo ab Augustiniano differat. Quod dissona sit doctrina, nec in ipsis modestia Augustini  eluceat. Quod ex translatione Hieronymi testimonia Scripture proferantur, cum uersione communi antiqua Augustinus uti esset solitus.

Addebat Remigius, uideri sibi opus hoc, non paruo spatio post obitum Augustini, ab aliquo scriptum, noua postmodum Pelagianorum insurgente calumnia, uelut, per predestinationem reproborum ad interitum, doceret Ecclesia, a Deo, sua predestinatione, necessitatem imponi hominibus in suis impietatibus permanendi, et in eternum pereundi: fronti uero nomen Augustini prefixum, quia magna ex parte ipsius sensus breui hocce opusculo quasi in unum collegisset auctor; aliquos autem, cum id satis non intelligerent, existimasse, opus ipsum ab Augustino elaboratum, tamquam seu commonitorium.

Remigio Hincmarus respondit, fidemque publicam, et pene communem, qua fretus, ex hisce libris ab aduersario receptis , testimonium  adhibuerat, tueri conatus est, sed argumentis sane non optimis, ut neque ualidissimis oppugnabatur. Contendit enim, Augustinum, primum, scripsisse libros Hypognosticn, saltem sextum, ne crederetur tradita predestinationis in bonum doctrina, qua funditus Pelagianismum cum suis reliquiis, euerterat, astruere predestinationem hominum in malum, que infanda quedam blasphemia est. Deinde, suscepisse hunc laborem sub finem uite, quo tempore ex libris suis male intellectis uidebat Predestinatianam heresim oriri. Denique, pluribus in locis mentionem fecisse operis ad Prosperum et Hilarium missi. Ex hac Remigii Hincmarique contentione certo constat, libros de quibus agitur, ante nonum seculum Augustino communiter tributos fuisse. Quo uero tempore tribui ceperint, incertum est, nisi quod diuturnum esse oportuit, cum omnes codices ita ferrent, nec inficias ierit Remigius, quin ita uulgo crederetur, ac putabat Hincmarus: nam popularis credulitatis causas quesiuit paulo accuratius.

 Cum Remigio sensit Erasmus, et inde censuram eiusmodi inussit operi , hoc opus non esse Augustini. Primum illud arguit, quod cum sit iusti uoluminis, non commemoratur in Retractationibus. Deinde titulus insolens , quasi dicas Subnotationum: neque enim solet ille titulos Grecos indere suis libris, multo minus eos qui non indicant argumentum. Postremo nec stylus per omnia congruit, licet hominis eruditi facundique uideatur. Clamoris plus habet, solide argumentationis minus quam Augustinus. uidetur fuisse quispiam qui que sparsim ab Augustino disserta sunt contra Pelagianos, studuerit in unum contrahere.

Ego quidem, in abiudicandis Augustino quinque hisce libris, assentior libens Remigio atque Erasmo: censeo tamen reuocari debere ad examen, que a tribus istis hominibus adhibentur ad suam sententiam stabiliendam, ne aut falsis uerum iuuari, aut Hincmarus, magne uir auctoritatis, indicta causa,  damnari uideatur.

Atque ut inde exordium ducam, nichil preiudicat Hincmari sententie, quod Augustinus non meminerit huiusce operis suis in Retractationibus: quammulta enim alia pretermisit! Non meminit certe librorum de Predestinatione sanctorum, et de Bono perseuerantie, et de Perfectione iustitie: illos tamen quis neget ueros ac germanos fetus tanti parentis, sed iam senis? Diceret ergo aliquis eamdem sortem nactos esse Hypognosticos, quippe natu equales, et si credimus Hincmaro, post Retractationes editos.

At, inquit Remigius cum Erasmo, carent prefatione, qua auctor scribendi causas afferat, quod solet Augustinus; immo habent, eamque prolixissimam, quam oportuit desiderari in codice quo usus est Remigius: nec enim alia ratione possit mendacium excusare, quod omnium oculis facile reuincendum sit. Deinde quam prefationem preferunt libri de Magistro, de Immortalitate anime, etc., an idcirco laborant suspicione suppositionis?

 Pergit Remigius. Nulla fit huiusce operis mentio in indice Possidii, cum tamen curiose, ut multorum annorum familiarem decebat, omnia Augustini et nouerit, et recensuerit. uerum hec ratio imbecilla per se est; nam Possidius primum fatetur se non omnia enumerasse. Deinde posset aliquis a Possidio recensitum contendere: nam in omnibus editis indicibus leguntur hec uerba, liber unus contra questiones Pelagianistarum. Quis enim unus ille liber? Nullus certe eorum, qui uel septimo tomo, uel supplemento continentur, cum suo singuli nomine appellentur in indice, et unus ille insuper. Aestiment uiri docti huiusce argumenti pondus, et coniiciant, si quid ualent, super ea re, que me profecto latet, atque etiam cruciat, nisi forte uera sit coniectura postmodum afferenda.

Addit Erasmus, solitum non esse Augustinum suis opusculis Grecum nomen imponere, presertim quod  non explicet argumenti qualitatem. Mentem absque dubio Erasmus, cum ita scriberet, non intendebat, uel in librum de Fide, Spe et Charitate ad Laurentium, quem Enchiridion Augustinus dixit; uel in tractatus ad populum, quas Homilias uocauit: que duo nomina, nisi fallor, Greca sunt. Deinde operis argumentum satis explicari nomine Hypognosticon, Erasmus ipse abunde probat, cum subnotationes interpretatur, quibus nempe auctor, que sparsim ab Augustino disserta sunt contra Pelagianos, studuerit in unum contrahere.

Interrogat Remigius, que tandem necessitas Augustinum cegerit, materiem iterum uersare toties antea, totque libris tractatam. Interroganti uideri potest respondere auctor tota prefatione, aduersarios nempe fidei catholice, dum contra regulam ueritatis diabolicis armis pugnare nituntur, catholicos sollicitudine repugnandi facere cautiores, dum in hypocrisi uigilant nocituri, excitare catholicos dormientes, ut arrepto clypeo ueritatis, falsitati eorum corde resistente  uigilent, etc. Addiderit aliquis, e re fuisse Augustini, scripto amoliri a se inuidiam nascentis ex suis libris male intellectis Predestinatiane heresis.

Quamquam hec siue Remigiii, siue Erasmi argumenta nichil admodum momenti habeant ad Hincmarum refellendum, sunt tamen alia septem, que rem penitus conficiant. Nam inter capitalia quinque Pelagianorum dogmata, recenset Hypognostes, quod libido sit naturale bonum; numquam recensuit Augustinus, etiam cum de heresibus sub finem uite scriberet. Aliter Hypognostes, aliter Augustinus predestinationem explicat. Multum Augustinus modestia orationis, plurimum Latinitate Hypognostem uincit. Augustinus ex antiqua communi translatione Scripture testimonia profert; Hypognostes ex Hebraica Hieronymi. Numquam siluisset Augustinus de Patrum traditione, et Ecclesie iudicio ad stabiliendam fidem; silet omnino Hypognostes. Augustinus Iuliani nomen, quod alias tam frequenter appellat, hoc utique  in loco non reticuisset; reticet Hypognostes, quantumcumque uehementer hominem impugnet. Denique Augustinus, si modo operis auctor esset, hoc certe edidisset in lucem eo tempore quo editum reipsa ostendimus: recensuisset ergo cum aliis eiusdem etatis.

Credere posset aliquis, aut saltem suspicari, id operis tribuendum Mercatori, suspicionemque firmaret his fortasse argumentis. Librum Mercator eodem titulo fecit quo Hypognostes: enim Erasmus ipse interpretatur subnotationes; nec incredibile est, hominem Grece lingue in paucis peritum operi suo Grecum nomen dedisse. Deinde eodem tempore uterque auctor uixit, nec uidetur Mercator, cum catholice fidei defendende tam ardenter studeret, a scribendo uacasse quamdiu feruerent questiones de quibus sollicite Augustinum consuluit. Accedit quod idem utriusque fuerit erga Iulianum odium, idem erga Augustinum animus. Eadem fere utriusque Latinitas, parum nempe castigata. Utrique placent  insolentes et peregrine uoces: utrique exclamationes crebre, et alie orationis paulo uehementioris figure. Ambo denique Pelagianis uite turpitudinem aperte exprobrant, aculeatis sane ac pene iracundis uerbis. Legendum super hac re caput 4 et 5 Subnotationum, ubi Mercator domestica Iuliani propudia retegit. Hypognostes : Impudenti fronte lasciuientis libidinis motum, sic procaci lingua laudatis in publico, ut cunctis pateat quid a uobis geratur in secreto, si tamen, que laudare publice non pudeat, eligant uel secretum. Et postea: Pergite adhuc per campos loquacitatis uestre, qua tante turpitudinis calorem laudare non erubescitis, et clamate, secundum consuetudinem uestram dicentes: Libido calor bonus est genitalis, nec est in ea quod pudeat, quia si malum esse dicatur, nuptie iam damnabuntur; sine illa enim non poterit proles existere. Ex hoc aduertant dilecte uestre castissimi expugnatores, quantumlibet, quod tantum laudare delectat:  aut si non libet, cur suadetis, ut libeat, et castitas expugnetur a uobis? cur bonum predicatis, quod in uobis aduersum esse sentitis? Rogo, erubescite. Nemo umquam quod sibi est inimicum, bonum dicere delectatur, et laudum preconiis adornare. Fallimini prorsus, et fallitis, immo decepti estis, et decipitis. Non est iste calor bonus, nec genitalis in bonis genitalibus membris, que formauit Deus; sed malus, ut sepe dictum est, auctore diabolo, precedente peccato. Isto calore si uigor mentis uestre ad illicita non dissolueretur, non a uobis tam licite laudaretur.

uerum, ut in his que dicta sunt, Hypognostes et Mercator conueniant, quod tamen in dubium, nec immerito, uocauerit quispiam: certe in translatione Scripture dissentiunt, quod omnino capitale est, ubi de scriptoribus ecclesiasticis agitur. Unus de multis locus Pauli  sufficiat. Hypognostes. Absorpta est mors in uictoria, ubi est, mors, uictoria tua? ubi est, mors, stimulus tuus? Mercator. Absorpta est mors in uictoriam? ubi est, mors, aculeus tuus? ubi  est, mors, contentio tua? Deinde apud Hypognostem occurrit ubique passim uox protoplasti, ut affectata uideri possit; nusquam reperitur apud Mercatorem, nisi forte cum Greca interpretatus est. Denique uix quidquam Mercator scripsit, uel de gratia Christi, uel de libidinis naturali bono, uel de libero arbitrio, cum tamen occasio scribendi sepius se dederit; plura Hypognostes libro tertio et quarto, immo et sexto, si tamen habeat eumdem cum prioribus auctorem.

Paulini diaconi duo tantum habemus opera, uitam sancti Ambrosii, et libellum in causa Celestii missum ad Zosimum papam. Ex neutro licet concludere quidquam in rem nostram, cum utrumque in argumento longe discrepante uersetur. uita certe Ambrosii stylo plurimum differt ab Hypognosticis, et libellus uidetur esse hominis aptioris ad contentionem fori quam ad tractationem questionis de fide.

Adde quod Paulino nichil negotii cum Iuliano fuit, sed cum Celestio tantum; si uero fuisset aliquid,  non siluisset utique de Patribus, sedisque apostolice iudiciis, et aliis synodis, quandoquidem in libello, quamuis exiguo, tam magnifice omnium meminerit, tam copiose. Contra que etiam, inquit, magister suus litigat Pelagius, qui illa ipsa damnauit in iudicio Orientali, que iste in sedis apostolice cetu conatur astruere. Habet aduersum se etiam ueteres Ecclesiarum doctores catholicos plurimos, Orientalis et Occidentalis, Meridiane partis et Septentrionalis, qui in libris suis illum de originali peccato, si sanari desiderat, possunt docere. Habet beatum Cyprianum martyrem, beatum Ambrosium confessorem, Gregorium Nazianzenum, beatum papam Innocentium. Habet etiamnum, qui in corpore sibi colluctentur, si ille tamen hos tanto certamini habiles iudicat, aut certe quos sequi debeat, si uult magis recta discere quam praua docere. Habet, quod primum est, beatitudinem tuam, cuius illum oportuerat obedire sententie, cum audiret, damna. Habet postremum ipsos lactentes, quibus misereri debeat, si sibi  non uult: quibus, ut uerbis martyris utar, non propria, sed aliena dimittuntur peccata.

Restat opinari Sixtum presbyterum Romanum, qui Celestino successit in sedem apostolicam, auctorem esse Hypognosticn. uerum quia hanc primi opinionem defendimus, ueluti admodum probabilem, immo pene certam, uise sunt afferende, lectorumque iudicio subiiciende rationes, que in hanc sententiam non inclinarunt modo me sed ferme adegerunt. Orte sunt ille uero ex attenta animaduersione eorum, que totum hoc negotium spectant, queque ut singule infirmari possint, saltem a contentioso, omnes una coniuncte, uix possunt a cordato non obtinere assensum.

Prima hec igitur ratio me mouit. Constat, teste Augustino, Sixtum olim Pelagianis fauisse, suumque ipsis aliquamdiu impendisse patrocinium, quod magni momenti erat, non Rome tantum, ubi rerum potiebatur, sed ubique terrarum, quo Rome exemplum  pertinebat. Id testatur Augustinus, cum fidei susceptam causam aduersus gratie inimicos Sixto gratulatur . Quid gratius, inquit, legi uel audiri potest, quam gratie Dei tam pulchra defensio aduersus inimicos eius, ex ore eius qui eorumdem inimicorum MAGNI MOMENTI PATRONUS ante iactabatur. Et alio in loco : Fatendum est caritati tue, tristes eramus animo nimis, cum fama iactaret, INIMICIS CHRISTIANAE GRATIAE TE FAuERE. Sed ut hec tristitia de nostris cordibus tergeretur, primo te priorem anathema eis in populo frequentissimo pronuntiasse, eadem fama non tacuit. Deinde cum litteris apostolice sedis, etc.

Secunda. Impenso huic Pelagianis patrocinio, tantum momentum, quantum memorat Augustinus, tria precipue faciebant, nomen Sixti doctrina celebre: munus quod gerebat, docendi populum de rebus fidei: et potestas qua totam fere Ecclesiam Zosimi auctoritate regebat. Hec tria docet aperte Augustinus, in utraque ad Sixtum epistola.

Partim cum scribit , Sixti litteris fidem  ipsam Romane Ecclesie loqui. Nunc uero, cum apertius et latius, quid de illo dogmate contraque sentires, UT LITTERIS TUIS FIDES IPSA NOBISCUM ROMANAE ECCLESIAE LOQUERETUR. Cui potissimum beatus apostolus Paulus, de gratia Dei per Iesum Christum Dominum nostrum, multa et multipliciter est locutus, etc.

Partim cum ad Sixtum refert de omnibus , uelut ad rerum moderatorem. Quapropter, domine uenerabilis, et in Christi caritate suspiciende sancte frater, quamuis optime facias, cum de hac re scribis ad fratres, apud quos se illi de tua solent efferre amicitia; tamen hec cura maior tibi restat, ut non solum salubri seueritate plectantur, qui errorem illum Christiano infestissimum nomini audent garrire liberius, sed etiam ii diligentissime caueantur uigilantia pastorali, propter infirmiores et simpliciores Dominicas oues, qui eum pressius quidem atque timidius, sed tamen insusurrare non cessant, penetrantes domos, sicut ait Apostolus, et cetera que sequuntur, exercitata impietate  facientes; nec illi negligendi sunt, qui usque ad profundum silentium supprimunt timore quod sentiunt, sed tamen eamdem peruersitatem sentire non desinunt. Nonnulli quippe eorum, antequam ista pestilentia manifestissimo etiam sedis apostolice iudicio damnaretur, uobis innotescere potuerunt, quos nunc repente reticuisse perspicitis. Nec utrum sanati sint, sciri potest, nisi cum non solum dogmata illa falsa tacuerint, uerum etiam illis uera contraria, eo quo illa solent studio, defensauerint, qui tamen lenius profecto sunt tractandi. Quid enim eos terreri opus est, quos satis territos ipsa taciturnitas monstrat? Nec ideo tamquam sani pretereundi sunt diligentia medicine, quorum uulnus in abdito est. Etsi enim terrendi non sunt, tamen docendi sunt et quantum existimo facilius possunt, dum in eis timor seueritatis doctorem adiuuat ueritatis, ut opitulante Domino, gratia eius intellecta atque dilecta, etiam loquendo expugnent quod iam loqui non audent.

Partim etiam, cum narrat , ab eo litteras  cum apostolicis ad Aurelium Africe primatem ita datas, ut idem perlator foret Sixti litterarum, qui tractorie summi pontificis, Leo acolythus. Si enim breuissimam epistolam tuam, quam de hac ipsa re ad beatissimum senem Aurelium, per Leonem acolythum direxisti, exsultanti alacritate descripsimus, et quibus poteramus magno studio, legebamus: ubi nobis exposuisti, quid de illo perniciosissimo dogmate, uel quid contra de gratia Dei, quam pusillis magnisque largitur, cui est illud inimicissimum, sentias: quanta nos putas ista tua prolixiora scripta, uel exsultatione legisse, uel cura, ut legantur, quibus ualuimus aliis obtulisse, atque adhuc quibus ualemus offerre.

Partim denique, cum presbyterum hortatur ad docendos pastorali cura, quos satis hactenus terruerat potentia; cumque ei auctori tribuit que summi pontificis nomine gesta fuerant . Aliquanto diutius tecum sermocinamur, admonentes, ut docendis instes, quibus terrendis satis, quantum comperimus, institisti.  Sunt enim quidam qui iustissime damnatas impietates adhuc liberius defendendas putant; et sunt qui occultius penetrant domos, et quod in aperto iam clamare metuunt, in secreto seminare non quiescunt. Sunt autem qui omnino siluerunt, magno timore compressi, sed adhuc in corde retinent, quod ore iam proferre non audent: qui tamen esse possunt fratribus, ex priore ipsius dogmatis defensione, notissimi. Proinde alii seuerius cercendi, alii uigilantius uestigandi, alii tractandi quidem lenius, sed non segnius sunt docendi: ut si non timentur, ne perdant; non tamen negligantur, ne pereant.

Tertia ratio fuit eiusmodi. Sixtus ad tria Ecclesie Africane columina dedit litteras breues ad Aurelium, prolixiores ad Alipium atque Augustinum, quibus studuit, et a se amoliri inuidiam prestiti hereticis fauoris, et expurgare suspicionem consensionis, et famam suam absoluere apud catholicos, et ora occludere Pelagianis de sua se amicitia efferentibus. Deinde cum litteris apostolice sedis de illorum damnatione ad  Africam missis, tue quoque littere ad uenerabilem senem Aurelium consecute sunt, que tametsi breues erant, tuum tamen uigorem aduersus eorum errorem satis indicabant .

Quarta. In prolixioribus litteris continebatur defensio gratie Dei aduersus inimicos eius, preclara illa quidem, sed nondum tamen uisa Augustino decere summi pontificis quasi uicarium: unde licet Sixti litteras pre gaudio sanctus episcopus omnibus ostentaret, ueluti catholicam professionem uiri nobilissimi, exponentis , quid sentiret de perniciosissimo dogmate, uel quid contra, de gratia Dei, quam pusillis magnisque largitur. Aperienda nichilominus ipsi adhuc putauit abditissima predestinationis mysteria, ut quas Pelagianorum questiones Sixtus in litteris posuerat, quasi subdifficiles, eas inde soluere posset facile, post explicatam Scripturarum intelligentiam. Id totum Augustinus ingeniose prudenterque, ne dicam artificiose, prestitit, ut dum ualidis  rationibus ostendit quanto iure uicti sint, Sixti opera, damnatique heretici, uictori callide subministraret arma, quibus absolueret omni ex parte uictoriam: nec enim perfecta dici merito poterat, quamdiu illam dedisse hostis fuga potius, iurisque forma, quam uel doctrina iudicum, uel conuictorum assensio uideretur. Non segnius, inquit, sunt docendi, ut si non timentur, ne perdant; non tamen negligantur, ne pereant: quod enim putant auferri sibi liberum arbitrium, si nec ipsam bonam uoluntatem, sine adiutorio Dei, hominem habere consenserint; et cetera, quibus soluit Pelagianorum questiones.

Quinta, monitus est ab Augustino Sixtus, et acriter quidem, licet sub aliena persona, non facere satis officio, qui cum prius errorem Pelagii uehementius defendisset, ipsum quidem postea damnaret; non tamen impenderet tantum studii in asserenda ueritate cognita, quantum prius in propugnanda falsitate. Nonnulli eorum, antequam ista pestilentia manifestissimo etiam sedis apostolice iudicio damnaretur, uobis innotescere  potuerunt, quos nunc repente reticuisse perspicitis: nec utrum sanati sint sciri potest, nisi cum non solum dogmata illa falsa tacuerint, uerum etiam illis uera contraria eo quo illa solent studio defensauerint . Quibus uerbis procul dubio uir sanctissimus ipsummet Sixtum alieno nomine, uel unum, uel potissimum conuenit, monetque ut quoniam non fauore tantum, sed sermonibus etiam, immo et scriptis errorem iuuerat, eum nunc non uerbo solum et anathemate, sed tractatibus quoque librisque expugnaret: neque enim aliter, quod alibi docet, impleri posse illud Apostoli, longe latius patens quam uerba per se significent: Sicut exhibuistis membra seruire immunditie et iniquitati ad iniquitatem; ita nunc exhibete membra uestra seruire iustitie in sanctificationem .

Hec opinio alte insederat animo Augustini, neque tunc primum uenerat ipsi in mentem, cum scriberet  Sixto. Cum enim suspectam haberet Pelagii, ut erat reuera doli mali plena, purgationem Diospoli factam: Pelagius, ait , de quorumlibet sanctorum amicitia se iactauerit, quorumlibet de suis laudibus litteras legerit, quelibet purgationis sue gesta protulerit, nisi ea que contra Dei gratiam, qua uocamur et iustificamur, posuisse in suis libris idoneorum testium fide probatur confessus anathematizauerit, ac deinde contra hec ipsa scripserit et disputauerit, nequaquam his quibus plenius notus est uidebitur esse correctus.

Sexta, Sixtum iuuisse scriptis Pelagianum errorem, inde mihi persuasi, quod libri tres de Diuitiis, de Operibus Fidei, et Castitate, a Saluatore Salonio ante annos fere centum e bibliotheca uaticana in lucem editi, non tantum Sixti nostri sint, quod, preter fidem antiquorum codicum, probat Salonius, sed etiam Pelagianos errores contineant, quod eruditi iamdudum aduerterunt.

Scio equidem libros istos Sixto abiudicari a Baronio;  scio et a Bellarmino et ab aliis Salonii iudicium ueterumque codicum testimonium reiici; sed cur id fieret, id unum cause hactenus allatum est, quod errores Pelagianos continerent. Sed quid inde consequens? Quasi uero religionis sit opinari ab homine in summum pontificatum aliquando euecto scriptum quiddam olim, quod ipse postea damnauerit, et ab omnibus damnandum curauerit, longe antea quam in sedem apostolicam apicemque columne ueritatis ascenderet? An non Augustinus ipse, priusquam episcopus fieret, secutus est errorem quem postea in Massiliensibus damnauit?

Septima, uidetur ergo Sixtus, posteaquam ab Augustino, et amice monitus est, et plene eruditus, libros scripsisse, quibus partim officio pareret, omnibusque clarum faceret quam procul abesset a pristinis erroribus; partim Iulianum, quem totius agminis ducem factum sciret, unum pro cunctis, tacito licet nomine, oppugnaret; partim quoque tractoriam  Zosimi, que ipsius impulsu, et forte manu, atque etiam opera confecta fuerat, adiunctis uelut commentariis, probaret; partim denique pro epistolis Zosimi nomine in gratiam Celestii Pelagiique scriptis in Africam, non tantum satisfaceret per litteras ad Aurelium Alipiumque et Augustinum datas, sed additis etiam libris, quidquid peccatum fuerat cumulatius corrigeret. Qua uero de causa dixerim epistolas Zosimi ad Afros compositas fuisse a Sixto, mox aperiam, ubi uentum fuerit ad examen styli quo libri Hypognosticn scripti sunt.

Quos autem libros Sixtus scripsit, plane sentio esse Hypognosticos: quam opinionem ut persuadere pergam, nota, lector, Hypognostem; quod mirum fortasse cuipiam uideatur, inde fecisse initium libri, ubi Augustinus finem fecit epistole prolixioris ad Sixtum , quasi quod uerbo silet, facto diceret, se monitis Augustini parere, eumque preeuntem sequi, et librum epistole consonum edere. Si qua illos alia, inquit Augustinus , excogitare  aduersus fidem catholicam scieritis, et quecumque aduersus eos, ne dominici gregis infirma deuastent, uos quoque fideli et plane pastorali dilectione disseritis, nota facite nobis. Hereticorum quippe inquietudine, ut Scripturas uigilantius perscrutemur, unde ne ouili Christi noceant eis possit occurri, tamquam de somno ignauie nostre excitatur industria: ita per multiplicem gratiam Saluatoris etiam quod inimicus in perniciem machinatur Deus conuertit in adiutorium. Hypognostes : Aduersarii fidei catholice, dum contra regulam ueritatis diabolicis armis pugnare nituntur, nos sollicitudine respondendi faciunt cautiores; se uero decipiunt, antequam nostrorum ualeant aliquem uulnerare: cum enim ceci euacuare thesauros fidei concertant, spe fidei uacuati, faciunt plenitudinem fidei Ecclesie, opitulante Dei gratia, gloriari; et dum in hypocrisi uigilant nocituri, de quibus propterea dictum esse puto per prophetam: Ablatus est  somnus ab oculis eorum, non enim dormiunt, nisi male fecerint ; nos quodammodo excitant dormientes, ut arrepto clypeo ueritatis, falsitati eorum corde resistente, uigilemus, euangelica tuba nostris auribus insonante: uigilate et orate, ne intretis in tentationem . Confidunt ergo heretici, catholicam fidem impugnantes in uirtute sua, id est, in audacia cordis sui, gratia desolati, et in abundantia diuitiarum suarum, in operibus scilicet uoluntatis sue gloriantes. Sed Deus dissipauit ossa hominum sibi placentium; confusi sunt, quia Dominus spreuit eos . Confidamus et nos resistentes eis in gratia Domini, que est gloria nostra, redimens nos a circumdantibus nos, et intellectum dans nobis, et instruens nos in uia hac quam ingredimur, confirmando super nos oculos suos, quia in Deo salutare nostrum, et gloria nostra, Deus auxilii nostri, et spes nostra in Deo est.

Deinde uide an non tempus, locus, argumentum, aliaque adiuncta trahant cogitantis animum in partes Sixti.

 Scripsit Hypognostes eo fere tempore quo littere Augustini ad Sixtum perlate sunt, siquidem id Operis compositum est anno circiter 419, et posteriores littere ab Augustino ad Sixtum misse sunt, uel sub finem ann. 418, uel initio consequentis .

Scripsit Rome, quandoquidem ea utitur Scripture uersione que Rome tantum in usu tunc fuit; et iis quidem de questionibus que Ecclesiam Romanam exercerent, atque in tractoria Zosimi continerentur.

Scripsit denique contra Iulianum nondum depositum, sed unum tamen de iis quos Rome uersantes Augustinus conqueritur  damnatas iustissime impietates adhuc liberius defendere.

Cum igitur nichil uetet quominus hi libri tribuantur Sixto, non locus, non tempus, non argumentum, non alia adiuncta; cumque tribuendos multa suadeant, admonitio Augustini, officium Sixti, conformitas  prefationis Hypognosticn cum fine epistole 105, etc.; immo cum ita sentire cogat auctoritas Augustini, qui Sixto ascribens acta Zosimi, non obscure indicat litteras Zosimi ab eodem Sixto exaratas; et ut non indicaret, eas tamen eiusdem esse auctoris cuius libri Hypognosticn demonstret utriusque Operis idem stylus, unus quasi spiritus, eedem sententie, et eedem pene uoces, exempli gratia: Ante tribunal Christi omnes stabimus, etc. ; Mecum stabit ante tribunal Christi, rationem redditurus, quisquis ille fuerit, etc. ; uerisimillimum est, si non certum, a Sixto Hypognosticos libros esse compositos.

Non me fugit, aduersus ea que huc usque allata sunt obiici posse duo. Alterum, quod libri tres quos diximus, de Diuitiis, Operibus Fidei, et Castitate, non eodem stylo scripti uideantur atque Hypognostici, atque ita et Sixto alterutrum Opus abiudicandum sit, et nostre rationis fundamentum aliquatenus labefactandum. Alterum, quod Sixtus uix umquam  purgare potuerit suspicionem propensi erga Pelagianos animi, siquidem factus etiam summus pontifex post duodecim annos dictus sit a nonnullis, et creditus a multis, Nestorio fauere Pelagianorum amico; sustulisset uero penitus totam hanc suspicionem, si Opus tam uehementer contrarium edidisset.

uerum quod ad primum spectat, non diffiteor quin inter utrumque Opus prefatum aliqua sit, tum styli, tum spiritus dissimilitudo: at nemo non mihi uicissim concedet aliud esse polemicum scribendi genus, quod in Hypognosticis adhibetur; aliud didacticum, quod in aliis libris: illud uehementius, istud lenius esse oportet; nec iisdem uerbis quisquam aduersario irascitur quibus amicum docet: detractis porro, que ab argumenti natura oriuntur differentiis, uix ulla supererit, tum Latinitatis, tum orationis disparitas.

Iam uero alterum uix ullius est momenti. Nam  Sixtus potuit hanc pati calumniam a quibusdam delusis arte Pelagianorum, qui cum ante damnationem se de eius amicitia efferrent, mentiti sint postea ipsum sibi non pugnare ex animo, sed lingua tantum, ut seruiret tempori, atque auerteret a capite suo imminens ab ira, cum imperatoris, tum summi pontificis, periculum.

Sic enim habendum est, Sixtum, qui post obitum Zosimi, quo pontifice nichil non poterat, a Bonifacio successore redactus esset uelut in ordinem, cauere debuisse, ne apud summum pontificem Afris apprime addictum, opinione fauoris erga Pelagianos, iuuaret inuidiam potestate pristina collectam, ideoque in ipsos iracundius scripsisse, nec id latuisse Pelagianarum partium duces, Iulianum et Celestium, Sixti factum perinde interpretatos; quasi rem non serio ageret: atque ita reconciliari posset aliquando, si neque interim appellaretur nomine inter oppugnandos catholicos, neque alia ratione irritaretur, sed patientius ferrentur que durius ipse diceret, solique  Afri lacesserentur, non admodum aliunde erga Romanos, ipsumque in primis Sixtum, bene affecti propter causam Apiarii Zosimique litteras a Sixto scriptas.

Hanc coniecturam non obscure confirmant uerba Augustini Iulianum alloquentis : Nescio, inquit, quos etiam quasi desertores dogmatis uestri ad fidem catholicam conuersos arguis uel reuersos; quos tamen significasti ita te metuere, ut eorum nomina exprimere non auderes, ne forte audientes abs te sua falsa crimina, mox tibi, si non uera, certe credibiliora reponerent. Quod quidem quicumque sunt isti qui grauiter sapiunt, non facerent, et parcerent tibi secundum Apostolum: Non reddentes maledictum pro maledicto. Isthec enim uerba Sixtum spectant, qui tunc rerum potiebatur cum ista scriberentur paulo post Zosimi obitum.

Atque hinc etiam fortasse Prosper, post relata magnifice que a Sixti predecessoribus quatuor gesta  fuerant contra Pelagianos: Confidimus, inquit, protectione Dei prestandum ut quod operatus est in Innocentio, Zosimo, Bonifacio, Celestino, operetur in Sixto, et in custodia dominici gregis hec sit pars glorie huic reseruata pastori, ut sicut illi lupos abegere manifestos, ita hic depellat occultos, illo auribus suis doctissimi senis insonante sermone quo collaborantem secum hortatus est, etc. Que prudens loquendi forma, orationisque callide modus prodit, nisi fallor, subdubitantem Prosperi animum de zelo precessorum equali in causa quam agebat.

Mirabile uero quispiam putet nullam fuisse factam eiusmodi librorum mentionem a ueteribus: siue Sixti amicis, qualis Augustinus; siue eiusdem Operum censoribus, ut Gennadius; siue etate paribus aut uicinis, sicut Prosper et Fulgentius.

uerum amicus fuit Hieronymi Augustinus: ubi tamen mentionem fecit, aut epistole ad Ctesiphontem, aut Dialogorum, quibus nichil melius contra Pelagianos editum est? Deinde recensuit quidem  Gennadius Opera Sixti, sed incuriose, et quasi per transennam, quemadmodum et Opera Celestini, attingens scilicet ea tantum que contra Nestorium facerent. Prosper denique totus est in suo Augustino, totus quoque Fulgentius, ut reliquorum uterque uideatur oblitus; nec immerito, cum discipulos deceat esse magistri cultores.

Quid quod de Sixto et Gennadius loqui noluit, et Augustinus silere debuit; Gennadius enim solitus est auctores qui contra Pelagium aut certe contra Pelagii reliquias pugnassent, uel pretermittere silentio, quantumuis nobiles ut Hieronymum; uel inuito animo memorare, ut Prosperum; uel malignis laudibus afficere, ut Augustinum. Ipse uero Augustinus aliter alias erga Sixtum se gessit: nam ut tunc laudaret, cum rerum potiretur Rome, fecit temporum necessitas; ut postmodum abstineret a laudando, suasit conuersio rerum ab obitu Zosimi; ut libros non uehementer  commendaret, in causa fuit Hypognosticorum qualitas, quibus melius quiddam proferre poterat, si quando uellet de libris aduersus Pelagianos legendis monere.

Adde quod uir tantus, quantus procul dubio fuit Augustinus, licet omnium, quod aiebat ille, laudum capax, nichilominus, ut erat natus in Africa, ita ad extremam usque diem patrii nescio quid, aut ueneni, aut ingenii potius, retinere uisus sit, quo solebant Afri sua suorumque pre alienis laudare. Equidem non memini me legere ullum uspiam ab Augustino sponte laudatum scriptorem, preter suum Cyprianum; laudauit alios semel ac iterum, sed cogente necessitate, ut responderet, tum Pelagio iactanti dogma suum auctoritate sanctorum confirmari , tum Iuliano obiicienti consentire secum Orientales, nouamque esse peccati originalis opinionem, et recens in Africa confictam .

Non est omittenda sub finem coniectura, que etsi  leuis in speciem uideri queat, suo tamen reuera non caret pondere. Possidius dum recenset Augustini Opera, meminit libri unius aduersus questiones Pelagianistarum: queritur quis unus ille liber. Scimus ab Augustino scripta esse plura opuscula de questionibus Pelagianistarum, tres nempe libros ad Marcellinum, epistolam unam ad Hilarium, librum de  Perfectione iustitie ad Paulum et Eutropium, epistolam unam ad Optatum, libros duos ad Albinam, Pinianum et Melaniam, epistolam unam ad Paulinum, unam quoque ad Mercatorem, libros duos ad ualerium comitem: hec et alia, que secunda pars tomi septimi continet, recensentur in Indiculo, et preterea liber unus contra Questiones Pelagianistarum. Nullum autem nouimus de Pelagianistarum questionibus librum, preter Hypognosticon, qui totus est in his soluendis: hunc autem, ut opinor, Possidius, quia reperit inter Augustinianos absque nomine, accensuit ceteris, eumdem omnium auctorem ratus; reperit uero, ut coniicere est, quia missus fuerat a Sixto ad Augustinum uelut ad amicum, id est, sine auctoris nomine, quippe satis aliunde noto.

Ex hoc Possidii facto profluxisse reor popularem errorem, quo a censoribus minus curiosis, iam inde ab eo tempore, Opus Hypognosticon pro Augustiniano habitum est.

Id in contrarium obiici posse intelligo, in codicibus  editis non unum esse librum Hypognosticon, sed sex numero, unius tamen libri meminisse Possidium. uerum ipsimet oculi obiectionem diluunt, cum meliores manuscripti codices nullam exhibeant librorum distinctionem, sed partes tantum eo titulo diuisas, Ad articulum primum, ad articulum secundum, etc.



PARS SECUNDA. DE SCRIPTIS AB HOSTIBUS FIDEI, PRO HAERESI PELAGIANA, uIuENTE SANCTO AUGUSTINO.


 uisum est hactenus que, uiuente Augustino, quibusue temporibus scripserint aduersus heresim Pelagianam sanctissimi quinque fidei defensores, nam Mercatorem quatuor aliis accensere necessum  est. uidendum deinceps que hostes fidei sex interim ediderint, et quid ex ipsorum libris superesse Deus uoluerit, sic tamquam tropeum de opimis hostium spoliis gratie Christi erectum.

Id totum laboris, quod in conquirendis undique fractorum uelut armorum reliquiis positum est, fructum aliquem afferre potest, siquidem inde constabit que quibus temporibus questiones ferbuerint, qua libri occasione scripti, et quibus incrementis heresis aucta sit; quamquam tertium istud ad consequentem potius dissertationem pertinet, cui hecce appendix materiem sufficiet.

Id uero circa hostium fidei scripta notandum inprimis est, a uariis auctoribus uaria Opera, non uno tempore esse edita, unum tamen in omnibus inesse spiritum, superbum scilicet, mendacem et uafrum. Nemo enim huiuscemodi hominum se suosque non iactat, nemo non despicit alios, nemo contumeliis aduersantes non onerat, nemo non adulatur potentibus, non querulis mendaciis iniuriam quam facit  pati se clamat, nemo mentem non dissimulat Patrumque traditionem obtendit, nemo non Scripture intelligentiam sibi, contradicentibus imperitiam, tarditatem ingenii, insaniam et morum peruersitatem tribuit.



CAPUT PRIMUM. Que scripta sint a Theodoro Mopsuestie episcopo, et Rufino Palestine prouincie presbytero, Theodori discipulo, Pelagii magistro.

Operum que uterque auctor pro Pelagianis dogmatibus composuit nichil superest, preter Theodori quinque libros, aut fragmenta potius librorum aduersus Augustinum, et Rufini libellum Fidei atque anathematismos duodecim. Nam que Theodori fragmenta in posteriore parte Operum Mercatoris exhibebimus,  ex libris ea quindecim de Incarnatione ceterisque eodem spectantibus collecta sunt.

Quoniam uero de confessione Rufini amborumque hereticorum opusculis reliquis dictum satis est suo uniuscuiusque loco, obseruanda impresentiarum puto  hec quinque breuiter.

Primum, cum a Pelagianis mote sint questiones quatuor precipue, unde mortalitas humani generis; an peccatum primi parentis traducatur ad posteros; quid per se ualeat natura humana ad opus bonum; an gratia Dei detur ex meritis; solas priores duas a Theodoro et Rufino disputatas esse: quamquam Rufinus de perfectione iustitie nonnichil attigit anathematismo secundo, quem dixit affirmantibus, quemuis sanctum uirum, siue prophetalem, siue apostolicum, sine auxilio Dei posse esse perfectum. In quo uidetur preiuisse Iuliano aliisque postea inchoationem iustitie libero arbitrio, perfectionem auxilio Dei, ascribentibus.

Secundum, Theodorum Rufinumque arma, quibus defensores utriusque prefati dogmatis catholici peterentur, fabricatos esse, suisque sequacibus tradidisse, siue que ex Scriptura prauos in sensus detorta, siue que ex humana ratione collegissent: ut merito  Theodorus Pelagii Celestiique et Iuliani, cum a Mercatore, tum a Ioanne Maxentio, magister dictus sit; merito quoque Mercator tres illos homines Rufini discipulos uocauerit.

Tertium, Pelagianos consequentibus temporibus uix ullas exceptiones ullaque effugia tentasse, que non didicissent a Rufino, ut Pelagiane impietatis Theodorus, calliditatis Rufinus auctor iure appelletur.

Quartum, heresis Pelagiane, priusquam in Occidentem ueniret, statum hunc fuisse in Oriente, ut de duobus precipuis dogmatibus uehementer, de tertio remissius ageretur. Fuit uero iste quem diximus in Oriente status ante ann. 400.

Quintum denique, Theodorum, quamuis Opus contra sanctum Augustinum elaborauerit  paucis ante annis quam moreretur, sua tamen tradidisse dogmata, uel scriptis, que interierint, uel familiari sermone apud discipulos, indeque profecisse Rufinum, aliosque deinceps ex Rufino. Opus porro Theodori, quod dixi, re attentius considerata, censeo in Augustinum solum scriptum esse; sed ita tamen, ut dogmatis auctorem Hieronymum, Augustinum defensorem, Theodorus faciat, qua ratione tollitur quidquid pugne dissidiique Mercatorem inter et Photium apparet. uide notas ad Operis fragmenta.



CAPUT II. Que scripta sint a Pelagio monacho, Rufini discipulo, et Celestii magistro.

Que scripta sint a Pelagio, quorumque auctorum testimonio opera singula ipsi tribuantur, dictum est ; nunc, quod promissum fuit, afferenda que supersunt, et sue singulis temporum note ascribende.



De Trinitate libri tres.


Gennadius, libro de Scriptoribus Ecclesiasticis : Pelagius heresiarcha, inquit, antequam proderetur hereticus, scripsit studiosis uiris necessarios tres de fide Trinitatis libros, etc. Hinc tempus scriptionis utcumque collegimus : nempe ante aduentum Rufini Syri in Urbem, quo erroris magistro Pelagius usus est, atque adeo ante tempora Anastasii pape, non tamen Siricii, nec cum adhuc uiueret Damasus, et Hieronymum inter atque Pelagium necessitudo esset; alioquin Hieronymus Pelagii tunc amici nomen non siluisset in Catalogo scriptorum, quem ann. 392 absoluit, id est, Theodosii ann. 14, Siricii ann. 8; quo tempore Pelagius heresim nondum prodiderat, sed fama sanctitatis ac doctrine fruebatur.

Ex his tribus libris nichil superest, preter Gennadii memoriam; omnes uero quicumque audire uolebant tractatores ecclesiastici, ea etate de Trinitate  libros edebant, propter hereses duas, Arianam et Macedonianam, nondum penitus exstinctas; quisque enim auebat symbolum Nicenum atque Constantinopolitanum defendere, eoque pacto se orthodoxum probare; siquidem tunc temporis, ut ueterum testimonio constat, confessio certa erat publicaque professio. Pelagius porro quid de Trinitate sentiret, aperuit non obscure in libello Fidei. Quamquam de processione Spiritus sancti Theodoro Mopsuesteno assentitur, licet errorem celet. Credimus, inquit, et in Spiritum sanctum, uerum Deum ex Patre procedentem. uide notas ad libellum Fidei.



Expositiones breues in omnes Epistolas Pauli apostoli.

Huiusce operis meminerunt Augustinus lib. III de Peccator. Meritis et Remissionibus cap. 1 et 12, et lib. de Gestis Palestinis cap. 16, Mercator in Commonitorio cap. 2 et in prefatione Subnotationum, auctor  Predestinati heresi 88, Cassiodorus Diuinarum Lectionum cap. 8, illudque Pelagio tribuerunt tamquam indubitato parenti, quod nunc extra controuersiam uersatur.

Fuit tamen olim suppositum Gelasio, ut quidem uidentur sibi aliqui colligere ex uerbis Cassiodori. Certe credula antiquitas Hieronymo tribuit, eiusque operibus inseruit, quemadmodum et reliqua fere Pelagii, ut libellum fidei, ac epistolam ad Demetriadem; eoque pacto ad nos usque transmisit, alioquin facile peritura, nisi dignum eternitate nomen mentita essent.

Neque fuit ista siue credulitas, siue suppositio, recentioris eui flagitium: Primasius enim commentarios istos breues non obscure mihi uidetur adiudicasse Hieronymo , cum ad uerba ista Pauli Rom. III: Sicut scriptum est, Ut iustificeris in sermonibus tuis etc., ita loquentem  Dauidem inducit: Dum me immanis commissi reum arguis, per prophetam probas te habere de nostris operibus curam, et uincis eos qui te incuriosum humanorum actuum iudicabant. Quibus addit: Ideo de isto sensu Apostoli totam expositionem cuiusdam sancti uiri posui, ut plenius lectoris sollicitudo imbueretur; et ubicumque sic inueni, paginas plenas pro instructione hic posui. uir ille porro quem laudat, cuiusque plenas paginas in opere suo posuit, neque Ambrosius fuit, ut qui tale nichil dixerit; neque Augustinus, siue ob eamdem causam, siue quia nominatim ipsum solet appellare: ergo uisus est Hieronymus. Ex his enim tribus commentarios suos sumere uoluit. Atqui uerba que attulit leguntur apud Pelagium, in expositione eiusdem loci; sic enim scripsit: Probasti te curam de hominibus habere, qui per Prophetam mea abscondita reuelasti, et uicisti eos qui te incuriosum humanorum actuum esse confingunt. Pelagium ergo pro Hieronymo sumpsit, alteriusque expositiones alteri attribuit, non priuato, reor, iudicio, sed fide publica. Sexto igitur seculo  iam supposite fuerant Hieronymo expositiones ille breues Pelagii.

Coniecturam iuuat, quod opus hoc, unde transtulit adductam sententiam, uocat expositiones, quo nomine inscribuntur Pelagii scholia; et paginas inde plenas subinde se posuisse ait: posuit uero ex Pelagio integras.

Lectum dixi opus istud ab Augustino, et diligenter quidem, cum plura hinc et inde attulerit diuersis temporibus: duo tamen reprehendit, alterum, quod aliena persona dictum contra peccatum originale ; alterum, quod propria, de intelligentia huius sententie apostolice: Non est uolentis, neque currentis, sed miserentis Dei ; nichil de gratia et libero arbitrio arguit, nichil de lege et perfectione iustitie, nichil de concupiscentia peccati frutice, ut mirum sit, uossium, et qui uossium pene exscripserunt, oculatiores fuisse suo, quo se iactant, magistro; audenterque  scripsisse dogmata, de quibus Pelagius redargutus fuit, pleraque clarissimis uerbis, sine ullis ambagibus, in his breuissimis expositionibus contineri.

Lectum quoque est, nisi mea me fallit opinio, ab Hieronymo: qui enim latuisset uirum diligentem opus tanto ambitu a Pelagii sectariis predicatum, suamque presertim ob breuitatem Hieronymiane prolixitati collatum? Inde tamen nichil excerptum est, quod in libellum accusationis, utique compositum apud Hieronymum, conferretur: siue quia nichil reprehensione dignum uisum est lectoribus, siue alia fuerit causa, et ea maxime, quod de his libris, ab Anniano non recognitis, ualere posset Pelagii querela, quod opuscula quedam sibi, antequam emendarentur, aut dolo subrepta essent, aut precibus extorta.

Lectum certe est, atque ex parte emendatum a Cassiodoro, ut ostendimus in notis ad caput 2 Commonitorii: sustulit enim uir apprime doctus ex commentariis in Epistolam ad Romanos, que contra fidem  catholicam Pelagius haberet, deditque suis exemplum, et pene mandatum, idipsum in aliis aliarum epistolarum expositionibus prestandi, quo securius legi posset opus subtilissimum pariter ac breuissimum. Credibile uero est, si non certum, eos quos habemus, siue in editis, siue in mss. codicibus, commentarios, ex correctione Cassiodori atque discipulorum exscriptos esse. Que res admirationem mihi fecit cogitanti, a quibusdam has ipsas expositiones in Epistolam ad Romanos, etiam a Cassiodoro uiro inprimis catholico repurgatas, dici lernam quamdam esse Pelagianarum hereseon, et cloacam sordium, quas impurus heresiarches euomuit. Quid quod ex iis ipsis locis, que arguuntur erroris, plurima suos in commentarios transtulit, aut exscripsit potius, Primasius sancti Augustini, perinde ac Fulgentius, addictissimus discipulus?

Legere uero nemo potest, quin facile iudicet, istud  opus humilioris esse styli, quam uel liber de Natura, uel epistola ad Demetriadem, uel libri de Libero Arbitrio: hec enim alieno stylo, illud suo edidit, quod pluribus in locis ostendimus, ut Hieronymi iudicium de infantia Pelagii, cum aliorum laudibus de facundia, non pugnet: Hieronymus enim, quid per se posset Latino sermone barbarus de Scotia; alii, quid eluceret in operibus prefatis, estimarunt.

Elucubratum id operis oportet a Pelagio ante ann. 412: tunc enim ab Augustino lectum est cum scriberet ad Marcellinum ann. 412. Tradit Mercator editum ante uastationem Urbis, que contigit ann. 410, immo compositum statim atque Pelagius a Rufino Syro edoctus est dogma catholico contrarium, de mortalitate generis humani, et traduce peccati, quod contigit temporibus Anastasii pape.

Ut autem pateat quantum mutationis Cassiodorus fecerit, uisum opponere , et ea que in uulgatis codicibus habentur, Cassiodoro emendatore, et que Pelagius scripserat, relatore Mario atque  etiam Augustino.



[1Kb] PELAGIUS APUD MERCATOREM.

Per unum hominem peccatum intrauit in mundum, et per peccatum mors . Exemplo, inquit, seu imagine usus est, quia sicut cum non esset peccatum, per Adam subintrauit; sic et cum non remansisset iustitia apud aliquem, uita per Christum reparata est.

 Et in omnes homines mors pertransiit . Cum sic, inquit, qui peccant, similiter et moriuntur: neque enim aut in Abraham, aut in Isaac, aut in Iacob mors pertransiit, de quibus Dominus ait: Huic omnes uiuunt . Hic autem, inquit, propterea dicit omnes mortuos, quoniam multitudine peccatorum non excipiuntur pauci  iusti; sicut et ibi inquit: Non est qui faciat bonitatem, non est usque ad unum . Et iterum illud inquit: Omnis homo mendax . Aut certe in illos omnes pertransiit, qui, humano ritu, non celesti, sunt conuersati.

 Sed regnauit mors ab Adam usque ad Moysem, etiam in eos qui non preuaricauerunt in similitudinem preuaricationis Ade . Siue cum non esset, inquit, qui inter iustum et iniustum discerneret, putabat mors se omnium dominari, siue in eos qui mandatum, tamquam Adam preuaricati sunt, hoc est, de filiis  Ne, quibus preceptum est, ut animam in sanguine non manducarent, et de filiis Abraham, quibus circumcisio mandata est, sed in eos qui preter mandatum legem contempserant naturalem.

 Qui est forma futuri . Quoniam, inquit, sicut Adam preter coitum a Deo formatus est: sic et Christus a uirgine, fabricante Spiritu sancto, processit. Siue, sicut quidam dicunt, forma a contrario, hoc est, sicut ille caput peccati, sic etiam iste caput iustitie est.

 Sed non sicut delictum, ita et donum . Ne in forma, inquit, equalitas putaretur.

Si enim in unius preuaricatione  multi mortui sunt, multo magis donum et gratia Dei per unum hominem Christum in multos abundauit . Plus ualuit, inquit Apostolus, gratia in uiuificando, quam peccatum in occidendo, quia Adam non se solum, sed et suos posteros interfecit: Christus uero et eos, qui tunc erant in corpore, et eos qui postea futuri erant, liberauit.

 Hi autem, inquit, qui contra traducem peccati sentiunt, acriter eos qui defendunt traducem, impugnare conantur. Si peccatum, inquiunt, Ade etiam non peccantibus nocuit: ergo et Christi iustitia non credentibus prodest; quoniam similiter, immo plus dicit Apostolus, per unum liberari, quam per unum ante perierat. Deinde dicunt:  Si baptismus mundat antiquum illud ueternosumque peccatum, qui de duobus baptizatis nati fuerint, debent hoc carere peccato; non enim poterunt ad posteros transmittere quod ipsi minime habuerint. In hoc addunt: Quoniam si anima non est ex traduce, sicut nec est, sed sola caro habet traducem peccati, sola et penam meretur; iniustum enim, ut hodie anima nata  non ex massa Ade, tam antiquum peccatum portet alienum: quin et rationabile est, ut Deus, qui propria peccata dimittit, non imputet alienum.

Et iterum in alio sermone suo Pelagius: Si peccator, inquit, genuit peccatorem, ut paruulo eius peccatum originale in baptismi acceptione soluatur, iustus ergo iustum gignere debuit. Si parentes, inquit, post conuersionem  propria peccata non ledunt, multo magis filiis eorum per eos nocere non poterunt. Si priorem hominem contigit, causam mortis fuisse: ergo per Christi aduentum mori iam non oportebat. Si per peccatum Ade mors orta esset, numquam post remissionem peccatorum, quam nobis liberator donauit, moreremur. Plus ergo ualuit peccatum Ade,  omnes omnino homines occidendo, quam Christi gratia in saluando, que non in omnibus, sed tantum credentibus profuit: neque enim omnes qui nascuntur ex Adam, ii etiam renascuntur in Christo.



PELAGIUS IN CODICIBUS EMENDATIS A CASSIODORO, QUALES NUNC HABENTUR.


Sicut per unum hominem, etc. Si per unum hominem Euam peccatum intrauit in mundum, insaniunt, qui dicunt, antequam deceperit diabolus Euam, peccatum fuisse in mundo. Item, hic ostendere uult, propterea Christum passum, ut qui sequentes Adam discesseramus  a Deo, per Christum reconciliemur Deo. In hunc mundum peccatum, etc. Exemplo uel forma. Quomodo cum non esset peccatum, per Adam aduenit, ita etiam cum pene apud nullum iustitia remansisset, per Christum est reuocata; et quomodo per illius peccatum mors intrauit, ita et per huius iustitiam uita est reparata, futura, non presens.

 Et ita in omnes, etc. Dum ita peccant, similiter moriuntur: non enim in Abraham et Isaac et Iacob pertransiit, de quibus dicit Dominus: Omnes enim illi uiuunt. Hic autem ideo dicit omnes mortuos, quia in multitudine peccatorum non excipientur pauci iusti, sicut ibi: Non est qui faciat bonum, non est usque ad unum: et omnis homo mendax:  siue in eos omnes pertransiit, qui humano, non celesti ritu uiuebant. Item, nunc Apostolus mortem anime significat, quia Adam preuaricans mortuus est, sicut et propheta dicit: Anima que peccat ipsa morietur . Transiuit enim et in omnes homines, qui naturalem legem preuaricati sunt.

In quo, etc. Hoc est,  in eo, quod omnes peccauerunt, exemplo Ade peccat [Fort. peccantis].

Usque ad legem, etc. Lex peccati uindex aduenit, ante cuius aduentum liberius [Fort. peccabant, quia, etc.], uel presentis uite longitudine fruebantur; erat quidem ante legem peccatum, sed non ita putabatur esse peccatum, quia iam pene oblitteratum fuerat in natura. Item dicens, usque  ad legem, Moysi significat, inferens autem, peccatum non imputatur, cum lex non est. Naturalem iterum ostendit legem, per quam preuaricatus est Cain, et post ipsum, qui naturalem legem preuaricati sunt.

Peccatum autem, etc. Quomodo mors regnabat, si non imputabatur peccatum? nisi subaudias, in presenti non imputabatur.

 Sed regnauit mors, etc. Siue dum non esset, qui inter iustum et iniustum ante distingueret, putabat se omnibus dominari; siue non solum in eos qui preceptum sicut Adam transgressi sunt, hoc est, de filiis Ne quibus iussum est ne animam in sanguine manducarent, et de filiis Abrahe, quibus circumcisio mandata est;  sed etiam in eos qui sine precepto legem contempsere nature.

Etiam in eos qui non peccauerunt in similitudinem, etc. Hi sunt qui non in similitudinem preuaricationis Ade peccauerunt,  qui per naturalem legem transgressi sunt, et non sicut Adam per mandatum.

Qui est, etc. Siue ideo forma fuit Christi, quia sicut Adam sine coitu a Deo factus est, ita ille ex uirgine, Spiritu sancto operante, processit. Quidam dicunt forma e contrario, hoc est, sicut ille peccati caput, ita et iste, iustitie. Item forma Christi Adam factus est: sicut  enim Adam primus mandatum Dei preuaricans exemplum est, legem Dei preuaricare uolentibus, sic et Christus uoluntatem Patris complens, exemplum est imitari eum cupientibus.

Nam non, etc. Ne in forma equalitas putaretur.

Si enim unius delicto  multi mortui sunt, multo magis gratia Dei et donum in gratia unius hominis Iesu Christi in plures, etc. Hic manifeste docet, quia non generaliter de omni homine dicit, dicens: Unius delicto multi mortui sunt; quia communi et naturali morte, non solum peccantes, sed et iusti moriuntur.



Testimoniorum liber unus.


Gennadius loco mox citato: Scripsit et pro actuali conuersatione Eulogiarum ex diuinis Scripturis librum unum, capitulorum indiciis in modum sancti Cypriani martyris, presignatum. Circa hoc opus obseruanda  uidentur ista septem.

Primum, Pelagium se imitatorem, immo expletorem operis beati martyris Cypriani, ad Quirinum scribentis, professum esse. Unde Augustinus : Heresiarches istorum Pelagius cum debito certe honore commemorat Cyprianum, ubi testimoniorum librum scribens, eum asserit imitari, hoc se dicens facere ad Romanum, quod ille fecerit ad Quirinum. Sententias igitur singulis titulis proposuit, quas subiunctis Scripture testimoniis probaret more sancti martyris: atque hec causa est cur unum opus, modo Eulogiarum nomine, modo Testimoniorum, modo Titulorum et Capitulorum dicatur.

Secundum, cum tres sint Testimoniorum libri a Cypriano scripti, uideri additum a Pelagio quartum, qui tertium martyris expleret, unumque simul conflaret absolutum opus, a studiosis uite sanctioris legendum, tamquam breuiarium celestium preceptorum . Nam duo priores apud  Cyprianum pugnant aduersus Iudeos de fide, tertius in religiosa disciplina uersatur, uel, ut loquitur Gennadius, in actuali conuersatione.

Tertium, maligne id totum fecisse Pelagium, ut Cypriani lectione imprudentes animos sensim sine sensu in suas partes adduceret, multis, que a sancto martyre dicta sunt catholice, sed ambigue, in prauam sententiam deflexis, cuiusmodi est duodecimus titulus: Non esse iurandum; et quadragesimus secundus: Fidem in totum prodesse, et tantum nos posse, quantum credimus; quadragesimus nonus: Inimicos quoque diligendos; quinquagesimus secundus: Credendi, uel non credendi libertatem in arbitrio positam; sexagesimus primus: Possidendi concupiscentiam, et pecuniam non appetendam; sexagesimus quintus: Omnia delicta in baptismo deponi; septuagesimus septimus: Peccantem publice obiurgandum, etc. Tunc enim parturiebat heresim orbe toto grassaturam.

Quartum, in eo ipso libro contenta fuisse duo,  que Augustinus in epistola ad Hilarium refutat, nempe: Iurari omnino non debere, et diuitem uiuentem in diuitiis suis regnum Dei non posse ingredi, nisi omnia sua uendiderit, nec prodesse eidem, si forte ex ipsis diuitiis mandata fecerit. Utrumque uero Pelagius uoluit uideri ex Cypriano sumpsisse, et prius quidem iisdem uerbis ex libro tertio, titulo 12, sententia parumper detorta atque etiam corrupta.

Quintum, ex hoc eodem libro deprompta esse magnam partem, que Gallicani episcopi obiecerunt Pelagio, ut mirabile sit, quod scripsit Gennadius, hoc opus esse necessarium studiosis uiris. Annon potius inde ipse Gennadius suum prodit in Pelagium studium, suamque facit suspectam fidem?

Sextum, ea que inde Pelagio obiecta sunt, ab ipso ita subdole fuisse exposita, ut tolerabilem uisa sint Patribus Diospolitanis habere sensum, quamquam haberent reipsa peruersissimum, ut subtiliter Augustinus  perspexit: eam ob rem singulis titulis subiicietur interpretatio Pelagii, sicubi adhibita sit.

Postremum, hoc opus a Gennadio inscriptum Eulogiarum, siue de actuali conuersatione, id est, de uita actiua, uel de officiis uirtutum, que non iam Deum, sed proximos spectarent: qua uocis notione usus est Iulianus Pomerius in libro secundo operis, quod uulgo dicitur, de uita contemplatiua, tribuiturque, quod mirabile uidetur eruditis, etiamnum a quibusdam Prospero, contra manifestam, tum Isidori auctoritatem, tum mss. codicum fidem. Affixus porro apud Hieronymum  titulis numerus, procul dubio uitiosus est; sed emendari non potuit sine laboriosa codicum mss. collatione, cuius opere minimum uidetur pretium. Est uero non mediocre, si quis animaduersiones Hieronymi ad singulos titulos consideret paulo attentius: perspiciet enim non sine animi uoluptate, quod nostris etiam temporibus multum prosit. Conducet quoque non parum consulere Augustini in libro de  Gestis Palest. obseruationes ad singulas Pelagii interpretationes.


TITULUS.

Non posse esse sine peccato, nisi qui scientiam legis habuerit . Interpret. Pelag. : Ego quidem dixi, sed non sicut illi intelligunt. Non dixi non posse peccare, qui scientiam legis habuerit; sed adiuuari per legis scientiam ad non peccandum, sicut scriptum est: Legem in adiutorium dedit illis .


TITULUS.

Etiam feminas debere habere scientiam legis, debere et Deo psallere .


TITULUS XIu.

Seruum Dei nichil amari de ore suo, sed semper  quod dulce est et suaue, proferre debere .


TITULUS XXI.

Sacerdotem siue doctorem omnium actus speculari debere, et fiducialiter corripere peccantes: ne pro iisdem rationem reddat, et eorum sanguis de suis manibus requiratur.


TITULUS XXXI.

Sacerdotem siue doctorem nemini adulari debere, sed audenter omnes corripere, ne et se et eos qui eum audiunt perdat.


TITULUS LXXII.

Omnes uoluntate propria regi, et suo desiderio unumquemque dimitti .

De hoc ipso sapientia Salomonis . Sum quidem et ego mortalis homo similis omnibus, et ex genere terreno illius, qui prior factus est, et in uentre matris figuratus sum caro decem mensium tempore, coagulatus sum in sanguine ex semine hominis et delectamento somni conueniente, et ego natus accepi communem erem, et in similiter factam decidi terram, et primam uocem similem omnibus emisi plorans. Nemo enim ex regibus aliud habuit natiuitatis initium. Unus ergo introitus est omnibus ad uitam, et similis exitus: propter hoc optaui, et datus est mihi sensus, et inuocaui, et uenit in me spiritus sapientie. Et Psalmista : Dilexit maledictum, et ueniet ei; et noluit benedictionem, et elongabitur ab eo. Et Ecclesiasticus : Apposuit tibi  aquam et ignem, ad quoduis porrige manum tuam. Ante hominem bonum et malum, uita et mors; quod placuit ei, dabitur illi. Interpret. Pelag.: Hoc dixi propter liberum arbitrium, cui Deus adiutor est eligenti bona; homo uero peccans ipse in culpa est, quasi liberi arbitrii.


TITULUS LXXIII.

In die iudicii iniquis et peccatoribus non esse parcendum , sed eternis eos ignibus exurendos; scriptum est enim psalmo CIII: Deficiant peccatores a terra, et iniqui, ita ut non sint. Et in Isaia: Comburentur iniqui et peccatores simul, et qui relinquunt Deum, consummabuntur. Interp. Pelag.: Secundum Euangelium dixi, ubi dicitur de peccatoribus: Isti ibunt in supplicium eternum,  iusti autem in uitam eternam . Et si quis aliter credit, Origenista est.


TITULUS LXXXI.

Sapientiam et intellectum Scripturarum, nisi qui didicerit, scire non posse: et scientiam legis usurpare non debere indoctum .


TITULUS LXXXIII.

Christianum illius debere esse patientie, ut si quis sua auferre uoluerit, gratanter amittat; et gloriam uestium ac ornamentorum Deo esse contrariam. Ei qui uult tecum iudicio contendere, et tunicam tuam tollere, dimitte ei et pallium.


TITULUS CLXIu.

Inimicos ut proximos diligendos. Luce u: Diligite inimicos uestros: benefacite his qui oderunt uos; benedicite  maledicentibus uobis, et orate pro calumniantibus uos.


TITULUS CLXu.

Inimico numquam esse credendum.


TITULUS CXXIII.

Regnum celorum etiam in ueteri Testamento repromitti . Interp. Pelag.: Hoc et per Scripturas probare possibile est; heretici autem in iniuriam ueteris Testamenti hoc negant: ego uero Scripturarum auctoritatem secutus dixi, quoniam in propheta Daniele scriptum est : Et accipient sancti regnum Altissimi.


TITULUS C.

Posse hominem sine peccato esse, et Dei mandata facile custodire, si uelit .: Interp. Pelag. Posse quidem hominem sine peccato esse, et Dei mandata custodire, si uelit, diximus; hanc enim possibilitatem Deus illi dedit. Non autem diximus quod inueniatur aliquis ab infantia usque ad senectam qui numquam peccauerit; sed quoniam a peccatis conuersus, proprio labore et Dei gratia, possit esse sine peccato, nec per hoc tamen in posterum inconuertibilis.


TITULUS CXXIII.

Ne leuiter quidem esse peccandum.


TITULUS CXXXI.

Malum uero nec cogitandum. Matthei u: Qui uiderit mulierem ad concupiscendum, iam mechatus est eam in corde suo. Interp. Pelag. Hoc non ita posuimus,  sed diximus, debere studere Christianum, male cogitet. Scilicet Gallicani episcopi obiecerant, quasi dixisset malum nec in cogitationem uenire.



Epistola ad sanctum Paulinum Nolanum episcopum.

De hac epistola facit mentionem Augustinus scribens Paulino in hec uerba : Quod etiam quibusdam litteris agit ad tuam uenerationem datis, ubi dicit se non debere existimari sine gratia Dei defendere liberum arbitrium, cum possibilitatem uolendi atque operandi, sine qua nichil boni uelle atque agere ualemus, a Creatore nobis insitam diceret, ut uidelicet hec intelligatur, doctore ipso, gratia Dei, que paganis atque Christianis, impiis et piis, fidelibus atque infidelibus communis est.

Facit quoque in libro de Gratia Christi, cap. 35, quod exscribendum uidetur. Legant, inquit, illam epistolam, quam ad sanctum uirum Paulinum episcopum, ante duodecim fere annos, scripsimus, que trecentis  forte uersibus nichil aliud quam Dei gratiam et auxilium confitetur, nosque nichilominus boni facere posse sine Deo. Hanc ergo epistolam legi, et inueni eum pene per totam non immorari, nisi in facultate et possibilitate nature, et pene ibi tantum Dei gratiam constituere; Christianam uero gratiam tanta breuitate sola nominis commemoratione perstringit, ut nichil aliud uideatur quam eam lacere timuisse. Utrum tamen eam in remissione peccatorum uelit intelligi, an etiam in doctrina Christi, ubi est et eius conuersationis exemplum, quod aliquot locis suorum opusculorum facit, an credat aliquod adiutorium bene agendi adiunctum nature atque doctrine, per inspirationem flagrantissime et luminosissime caritatis, non apparet omnino.

Atque hinc constat primo, tempus scripte epistole: que enim mox attulimus, scribebat Pelagius an. 417; quam igitur epistolam dederat ante duodecim fere annos, datam oportet ann. 405.

Constat et istud, Pelagium tunc temporis ita occultasse  mentem sententiamque suam de gratia Christi, ut ne Augustinus quidem intelligere ualuerit quid in animo haberet. Unde mirari quispiam iure possit eorum perspicacitatem qui uiderint in expositionibus Pelagii errores, quos nec Augustinus deprehenderit, nec Pelagius aperire, etiam plures post annos, uoluerit. Quod ergo scribens ad Paulinum arguere uidetur, aliunde magis quam ex ipsa epistola preiudicio quodam suspicatur.

Constat pariter qua occasione Augustinus ad Paulinum scripserit. uidit scilicet quid periculi a Pelagio fieret uiro specie pietatis capi facili; idque, ut erat fidei pariter ac Paulini amans, preuertendum ratus, adhibuit cautionem eo magis necessariam, quo suspectior potuit esse merito Paulinus, ut qui diu celasset amicum, tot litteris interpellatum, quam gereret cum Pelagio necessitudinem, cuius discipulos, etiam pertinacissimos, pateretur Nole sua libere dogmata tueri. uerum quia nichil erat in epistola Pelagii quod aperte gratiam Dei oppugnaret, eam  Augustinus per singulas partes non refellendam suscepit, sed altissimum gratuite predestinationis mysterium explicuisse contentus, de damnatione Pelagii a Patribus Diospolitanis, atque apostolica sede, dogmatibusque confitendis, ut catholica fides retineatur, admonuit.

Constat denique quis esset heresis Pelagiane status ann. 405. Timide agebatur de gratia, uerbisque ambiguis pretentabantur animi, ut postquam sese aliquatenus implicuissent questionibus de initio fidei, aliisque in speciem leuioribus, postmodum sensim sine sensu deducerentur in errorem, de uiribus nature ad opera pietatis, propter ineluctabilem, ut ait Augustinus, dogmatum ex sese reciproce aptorum quasi catenam.



Epistola ad Constantium episcopum.

Nusquam mentio fit huiusce epistole, quod sciam,  preterquam in libro de Gratia Christi, cuius in capite 36 hec sunt siue Pelagii, siue Augustini uerba: Legant etiam, inquit, ad sanctum Constantium episcopum, ubi breuiter quidem, sed plane libero hominis arbitrio Dei gratiam auxiliumque coniunxi. Hanc epistolam, ut superius dixi, non legi, sed si non est dissimilis ceteris que mihi nota commemorat, non habet etiam ipsa, quod querimus.

Quis porro Constantius fuerit, et cui Ecclesie prefuerit, diuinare nemo queat, cum nulle sint habite in Italia tunc temporis synodi, quarum acta ad nos peruenerint; coniicio tamen illustrem fuisse, siue generis nobilitate, siue sanctitatis fama: ad huiuscemodi enim homines scribebat Pelagius, ut, quod non semel notauimus, uel sibi opinionem uiri boni, uel sue impietati patrocinium faceret.

Notandum uero, uersipellem hereticum, ut recte fidei se mentiretur, ad eas epistolas prouocasse, quas tribus dederat nominis claritate perculsuris aduersariorum oculos; siluisse uero de libris unde poterat  non magno negotio conuinci: epistole nimirum ea arte composite fuerant, ut cum flexibiles forent in oppositos sensus, catholicis catholicum exhiberent, hereticis hereticum.

Scriptam oportet epistolam hanc post litteras ad Paulinum, sed ante librum de Institutione uirginis ad Demetriadem; uidetur enim ordo temporis in recensione seruatus; apparet ergo scripta priusquam fugam Pelagius ex urbe Roma ann. 408 cepisset, tunc enim inceperat apertius loqui: ergo circiter ann. 406. Ex ipsa porro, cum nichil supersit, status heresis, adhuc se tegentis, patefieri non potest.



Liber unus, uel etiam alter ad uiduam consolatorius atque exhortatorius.

Operis huius meminit Hieronymus dialogo tertio; Augustinus lib. de Gestis Palestinis, cap. 6; Mercator in Commonitorio, cap. 4; quem ad locum obseruauimus non pauca in hanc rem, que tu uide.

 Inde agnosces uiduam cui inscribitur id Operis dictam quidem a Mercatore Liuaniam, creditam uero a quibusdam, uel Melaniam seniorem, uel Iulianam Memorii coniugem: cognosces pariter uiduam ita demisse adulatorieque laudatam fuisse, ut Pelagius ipse, quidquid id est, erubuerit fateri suum, immo auctorem stultiloquii damnauerit: in quo tamen mentitum, libri ab Augustino et ab hominibus fide dignis Pelagii amicis consulti probarunt.

uerum de uidua occurrit modo coniectura non improbabilis, ipsam nimirum esse, uel Iulianam Demetriadis matrem, uel Albinam Piniani socrum. Nam quod ad Iulianam spectat, credibile est ipsam a Pelagio poposcisse idcirco Demetriadi filie institutionem uirginis, quia uidue prius regulam ab eodem accepisset. Quid quod ad Iulianam de uiduitate scripserunt plures uiri, doctrina et pietate insignes, quos inter uideri uoluit Pelagius, cum sua ipsius uanitate, tum nonnulla erga Augustinum emulatione? Iam uero Albina Pelagio iam tum Rome constituto  coniuncta erat, pio quodam necessitatis uinculo: unde statim ac ipsum licuit coram affari Hierosolymis, instanter egit ut inuidiam heresis sibi factam amoliretur, ab eoque expressit, non confessionem tantum, que capite primo libri primi de Gratia Christi continetur, sed forte etiam totum id purgationis quod Romam misit.

Quid si duo fuerint libri ad uiduam, alter consolatorius, alter exhortatorius, et uterque ad Iulianan aliquam missus dicatur; sed consolatorius ad Memorii coniugem, exhortatorius ad Demetriadis matrem: neutri certe inscriptum fuisse nomen uidue, constat ex codice quem Augustinus legit: quamquam uideri potest leuis tota hec coniectura de duobus libris, cum unus potuerit simul esse et consolatorius in obitu uiri, et exhortatorius ad uitam uidua christiana dignam. Sed istud longe grauius, immo tanti ponderis, ut fere me cogat, deserta pristina  opinione de Iuliana Memorii coniuge et Iuliani heretici matre, ire in oppositam de parente Demetriadis, cuius uir Olybrius ante Urbis excidium, teste Hieronymo, uita excessit. Ea uero coniectura, si probabilis uideatur, ut ualde est, Opus istud ad uiduam conditum dici debet, uel Rome, antequam inde Pelagius cum trepidantibus aliis exiret, uel in Sicilia, ubi primum aduenit; hac autem ratione pertinebit ad annum aut 408, aut consequentem.



Que supersunt huiusce libri apud auctores eiusdem eui.

Simplicitatem sequi Christi famulam decet, non hanc que stultitia magis est quam simplicitas, sed illam de qua Scriptura dicit : Benedicta anima omnis simplex; dicente alibi Scriptura : Maledictus omnis homo qui non permanet in omnibus que scripta  sunt in libro legis, ut faciat ea. Hinc ostenditur, non esse simplicitatem ueram, que Dei mandata insensata securitate contemnit, sed eam que legis precepta sapienti timore custodit: dicente enim maledictum esse eum qui non permanet in his que scripta sunt; a contrario benedictum esse non uult qui non omnia precepta seruauerit; et si omnis simplex benedictus est, ergo simplex ille est qui omnia precepta legis impleuerit.

Odisse, maledicere, et inuidere, mentiri, detrahere, et detrahentibus credere, leue, aut nullum putatur esse peccatum; sed hi qui hoc putant obliti sunt quoniam et leuis precepti uiolationi obnoxios gehenne legimus esse mancipandos. Dixisse enim Dominum manifestum est : Quicumque  dixerit fratri suo, Fatue, uel Racha, reus erit gehenne.

Inueniat apud te pietas quem nusquam inuenit locum; inueniat ubique peregrina apud te sedem iustitia : ueritas, quam iam nemo cognoscit, domestica tibi et amica fiat; lex Dei, que ab omnibus prope hominibus contemnitur, a te sola honoretur.

O te felicem et beatam, si iustitia, que in celo tantum esse credenda est, apud te solam inueniatur in terris!

Ille enim merito ad Deum extollit manus, ille preces bona conscientia fundit, qui potest dicere: Tu enim nosti, Domine, quam sancte, quam innocentes, quam pure sint ab omni fraude, et iniuria, et  rapina, quas ad te expando manus: quam iusta, quam immaculata labia, et ab omni mendacio libera, quibus tibi, ut mihi miserearis, fundo preces.

Hec paulo aliter in libro de Gestis Palestinis leguntur. Ille ad Deum digne eleuat manus, ille orationem bona conscientia effundit, qui potest dicere: Tu nosti, Domine, quam sancte et innocentes et munde sint ab omni malitia, et iniquitate, et rapina, quas ad te extendo manus: quemadmodum iusta, et munda labia, et ab omni mendacio libera, quibus offero tibi deprecationem, ut mihi miserearis



Liber de Natura.

Huiusce operis meminit Augustinus tribus maxime in libris, de Natura et Gratia, de Gestis Palestinis  cap. 33, Retractationum cap. 4. Meminerunt quoque breuiter Orosius in Apologetico, et Hieronymus dial. 3.

Compositum est a Pelagio in Sicilia, uel Aniani, uel Celesti opera, traditumque clam fidis manibus; unde a Iacobo et Timasio, adolescentibus duobus ad uite sanctioris studium exhortatione Pelagii conuersis, atque errorem cum pietatis instituto imbibitum dedoctis, Augustino missum, a quo libro de Natura et Gratia confutatum est.

Librum hunc episcopi Africani quinque cum suis litteris ad Innocentium papam legendum transmiserunt. Misimus reuerentie tue librum, quem dederunt quidam religiosi et honesti adolescentes serui Dei, quorum etiam nomina non tacemus, nam Timasius et Iacobus uocantur, qui, sicut audiuimus, et iam nosse dignaris, ipsius Pelagii exhortatione spem quam habebant in seculo reliquerunt, et nunc continenter Deo seruiunt. Qui cum eodem errore tandem aliquando per qualemcumque operam nostram, Domino inspirante,  caruissent, protulerunt eumdem librum, Pelagii esse dicentes, et ut ei responderetur, impendio rogauerunt. Factum est, ad eosdem rescripta est ipsa responsio. Agentes gratias rescripserunt. Utrumque misimus, et cui responsum est, et quod responsum est: et ne nimium essemus onerosi, signa fecimus his locis, ubi petimus inspicere non graueris, quemadmodum sibi obiecta questione quod gratiam Dei negaret, ita respondit, ut eam esse non diceret nisi naturam in qua nos condidit Deus.

Rescripsit summus pontifex, et libro quem legerat censuram grauissimam inussit. . Librum, inquit, qui eius esse dicebatur, nobis a uestra caritate transmissum euoluimus, in quo multa blasphemia, nichil quod placeret, nichil quod non penitas displiceret, a quouis damnandum atque calcandum, cui similia, nisi qui ista scripserat, nemo alter in mentem reciperet, atque sentiret.

Ex libro sancti Augustini de Natura et Gratia  excerptum exhibemus, addita prefatione ex Sallustio, unde sumptam tradit Augustinus, additis etiam aliis, sed admodum paucis, que ad sensum perficiendum necessaria uisa sunt: sed hec ipsa diuerso charactere, ne fraudem facerent, notata sunt.

 Sunt qui cum in suis peccatis humanam uoluntatem accusare debeant, naturam potius accusantes hominum, per illam se excusare conantur. Nec audiunt interim Scripturam, que cum omnibus paginis Deum laudat, opus diuinum absoluit, naturamque criminis puram declarat.

Si saltem audirent gentilis hominis uerba. Falso, inquit ille , queritur de natura sua genus humanum, quod imbecilla atque  eui breuis, sorte potius quam uirtute regatur. Nam contra reputando, neque maius aliud, neque prestabilius inuenias, magisque nature industriam hominum, quam uim aut tempus deesse. Sed dux atque imperator uite mortalium animus est: qui ubi ad gloriam uirtutis uia grassatur, abunde pollens, potensque et clarus est, neque fortune eget, quippe que probitatem, industriam, ceterasque artes bonas neque dare, neque eripere cuiquam potest. Sin captus prauis cupidinibus ad inertiam et uoluptates corporis pessumdatus est, perniciosa libidine paulisper usus, ubi per socordiam uires, tempus, etas, ingenium defluxere, nature infirmitas accusatur: suam quique culpam auctores ad negotia transferunt.  Longe uero sceleris minus est culparum causas in negotia transferre quam in humanitatem, cum negotia sors ut plurimum uel hominum imprudentia implicet; naturam Deus, qui bonus et iustus est, condiderit.

. Igitur aduersus eos qui peccatis suis patrocinium de nature humane infirmitate perquirunt, dico posse esse hominem sine peccato, naturamque ita conditam a Deo, ut necessitate non peccet, sed uoluntate. Atque ut questio ratione tractetur, statim initio distinguendum est, aliud esse querere an possit aliquid esse, quod ad solam possibilitatem pertinet; aliud utrumne sit. Nos de sola possibilitate tractamus, de qua nisi quid certum constiterit, transgredi ad aliud grauissimum esse atque extra  ordinem ducimus.

Idem iterum repeto. Ego dico posse esse hominem sine peccato. Tu quid dicis? Non posse esse hominem sine peccato. Neque ego dico hominem esse sine peccato, neque tu dicis non esse hominem sine peccato. De posse et non posse, non de esse et non esse, contendimus. Nam nullus mundus est a sorde ; et, non est homo, qui non peccet ; et, non est iustus in terra; et, non est qui faciat bonum , et cetera his similia, ad non esse, non ad non posse proficiunt. Huiusmodi enim exemplis ostenditur quales homines quidam tempore aliquo fuerint; non quod aliud esse non potuerint, unde et iure inueniuntur esse culpabiles. Nam si idcirco tales fuerunt, quia  aliud esse non potuerunt, culpa carent.

 Potest quidem esse, inquies, sed per gratiam Dei. Ago humanitati tue gratias, quod assertionem meam, quam dudum oppugnabas, non modo non oppugnare aut confiteri solum contentus non es, uerum etiam non refugis comprobare. Nam dicere: Potest quidem, sed per illud, aut per illud, quid aliud est quam non solum consentire quod possit esse, uerum etiam quomodo uel qualiter possit ostendere? Nullus itaque magis alicuius rei possibilitatem probat, quam qui eius etiam qualitatem fatetur, quia neque absque re esse qualitas potest.

Sed tu, inquies, hoc in loco Dei gratiam, quandoquidem eam non commemoras, uideris abnuere. Egone abnuo, qui rem confitendo, confitear necesse  est et per quod res effici potest? An tu, qui rem negando, et quidquid illud est per quod res efficitur procul dubio negas? Siue per gratiam, siue per adiutorium, siue per misericordiam, et quidquid illud est per quod esse homo absque peccato potest, confitetur, quisquis rem ipsam confitetur.

 Nam si dixero: Homo disputare potest, auis uolare, lepus currere, et non etiam per que hec effici possunt commemorauero, id est, linguam, alas, pedes: num ego officiorum qualitates negaui, qui officia ipsa confessus sum?

. At leuia quedam sunt peccata, inquies, que ipsa multitudine, quod sepe irruant, non possunt cuncta uitari. Argui illa certe non debent,  ne leui quidem correptione, si uitari omnino non possunt.

 Ipse tu uero, dices, sine peccato es? Non sum sane, sed negligentie mee potius quam impossibilitati imputari debet, quod non sim sine peccato.

 Iam uero id, quod a quibusdam dicitur, nusquam esse scriptum his omnino uerbis, posse esse hominem sine peccato; scriptum uero, neminem posse domare linguam, et proinde nec esse posse sine peccato lingue, facile refellitur: quia et non est ibi questio quibus uerbis dicatur queque sententia. Et quod apostolus Iacobus ait: Linguam autem nullus hominum domare potest ; per exprobrationem dictum est, tamquam diceret:  Ergone linguam nullus hominum domare potest? Tamquam obiurgans et dicens: Domare feras potestis, linguas non potestis? quasi difficilius sit domare linguam quam feras.

 uerum, inquies, ab Apostolo dictum est: Sapientia carnis inimica est in Deum, legi enim Dei non est subiecta, nec enim potest; qui autem in carne sunt, Deo placere non possunt . Sed Apostolus, quod sapientiam carnis dixerit, non sapientiam desursum descendentem; et in carne esse, non eos qui de corpore non exierunt, sed eos qui secundum carnem uiuunt, manifeste significat.

Perges obiicere: Ipsa saltem ignorantie peccata uitari non possunt, utcumque dicantur cetera uitari posse. Non possunt, fateor, ignorantie peccata uitari,  quamdiu homo ignorat; sed preuigilare debet, ne ignoret: ideoque culpanda est ignorantia, quia id homo nescit negligentia sua, quod adhibita diligentia scire debuisset.

 Addes etiam: Tollere certe non potest homo peccata iam commissa; sed illa expiari debent, et Dominus pro eis exorandus. Id lubens fateor: quia id quod factum est, facere infectum potentia nature et uoluntas hominis non potest.

 Sed ut id euertatur in quo presidium ponitur ab iis qui nobis aduersantur. Primo de eo disputandum est quod per peccatum debilitata dicitur et immutata natura. Unde ante omnia querendum puto quid sit peccatum. Substantia aliqua, an omnino substantia carens nomen, quo non res,  non existentia, non corpus aliquod, sed perperam facti actus exprimitur? Credo, ita est; et si ita est, quomodo potuit humanam debilitare, uel mutare naturam, quod substantia caret?

 Deinde egritudo hec, quam quisque experitur, non debuit contrahi peccatis, ne ad hoc esset pena peccati, ut committerentur plura peccata; neque uero ipse primus homo ideo morte damnatus est, quia peccandi necessitatem primo peccato contraxit, nam postea non peccauit. Eius quoque posteri, non solum illo non sunt infirmiores, sed etiam plura impleuerunt precepta, cum unum ille implere neglexerit.

 Deinde non debuit sic uindicari  peccatum, ut peccator per uindictam plura committeret; esset enim uindicta materies peccati, si ad hoc peccator infirmatus est, ut plura peccaret.

 Quid quod Dominus sine peccato potuit mori; nec ullum malum potest esse boni alicuius causa; nec ut esset causa misericordie Dei, necessarium fuit, quod illi aiunt, peccatum.

 Adhibet quidem huic etiam parti, si quando necessarium fuerit, misericordiam suam Deus, quia homini post peccatum ita subueniri necessum est; non quia Deus causam huiuscemodi necessitatis optauerit. Sed et medicus ad curandum iam uulneratum paratus esse debet; non debet autem ut sanus uulneretur optare.

 Absurdissimum porro stultissimumque  est, etiam necessarium fuisse homini, ad auferendam superbie uel glorie occasionem, ut absque peccato esse non posset. Sed Deus, inquiunt, potest omnia sanare. Potest sane; sed absurdum tamen est, a Deo dici homini: Necesse est peccare ne pecces. Quid amplius dicam, nisi quia potest credi quod ignes ignibus exstinguuntur, si credi potest quod peccatis peccata curentur?

 Sed quonammodo superbiam ipsam a peccato separabimus? Tam peccare superbire est, quam superbire peccare. Nam quere quid sit quodcumque peccatum, et uide si inuenies aliquod sine superbie appellatione peccatum? Omne peccatum, nisi fallor, Dei contemptus est; et omnis Dei contemptus superbia est. Quid enim tam superbum  quam Deum contemnere? Omne ergo peccatum et superbia est, etiam Scriptura dicente: Initium omnis peccati superbia est .

 Deinde, quomodo quis Deo pro illius peccati reatu subditus esse poterit, quod suum non esse cognouerit? Suum enim non est, si necessarium est; aut si suum est, uoluntarium est. Et si uoluntarium est, uitari potest.

 At, inquiunt, homo comparatur Deo, si absque peccato esse asseratur: quasi uero angelus, quia absque peccato est, comparetur Deo?

 Inquiunt etiam, rationabile quidem uidetur esse quod asseris, sed superbum est dicere hominem absque peccato esse posse. uerum in qua magis parte humilitas collocanda est? Sine  dubio falsitatis, si in ea que ueritatis probatur esse superbia est. In parte igitur ueritatis, non in parte falsitatis, humilitas magis collocanda est.

 Quin et illud addunt: Multorum e sanctis peccata nouimus. Peccasse multos sanctorum non tantum uerum est, sed etiam litteris ipsis quoque sacris proditum est: non ut exempla ad desperationem non peccandi ualeant, neque ut securitatem peccandi nobis quodammodo prebere uideantur; sed ut disceremus, uel penitendi humilitatem, uel etiam in talibus lapsibus non desperandam salutem. Sed quomodo istos sanctos de hac uita abiisse credendum est? Cum peccato, an sine peccato? Si cum  peccato, quomodo sancti sunt? Si sine peccato, potuerunt ergo sine peccato esse?

 Sed in iisdem sacris litteris multi non modo non peccasse, uerum etiam iuste uixisse referuntur, Abel, Enoch, Melchisedech, Abraham, Isaac, Iacob, Ioseph, iehsu Naue, Phinees, Samuel, Nathan, Elias, Eliseus, Micheas, Daniel, Azarias, Ananias, Misel, Ezechiel, Mardocheus, Simeon, Ioseph, cui desponsata erat uirgo Maria, Ioannes. His adde sanctas feminas, Deboram, Annam Samuelis matrem, Iudith, Esther, alteram Annam filiam Phanuel, Elisabeth, ipsam etiam Domini ac Saluatoris nostri matrem, quam sine peccato confiteri necesse est pietati.

 Dicent forsitan: Numquid omnium  potuit Scriptura commemorare peccata? Hoc recte dici potest de his quorum neque bonorum neque malorum Scriptura sit memor; de illis uero quorum iustitie meminit, et peccatorum sine dubio meminisset, si qua eos peccasse sensisset. Sed esto aliis temporibus, turbe numerositate, omnium dissimulauerit peccata contexere; in ipso statim mundi primordio, ubi nonnisi quatuor homines erant, quid dicimus, cur non omnium uoluerit delicta commemorare? Utrumne ingentis multitudinis causa, que nondum erat? An quia illorum tantum qui commiserant meminit, illius qui nulla commiserat meminisse non potuit? Certe primo in tempore Adam et Eua, ex quibus Cain et Abel nati sunt, quatuor tantum homines fuisse referuntur. Peccauit Eua, Scriptura hoc  prodidit; Adam quoque deliquit, eadem Scriptura non tacuit. Sed et Cain peccasse ipsa eque Scriptura testata est, quorum non modo peccata, uerum etiam peccatorum indicat qualitatem. Quod si et Abel peccasset, et hoc sine dubio Scriptura dixisset; sed non dixit: ergo nec ille peccauit, quin etiam iustum ostendit. Credamus igitur quod legimus, et quod non legimus, nefas credamus astruere, quod de cunctis etiam dixisse sufficiat.

 Opponunt illi, contra quos loquimur: Omnes enim peccauerunt . Sed manifestum est quod de eis dicebat Apostolus qui tunc erant, hoc est, de Iudeis et gentilibus. Et uero mos ille Scripture est, ut cum dicuntur omnes, non semper omnes omnino, nullo pretermisso, intelligi  oporteat. Unde Apostolus : Sicut per unius delictum in omnes homines in condemnationem; sic et per unius iustitiam in omnes homines in iustificationem uite; cum per Christi iustitiam non omnes, sed eos tantum qui illi obedire uoluerunt, et baptismi eius ablutione purgati sunt, sanctificatos esse non dubium sit.

 Sed esto, consentiam, quia omnes peccatores fuisse testatur: dicit enim quid fuerint, non quod aliud esse non potuerint; quamobrem etsi omnes homines peccatores possent probari, definitioni tamen nostre nequaquam id obesset, qui non tam quid homines sint, quam quid possent esse defendimus. Deus certe, qui tam bonus est quam iustus,  talem hominem fecit, qui peccati malo carere sufficeret, sed si uoluisset. uoluntate non est, quod natura potest. At quod nunc agitur non pertinet ut queratur utrum fuerint uel sint aliqui homines in hac uita sine peccato, sed utrum esse potuerint, siue possint.

Sed hoc est, inquies, quod multos mouet, quod non per Dei gratiam homines sine peccato esse posse defendis. O ignorantie cecitas! O imperite mentis ignauia, que id sine Dei gratia defensari existimat, quod Deo tantum audiat debere reputari! Nam cum dicitur ipsum posse arbitrii humani omnino non esse, sed auctoris nature, Dei scilicet; ecqui fieri potest ut absque Dei gratia intelligatur quod ad Deum proprie pertinere censetur? Sed ut hoc manifestius fiat,  paulo latius disputandum est

Dicimus enim cuiusque rei possibilitatem non tam in arbitrii humani potestate quam in nature necessitate consistere, ut puta loqui possum: quod loqui possum, meum non est; quod loquor, meum est, id est, proprie uoluntatis; et quia quod loquor, meum est, utrumque facere possum, id est, et loqui, et non loqui. Quia uero quod loqui possum, meum non est, id est, arbitrii mei atque uoluntatis, necesse est me semper loqui posse, etsi uoluero non posse loqui; non possum tamen non posse loqui, nisi forte membrum illud adimam quo loquendi impleri officium potest, uoluntatis enim arbitrio ac deliberatione priuatur quidquid naturali necessitate constringitur.

 Hoc et de auditu, odoratu,  uel uisu sentiri possibile est, quod audire, odorari, uidere potestatis nostre sit; posse uero audire, uel odorari, uel uidere, potestatis nostre non sit, sed in naturali necessitate consistat. Simili ergo modo de non peccandi possibilitate intelligendum est, quod non peccare nostrum sit; posse uero non peccare, non nostrum. Quia non peccare nostrum est, possumus peccare et non peccare. Quia uero posse non peccare, nostrum non est, etsi uoluerimus non posse non peccare, non possumus non posse non peccare, quia nulla adimere uoluntas potest quod inseparabiliter insitum probatur esse nature.

 Ipsa non peccandi possibilitas non tam in arbitrii potestate quam in nature necessitate est. Quidquid in nature necessitate positum est, ad  nature pertinere non dubitatur auctorem, utique Deum. Quomodo ergo absque Dei gratia dici existimatur, quod ad Deum proprie pertinere monstratur?

 Sed caro nobis secundum Apostolum  contraria est, inquies. Qui fieri potest ut cuicumque baptizato sit caro contraria, cum, secundum eumdem apostolum, in carne non esse intelligatur? Ita enim ait: uos autem in carne non estis .

 Et uero multis Apostoli uerbis ostenditur quod caro ab illo ita sepe nominetur, ut uelit intelligi, non substantiam, sed opera carnis. Deinde quis fecit homini spiritum? Sine dubio Deus. Carnem quis creauit? Idem, credo, Deus. Bonus est  qui utrumque creauit Deus? Nulli dubium est. Et utrumque quod bonus auctor creauit, bonum est? Confitendum est. Si igitur, et spiritus bonus, et caro bona, ut a bono auctore condita, qui fieri potest ut duo bona sibi possint esse contraria?

 Sed diabolus nobis aduersatur, inquiunt aduersarii: resistamus illi et fugiet. Resistite, inquit beatus Apostolus, diabolo, et fugiet a uobis . Unde animaduertendum est, quid possit his nocere quos fugit; uel quam uirtutem habere intelligendus sit, qui solis preualere non resistentibus potest.

 Dicunt etiam me solum ista defendere. Sed quid facient catholicis tractatoribus idem ipsum defendentibus?

 Lactantius : Oportuit magistrum doctoremque uirtutum homini simillimum fieri, ut uincendo peccatum, doceat hominem uincere posse peccatum. Et iterum: ut desideriis carnis edomitis, doceret non necessitatis esse peccare, sed propositi ac uoluntatis.

 Beatus Hilarius : Non enim nisi spiritu perfecti et immortalitate mutati, quod solis mundis corde dispositum est, hoc quod in Deo est immortalitate cernemus. Et rursum: Quas Iob litteras legerat, ut abstineret se ab omni re maligna, quia Deum sola mente uitiis non admixta uenerabatur. Deum autem colere iustitie proprium officium est.

 Sanctus autem Ambrosius: Qui  ad hoc referunt, qui peccatis suis solatia preferentes, sine peccatis frequentibus hominem putant esse non posse, et utuntur uersiculo, quia scriptum est in Iob: Nemo mundus a sorde, nec si unius diei uita eius sit in terra, mensurabiles menses eius ab ipso . Quibus respondendum est prius ut quid sit hominem sine peccato esse definiant; utrum numquam omnino peccasse, an desiisse peccare: si enim hoc putant, sine peccato esse, numquam omnino peccasse, et ipse consentio. Omnes enim peccauerunt, et egent gloria Dei . Sin autem eum qui ueterem errorem correxerit, et in eam se uite transformauerit qualitatem, ut temperet a peccato, negant abstinere a delictis, non possum in eorum conuenire sententiam cum legamus, quia sic Dominus dilexit Ecclesiam, ut exhiberet ipsam  sibi gloriosam et non habentem maculam, aut rugam, aut aliquid eiusmodi, sed ut sit sancta et immaculata . Nam cum Ecclesia ex gentibus, hoc est, ex peccatoribus congregata sit, quomodo ex maculatis immaculata potest esse, nisi primo per Christi gratiam, quod abluta a delicto sit; deinde quod per qualitatem non peccandi abstineat a delictis?

 Item Ioannes Constantinopolitanus episcopus dicit peccatum non esse substantiam, sed actum malignum; et quia non est naturale, ideo contra illud legem datam, et quod de arbitrii libertate descendit.

Beatissimus Sixtus Romane Ecclesie episcopus, et Domini martyr. Quia libertatem arbitrii sui permisit  hominibus Deus, ut pure et sine peccato uirentes similes fiant Deo. Et rursum: Templum sanctum est Deo mens pura, et altare optimum est ei cor mundum et sine peccato. Et rursum: uir castus et sine peccato potestatem accepit a Deo esse filius Dei.

 Presbyter uenerabilis Hieronymus, cum exponeret, quod scriptum est: Beati mundo corde, quoniam ipsi Deum uidebunt , quos non arguit conscientia ulla peccati, et mundus mundo corde conspicitur, templum Dei non potest esse pollutum. Item : Liberi arbitrii nos condidit Deus, nec ad uirtutem, nec ad uitia necessitate trahimur; alioqui ubi necessitas, nec corona est.

 Item Augustinus episcopus in  libris de Libero Arbitrio . Quecumque ista causa est uoluntatis, si non potest ei resisti, sine peccato ei ceditur; si autem potest, non ei cedatur, et non peccabitur. An forte fallit incautum? Ergo caueat ne fallatur. An tanta fallacia est, ut caueri omnino non possit? Si ita est, nulla ergo peccata sunt. Quis enim peccat in eo quod nullo modo caueri potest? Peccatur autem, caueri igitur potest.



Epistola prima ad sanctum Augustinum.

Epistolas duas scripsit Pelagius ad sanctum Augustinum; priorem, cum recessit ex Africa, ne insalutato abiret; posteriorem post synodum Palestinam, qua se absolutum nuntiaret. Utriusque mentio fit obiter in libro de Gestis Palestinis , nusquam alibi, quod sciam. Posterioris aliquid superest, prioris nichil. Hanc uero scriptam esse ann. 412 ostendimus  . Rescripsit Augustinus, responsionemque Pelagius in iudicio Diospolitano protulit, ad sui defensionem, cum pluribus aliorum episcoporum, quibus, ut fit, familiariter laudabatur. Suas interpretatus est Augustinus , ne uiderentur fauere; de alienis ita: Porro autem, sicut ego rationem de hac mea epistola reddidi, ita de suis, si esset necesse, redderent quorum allegantur, dicentes, uel quid putauerint, uel quid ignorauerint, uel qua ratione scripserint.

Coniecerit forte quispiam, nec absurde, mea quidem sententia, quorum episcoporum litteras Pelagius pro se legerit, gestisque etiam inserendas curauerit, qui Paulinum, Constantium, Memorium, et octodecim, siue Italie, siue Sicilie, episcopos memorauerit. Nam Paulino inprimis charus fuit, scripsitque; Constantio quoque scripsit; et Memorio Iuliani patre familiariter usum esse, non obscure probat Iuliani amicitia: reliqui uero presules, ut carere maluerint suis sedibus quam Pelagii damnationem subscribere,  ita laudibus exornauerunt procul dubio, iisque exaggeratis, fame integrum.



Epistola ad Demetriadem, seu liber de Institutione uirginis.

Opus istud de Institutione uirginis epistolam dixit Pelagius, librum Beda, utroque nomine Augustinus. Fuit uero suppositum Hieronymo, iam inde a temporibus Bede. Sic enim scribit : Sed et in libro quem ad Demetriadem uirginem Christi DE INSTITUTIONE uIRGINIS scripsit, hec eadem de potentia liberi arbitrii, quomodo sentiat, pandit. Quem uidelicet librum nonnulli nostrum studiose legentes, sancti et catholici doctoris Hieronymi esse temere arbitrabantur: minime peruidentes quod et suauitas eloquentie demulcentis, et hereseos peruersitas seducentis, manifeste probat hoc illius opusculum non esse.

Suppositionis alia mihi non uidetur querenda causa quam Hieronymi fatum quoddam, librariorumque  inscitia aut inertia, heretica plura catholici doctoris Operibus inserentium. Hinc autem factum ut ad nos usque integra peruenerint que, propter auctoris impietatem atque exsecrationem, peritura fuissent. Suppositum quoque Augustino nonnulli putant: ego tamen sentio relatum dumtaxat inter Augustini epistolas num. 142. Eam forte ob causam, quod in consequente ad Iulianam Demetriadis matrem ab Alipio atque Augustino scripta memoratur: unde oportuit non parua incogitantia laborasse eos qui quodcumque inter epistolas Augustini reperissent continuo tribuerunt Augustino.

Illud ipsum Beda Iuliano tribuit , quod uehementer miror, siquidem legerit, uel epistolam 188 Augustini, uel librum de Gratia Christi. Legisse uero oportet, si modo sit auctor Collectaneorum in Epistolas Pauli, ex Operibus sancti Augustini, nam eo loci liber iste non semel laudatur: quare uix non eo in sententiam Baronii abiudicantis hoc Opus Bede, et tribuentis Petro abbati Tripolitano,  de quo Cassiodorus . Petrus abbas Tripolitane prouincie, sancti Pauli Epistolas exemplis opusculorum sancti Augustini subnotasse narratur, ut per os alienum sui cordis declararet arcanum: que ita locis singulis competenter aptauit, ut hoc magis studio beati Augustini credas esse perfectum. Mirum est enim sic alterum ex altero dilucidasse, ut nulla uerborum suorum adiectione permixta, desiderium cordis proprii complesse uideatur: qui uobis inter alios codices, diuina gratia suffragante, de Africana parte mittendus est.

Reclamat quidem Bellarminus aduersus Baronium; sed que in contrarium adducit, non mihi uidentur id satis efficere quod intendit; profert enim ex Indiculo Operum Bede ab ipsomet confecto uerba hec: In Apostolum quecumque in opusculis sancti Augustini exposita inueni, cuncta per ordinem transcribere curaui, quibus se mendacem uir sanctus, plagiariumque ostendisset, sin minus auctor esset Operis  quo de agitur. Addit deinde, credibile non esse Bedam in Epistolas Pauli nichil scripsisse, cum totam Scripturam, cuius pars quedam eximia sunt Epistole Apostoli, exposuisse se testatum uoluerit: concludit tandem, nichil admodum esse cur non diuersis temporibus, diuersisque in locis, uiri duo, eodem studio, in Paulo ex Augustini scriptis explicando desudauerint.

uerum, cum Indiculum hunc producit, rem suam non admodum iuuat: in eo quippe Beda non aliorum meminit Operum quam que ante annum etatis sue quinquagesimum nonum edidisset. Certum uero est aliquem que postea scripta sunt suppleuisse: quare Beda neque mentitus dici potest, neque plagiarius, etsi auctor Collectaneorum non sit. Iam uero duos eodem studio eodemque modo uersatos esse in Collectaneis eiusdem modi elaborandis, minus profecto credibile apparebit audienti Cassiodori testimonium, quam quod Petri Opus repertum forte inter Bede  libros discipuli tribuerint magistro, ut totam ipsam Scripturam sacram exposuisse iactarent. Quamquam uix intelligo quomodo Bellarminus ex Indiculo, Annalibus ecclesiasticis inserto, collegerit totam a Beda expositam esse Scripturam, quandoquidem in eo non fit mentio expositionis, siue in Mattheum, siue in Ioannem; que tamen utraque, cum in editis Bede Operibus reperiatur, a recentioribus hominibus addita uideri potest. Et uero nullum forte est difficilius iudicium de cuiuscumque auctoris Operibus, quam Bede, cum plures ob causas, tum maxime ob duas, styli uarietatem, et genium seculi etatem Bede mox consecuti; huius enim homines cum pauca nossent illustrium scriptorum nomina, cuncta que repererunt sine manifesto auctore, soliti sunt nobilibus illis sibi notis, sine delectu et sine gustu, tribuere. Assentietur mihi procul dubio, de uarietate styli quam dixi, quisquis libros in Cantica, sed prefationem maxime, contulerit cum libris aliis qui reuocari possunt in  dubium; hos enim, uel illos Bede continuo abiudicauerit, sin minus ipsum uelit de industria stylum dissimulasse, quo lectoribus negotium illudendo faceret. Adde quod Collectaneorum auctorem oportet, quod labor ipse loquitur, in Operibus Augustini uersatissimum fuisse, Bedam uero non admodum, ut qui de Iuliano scripserit que Augustino pugnent, hunc nempe, et epistole ad Demetriadem esse auctorem, et a Pelagio puerulum enutritum, tunc cum Dialogos Hieronymus scriberet. At Pelagio epistolam pluribus in locis Augustinus tribuit, docetque tunc cum scriberet Hieronymus, Pelagium in Oriente uersatum fuisse, Iulianum longe ante hec tempora diaconum factum esse, atque in domo Memorii uiri sanctissimi habitasse. Sed de his hactenus.

In libro de Institutione uirginis Pelagius sub ambigua quadam generalitate uocum, ita callide quid sentiret abscondit, ut gratie uocabulo frangens inuidiam, offensionemque declinans, eam ipsam gratiam, de qua questio erat, quaque adiuuamur ad aliquid agendum,  pene uisus sit Augustino confiteri : nec fraus patuisset uiro, alioquin tam perspicaci, nisi aliis ex libris mens Pelagii se prodidisset.

Quare Augustinus duo tantum manifesta flagitia dogmatum reprehendit. Alterum, quod Dei faciendo uoluntatem, diuinam mereamur gratiam. Alterum, quod adiuuemur gratia Spiritus sancti, non quia sine illo, etiam per solam nature possibilitatem, non possumus resistere tentatori, sed ut facilius resistamus. Dogmata cetera non arguit quidem, sed tamen habuit suspecta, quippe que de gratia sic loquantur, ut intelligi possint, uel de natura, uel de remissione peccatorum, uel de reuelatione doctrine . Castigat nonnichil superbe dictum, ut et quiddam inuerecundum Orosius: sed Beda duodecim statuit accusationis sue aduersus Iulianum capita, que tu apud ipsum uide .

Fecit hec uero ambigua scribendi forma, quam  Pelagius in epistola adhibuit, non tantum ut Hieronymus nichil inde excerpi uoluerit, quod Pelagio in iudicio episcopali obiiceretur: sed etiam ut confidenter Pelagius librum hunc adduxerit in sue fidei testem. Cum enim omnia commode explicari possent, propter ancipitem uocum intelligentiam, prudenter non debuit, uir alioqui pro bono habitus, dubii criminis reus peragi: neque potuit urgeri uehementer eo teste cuius et uerba benignitas iudicis in bonum sensum sumeret, et fidem Demetriadis nomen augeret.

Nihil istius libri nunc exhibetur, quia integer reperitur post epistolas, siue Hieronymi, siue Augustini, inter reiectanea.



Secunda Pelagii ad S. Augustinum epistola, seu chartula purgationis missa per Carum diaconum.

Nemo ueterum, quod sciam, meminit huiusce chartule, preter Augustinum, cuius in libro de  Gestis Palestinis  sunt hec uerba: Est aliud, quod silere non debeo. In chartula defensionis sue, quam mihi per quemdam Carum, nostrum Hipponensem ciuem, Orientalem autem diaconum, misit, fecit aliquid quod aliter se habeat quam gestis episcopalibus continetur. Quod autem habent gesta longe melius est ac firmius, et omnino enodatius pro catholica ueritate contra illius heresis pestem: nam cum eamdem chartulam legerem, priusquam ad nos gesta uenissent, nesciebam ea ipsa uerba posuisse, quibus, cum ibi adesset, usus est in iudicio. Pauca enim et non multum aliter se habent, de quibus non nimis curo.

Sequenti uero capite ostendit quam callide conficta sit gestorum ista Diospolitanorum breuiatio; duoque profert exempla, quibus Pelagius, modo detractis, modo additis ad gesta uerbis, insinuare uoluit lectoribus credulis suas ipsius sententias defendi adhuc posse, quantumcumque Celestiane proscripte essent. Locus dignus est qui legatur; prodit enim  hereticorum, postquam damnati sunt, mendaces pariter ac superbas artes, quibus imprudentiores facile illuduntur.



Epistola ad amicum quemdam presbyterum post synodum Diospolitanam.

Solus pariter Augustinus epistole istius meminit in hec uerba : Peruenit in manus nostras nonnulla epistola, que ipsius Pelagii diceretur scribentis ad amicum suum quemdam presbyterum, qui eum litteris, sicut eadem epistola continetur, benigne admonuerat, ne per eius occasionem se aliquis a corpore Ecclesie separaret. Ibi inter cetera, que inserere longum esset, nec opus est, ait Pelagius: »Quatuordecim episcoporum sententia definitio nostra comprobata est, qua diximus posse hominem sine peccato esse, et Dei mandata facile custodire, si uelit: que sententia contradictionis os confusione perfudit, et omnem in malum conspirantem societatem ab inuicem separauit.« Siue ergo istam epistolam Pelagius uere  scripserit, siue sub eius nomine a quocumque conficta sit, quis non uideat quemadmodum hic error, et de iudicio, ubi conuictus atque damnatus est, tamquam de uictoria glorietur? Sic enim posuit hec uerba, quemadmodum leguntur in libro eius, qui Capitulorum uocatur, non quemadmodum obiecta sunt in iudicio, uel eius etiam responsione repetita. Nam et illi, qui obiecerunt nescio qua incuria, minus posuerunt uerbum de quo non parua est controuersia. Posuerunt enim eum dixisse, »posse hominem, si uelit, esse sine peccato;« de facilitate nichil est dictum. Et paulo post: Ea tamen epistola carnalis uentositatis et elationis plenissima uolat, et gestorum tarditatem procuratam celeritate precedens, in manus hominum preuolat, ut quatuordecim episcopis Orientalibus placuisse dicatur, non solum posse esse hominem sine peccato, et Dei mandata custodire, nec nominato Deo iuuante, sed tantum, si uelit, ut uidelicet tacita, pro qua uehementissime pugnabatur, diuina gratia, restet ut sola in epistola legatur infelix, et se ipsam  decipiens, uelut uictrix, humana superbia. uide que de epistolis in prouincias a factione Pelagiana missis obseruata sunt dissertatione tertia, ubi actum de causis cur Pelagianismus usque adeo pertinaciter ecclesiastice regieque potestati obstiterit.

Iam uero epistolam ad amicum, et chartulam defensionis ad Augustinum, a Pelagio missam esse, uel ante Orosii profectionem ex Oriente, uel saltem tunc cum in Africam e Palestina rediret, obscurum uix esse potest: nam ubi primum, post synodum Diospolitanam habitam, nauigare licuit, utraque debuit continuo mitti, partim ut gestorum que consulto retardabantur instar esset breuiatio; partim ut haberent factionis homines unde Orosio litterisque Gallicanorum episcoporum fidem detraherent, simulque animos timidis augerent, Orientalium episcoporum consensione toties promissa. Utraque igitur pertinet ad anni 416 uernam tempestatem, cum primum mare apertum est; sic enim Orosii in Africam  aduentum, aut preuertit, aut comitata est. Atque hinc colligere licet, quod tradit Augustinus, epistolam ad amicum, et prolixam fuisse, ut factiosos erudiret de re tota; et uentose uanitatis plenissimam, ut esset laureatus quidam uictorie nuntius; et uictricis superbie impotentem iactantiam, ut haberet insolens factio unde in aduersarios quasi domitos insultaret.



Libellus Fidei a Pelagio ad sedem apostolicam missus.

Dictum est de ipso abunde dissertatione precedente: hoc unum addi potest, quod operarum preceps festinatio omisit, post finem obseruationis ad hec uerba: Nec, ut quidam sceleratissime opinantur, Spiritum sanctum fuisse pro semine.

[Quamquam Ambrosii eo posset torqueri a maleuolo interprete dictum istud ] Non enim uirilis coitus uulue uirginalis secreta reserauit, sed immaculatum semen inuiolabili utero Spiritus  sanctus se infudit. Sic enim legendum, non ut est in uulgatis codicibus sine uocula se; fit enim allusio ad uocem angeli: Spiritus sanctus superueniet in te, etc. Obstare, fateor, quominus Ambrosium spectasse dicatur Pelagius, uidentur immense laudes quibus eum ornauit: sed ea certe fuit Pelagianorum indoles, ut nemini quem contrarium paterentur conuicium non fecerint, nominibus tamen modo tacitis, cum metuerent inuidiam; modo expressis, cum impune id se posse opinarentur.



Epistola ad Innocentium I, summum pontificem.

Integra non habetur, sed partem non minimam seruauit Augustinus in libro de Gratia Christi, unde excerpta est, additis tamen, ut epistole formam preferret, quibusdam uocibus alio charactere distinctis.

Duo sunt, papa beatissime, de quibus homines nos  infamare conantur: unum, quod negemus paruulis baptismi sacramentum, et absque redemptione Christi aliquibus regna celorum promittamus: aliud, quod ita dicamus, posse hominem uitare peccatum, ut De excludamus auxilium; et in tantum libero confidamus arbitrio, ut gratie repudiemus adiutorium.

Hec presbyter Hieronymus, qui mihi tamquam emulo inuidet, hec alter iuuenis ex Africa submissus ab inimicis; hec episcopi duo de suis sedibus merito in Galliis eiecti, obiicere non cessant, quamuis in episcopal iudicio silere iussi sint, et sancta synodus nos communionis catholice esse confessa sit.

Et uero numquam ego uel impium aliquem hereticum audiui qui hoc quod proposui de paruulis diceret. Quis enim ita euangelice lectionis ignarus est,  qui hoc affirmare conetur, immo qui uel leuiter dicere aut sentire etiam possit? Deinde quis tam impius, qui paruulos exsortes regni celorum esse uelit, et non eos baptizari, et in Christo renasci putet, cum aperte dicat Christus: Nisi quis renatus fuerit ex aqua et Spiritu sancto, non potest introire in regnum Dei ? Quis ille tam impius est, qui cuiuslibet etatis paruulo interdicat communem humani generis redemptionem, et in perpetuam certamque uitam renasci nolit eum qui natus sit ad incertam?

Ecce igitur ad beatitudinem tuam epistola ista me purget, in qua pure atque simpliciter ad peccandum et ad non peccandum integrum liberum arbitrium habere nos dicimus, quod in omnibus bonis operibus diuino semper adiuuatur auxilio.

 Conditum a Deo dicimus hominem ad imaginem et similitudinem suam, eique cum a Deo conderetur, ut laudabiliter uiuere posset, datam liberi arbitrii potestatem, id est, peccandi atque non peccandi possibilitatem, quam liberi arbitrii potestatem dicimus in omnibus esse generaliter, in Christianis, Iudeis, atque gentilibus. In omnibus est quidem liberum arbitrium equaliter per naturam, sed in solis Christianis iuuatur a gratia. In illis nudum et inerme est conditionis bonum; in his uero, qui ad Christum pertinent, Christi munitur auxilio. Illi ideo iudicandi atque damnandi sunt, quia cum habeant liberum arbitrium, per quod ad fidem uenire possent, et Dei gratiam promereri, male utuntur libertate concessa; ii uero  remunerandi sunt, quia bene libero utentes arbitrio, merentur Domini gratiam, et eius mandata custodiunt.

Hec fuit nostra constanter sententia, etiam priusquam persecutionem pateremur. Hanc si uoluerint habere perspectam uel ipsi nostri inimici, legant libellum Fidei nostre, quem ad uestram beatitudinem mittimus, in quo et baptisma unum tenemus, quod iisdem sacramenti uerbis in infantibus quibus etiam in maioribus dicimus esse celebrandum: et liberum sic confitemur arbitrium, ut dicamus nos semper Dei indigere auxilio.

Legant pariter epistolam quam ad sanctum uirum Paulinum episcopum, ante duodecim fere annos, scripsimus, que trecentis forte uersibus nichil aliud  quam Dei gratiam et auxilium confitetur, nosque nichil omnino boni facere posse sine Deo. Legant aliam ad sanctum Constantium episcopum, ubi breuiter quidem, sed plane, libero hominis arbitrio Dei gratiam auxiliumque coniunximus.

Legant etiam, quam ad sacram Christi uirginem Demetriadem in Oriente conscripsimus, et inuenient nos ita hominis laudare naturam, ut Dei semper gratie addamus auxilium.

Legant etiam recens meum opusculum, quod pro libero nuper arbitrio edere compulsi sumus; et agnoscent quam inique nos negatione gratie infamare gestierint, qui per totum pene ipsius textum Operis, perfecte atque integre, et liberum arbitrium confitemur et gratiam.



De Libero Arbitrio libri quatuor.


Operis a Pelagio compositi de Libero Arbitrio meminerunt apertissime: Pelagius ipse : Legant etiam recens meum opusculum, quod pro libero nuper arbitrio edere compulsi sumus; et Augustinus : In libris quos edidit pro libero arbitrio, quorum mentionem facit in epistola quam Romam misit, etc.; minus aperte Hieronymus scribens  ad Alipium et Augustinum; atque Iulianus in Opere postremo aduersus Augustinum 

Libris quatuor Opus totum constitisse tradit Augustinus. Quatuor sunt libri Operis huius, et hos legi, et ex illis sumpsi que tractanda et discutienda proposui, et ut potui pertractaui antequam ad eius has litteras, quas Romam misit, ueniremus, sed in his etiam quatuor libris, etc.



Ex libro primo.

  Habemus autem possibilitatem utriusque partis, a Deo insitam, uelut quamdam, ut ita dicam, radicem fructiferam atque fecundam, que ex uoluntate hominis diuersa gignat, et pariat, et que possit, ad proprii cultoris arbitrium, uel nitere flore uirtutum, uel sentibus horrere uitiorum.

 Qui currit ad Deum, et a Deo se regi cupit, id est, uoluntatem suam ex eius uoluntate suspendit, qui ei adherendo iugiter, unus, secundum Apostolum , cum eo fit spiritus, non hoc, nisi de arbitrii efficit libertate. Qua qui bene utitur, ita se totum tradit Deo, omnemque suam mortificat uoluntatem, ut cum Apostolo  possit dicere: uiuo autem, iam non ego, uiuit autem in me Christus ; ponitque cor suum in manu Dei, ut illud quo uoluerit Deus ipse declinet .

 Omne bonum aut malum, quo uel laudabiles, uel uituperabiles sumus, non nobiscum oritur, sed agitur a nobis; capaces enim utriusque rei, non pleni nascimur, et ut sine uirtute, ita et sine uitio procreamur: atque ante actionem proprie uoluntatis, id solum in homine est quod Deus condidit.

 Cum autem tam forte tamque firmum ad non peccandum liberum in nobis habeamus arbitrium, quod generaliter nature humane Creator inseruit, rursus pro eius inestimabili  benignitate quotidiano ipsius munimur auxilio, ut quod per liberum homines facere iubentur arbitrium, facilius possint implere per gratiam.



Ex libro tertio.

 Nos sic tria ista distinguimus, et certum uelut in ordinem digesta partimur. Primo loco posse statuimus, secundo uelle, tertio esse. Posse in natura, uelle in arbitrio, esse in affectu locamus. Primum illud, id est, posse ad Deum proprie pertinet, qui illud creature sue contulit; duo uero reliqua, hoc est, uelle et esse, ad hominem referenda sunt, quia de arbitrii fonte descendunt. Ergo in uoluntate et opere bono laus hominis est, immo et hominis et Dei, qui ipsius uoluntatis et operis possibilitatem dedit, quique  ipsam possibilitatem gratie sue adiuuat semper auxilio. Quod uero homo potest uelle bonum atque perficere, solius Dei est: potest itaque illud unum esse, etiamsi duo ista non fuerint, ista uero sine illo esse non possunt. Itaque liberum mihi est, nec uoluntatem bonam habere, nec actionem, nullo autem modo possum non habere possibilitatem boni; inest mihi, etiamsi noluero, nec otium sui aliquando in hoc natura recipit. Quem uobis sensum exempla aliqua faciant clariorem. Quod possumus uidere oculis, nostrum non est; quod uero bene aut male uidemus, hoc nostrum est. Et ut generaliter uniuersa complectar: quod possumus omne bonum facere, dicere, cogitare, illius est qui hoc posse donauit, qui hoc posse adiuuat; quod uero bene, uel  agimus, uel loquimur, uel cogitamus, nostrum est, quia hec omnia uertere etiam in malum possumus: unde, quod propter calumniam uestram sepe repetendum est, cum dicimus hominem posse esse sine peccato, et confessione possibilitatis accepte laudamus Deum, qui nobis hoc posse largitus est, nec est ibi ulla laudandi hominis occasio, ubi solius Dei causa tractatur. Non enim de uelle, nec de esse, sed tantummodo de eo quod potest esse disseritur.

 Hic nos imperitissimi hominum putant iniuriam diuine gratie facere, quia dicimus eam sine uoluntate nostra nequaquam in nobis perficere sanctitatem: quasi Deus gratie sue aliquid imperauerit, et non illis quibus imperauit etiam gratie  sue auxilium subministret, ut quod per liberum homines facere iubentur arbitrium, facilius possint implere per gratiam. Quam nos non, ut tu putas, in lege tantummodo, sed et in Dei esse adiutorio confitemur. Adiuuat enim nos Deus per doctrinam et reuelationem suam, dum cordis nostri oculos aperit, dum nobis, ne presentibus occupemur, futura demonstrat, dum diaboli pandit insidias, dum nos multiformi et ineffabili dono gratie celestis illuminat. Qui hec dicit, gratiam tibi uidetur negare? An et liberum Dei arbitrium, et Dei gratiam confitetur?

 Hoc enim, quod tu de Apostolo intelligere cupis, omnes ecclesiastici uiri in peccatoris et sub lege adhuc positi asserunt eum dixisse persona, qui a nimia uitiorum consuetudine uelut  quadam teneretur necessitate peccandi; et quamuis bonum appeteret uoluntate, usu tamen precipitaretur in malum. In persona autem hominis unius designat populum sub uetere adhuc lege peccantem, quem ab hoc consuetudinis malo dicit liberandum esse per Christum, qui credentibus sibi primo omnia per baptismum peccata dimittit, deinde imitatione sui ad perfectam incitat sanctitatem, et uitiorum consuetudinem uirtutum uincit exemplo.

 Et quomodo stabit illud Apostoli: Deus est enim qui operatur in nobis et uelle, et perficere? Operatur in nobis uelle, quod bonum est, uelle quod sanctum est, dum nos terrenis cupiditatibus deditos, mutorum more animalium presentia diligentes, future glorie magnitudine, et premiorum  pollicitatione succendit, dum reuelatione sapientie in desiderium Dei torpentem suscitat uoluntatem, dum nobis, quod tu alibi negare non metuis, suadet omne quod bonum est.

. Beatus Ambrosius episcopus, in cuius precipue libris Romana elucet fides, qui scriptorum inter Latinos flos quidam speciosus enituit, cuius fidem et purissimum in Scripturis sensum ne inimicus quidem ausus est reprehendere.

Auctorem huius quadripartiti Operis esse Pelagium, nemo qui Augustinum quique Iuliani uerba mox afferenda legerit inficias ire potest: Anniano tamen uideri potest Augustinus aliquando tribuisse, cum scriberet Hieronymo, nec Augustino dissensit Hieronymus, cum rescriberet in hec uerba : Quod autem queritis, utrum rescripserim contra  libros Anniani pseudodiaconi Celedensis, qui copiosissime pascitur ut aliene blasphemie uerba friuola subministret; sciatis me ipsos libros in schedulis missos a sancto fratre Eusebio presbytero suscepisse, non ante multum temporis, et exinde uel ingruentibus morbis, uel dormitione sancte et uenerabilis filie nostre Eustochii ita doluisse, ut propemodum contemnendos putarem. In eodem enim luto hesitat, et, exceptis uerbis tinnulis atque emendicatis, nichil aliud loquitur. Tamen multum egimus ut dum epistole mee respondere conatur, apertius se proderet, et blasphemias suas omnibus patefaceret. Quidquid enim in illa miserabili synodo Diospolitana dixisse se denegat, in hoc Opere profitetur; nec grande est ineptissimis neniis respondere. Si autem Dominus uitam tribuerit, et notariorum habuerimus copiam, paucis lucubratiunculis respondebimus, non ut conuincamus heresim iam emortuam, sed ut imperitiam atque blasphemiam eius  nostris sermonibus confutemus. Meliusque hoc faceret sanctitas uestra, ne compellamur contra hereticum nostra laudare.

Credibile enim est, si tamen non certum, uno eodemque Opere epistole ad Ctesiphontem simul et Dialogis tribus responsum esse, quod Pelagii sensu. Anniani stylo compositum, utrique merito tribui potuit. Id autem, re attentius perpensa, probabilius reor, quam quod dissert. 1, ualidis quidem, sed non insolubilibus argumentis confecisse mihi uisus sum.

Et primo quidem, respondisse Pelagium epistole, tradit Hieronymus uerbis mox prolatis. Respondisse quoque Pelagium tribus Dialogis manifeste Iulianus ait, cum Augustinum ita conueniret : Qua fiducia tu, cum Hieronymi scripta, que sub nomine Attici et Critobuli mira et, ut talem uirum decebat uenustate composuit, etiam quinti Euangelii, quod a se translatum dicit, testimonio nitatur ostendere Christum non solum naturale, sed etiam uoluntarium habuisse peccatum, propter  quod se cognouerit Ioannis baptismate diluendum. De alio etiam testimonio Ioannis euangeliste flagitium ei assuit falsitatis: de quo Opere tu in illa epistola quam Alexandriam destinasti, ita gloriaris, ut dicas Pelagium Scripturarum ab eo oppressum molibus, arbitrium liberum uindicare non posse. uERUM ILLI OPERI A CATHOLICO uIRO QUI PULSATUS FUERAT, OBuIATUM EST. Quis enim catholicus iste uir pulsatus in Dialogis? quis Scripturarum molibus ab Hieronymo oppressus, nisi Pelagius?

Deinde, libris quatuor de Libero Arbitrio, quorum auctor Pelagius, responsionem ad Dialogos contineri, concluditur ex eo aperte, quod ait Iulianus Dialogis obuiatum a Pelagio; nec Pelagius post Dialogos editos aliud quidquam scripsit, preter epistolas duas, aut tres, libellum Fidei, et libros de Libero Arbitrio. Accedat quod celebris locus Apostoli Rom. 7: Non quod uolo bonum, etc., ab Hieronymo pressus in dialogo 2, in libro III de  Libero Arbitrio, magno molimine torquetur, si qua ratione solui queat. Quid quod in eodem libro magnifice laudatur Ambrosius, fitque mentio inimici, a quo fides Ambrosii reprehendi non potuit; maligne uero id factum, ad inuidiam Hieronymi, quem omnes fere norant Ambrosio minus equum. Adde quod in Dialogis questio non tantum de posse, sed etiam de esse moueri, dicitur; quod dictum magna ui oppugnatur in libris. Accedat quod toti sunt Dialogi in exponenda infirmitate liberi arbitrii, toti contra libri in extollendis eiusdem uiribus, ut merito possit utrumque Opus inscribi de Libero Arbitrio, quemadmodum inscriptos aliquando Dialogos uidere me memini: atque inde reor a Gelasio papa Hieronymum dictum esse disputasse de libero arbitrio.

Iam uero uno eodemque Opere et epistole ad Ctesiphontem, et Dialogis tribus responsum esse, manifestum fit ex eo quod Dialogi aliud nichil omnino sint quam epistole, quod promiserat Hieronymus,  prolixior quedam, confirmatiorque expositio: quodque aduersus epistolam scriptum nichil feratur, nisi post synodum Palestinam, quo tempore constat esse conditos libros, de quibus sermo est.

Denique rationes que uidebantur ualere in contrarium, suam habent commodam, siue solutionem, siue potius concordiam cum posterioribus istis cogitationibus. Nam si libri quatuor de Libero Arbitrio Pelagio simul et Anniano tribuantur, dispari tamen de causa, unus idemque non erit Pelagius ac Annianus, quod uolebat Iprensis episcopus: et scriptor tamen uere dicetur copiosissime pasci, ut aliene blasphemie uerba subministret, quod tradit Hieronymus: et auctor in eodem luto uersari uidebitur ac prius, quod et ait Hieronymus: et in his libris Pelagius profitebitur, quod in synodo damnauerat, quod ostendit Augustinus: et nostra loci Hieronymiani  emendatio stabit: et quod res est, Augustinus, non tam respondit quatuor libris de Libero Arbitrio, quam ex iis decerpsit pauca, nec sine laude Hieronymi, que ad rem suam facerent. Hec cum certa sint, aut admodum probabilia, oportet libros de Libero Arbitrio prius esse missos in Occidentem, quam in Oriente ederentur. Atque ita prius in Africam peruenisse, inscripto nomine Anniani, quam ex Occidente ad Hieronymum mitterentur. Relictos uero sine responsione ab Hieronymo, propter ingrauescentis etatis molestias, et occupationes senem fere nonagenarium cum luctu obruentes.



CAPUT III. Que scripserit Celestius Pelagii discipulus, et Iuliani magister.

Gennadius Celestium inter ecclesiasticos scriptores numerat, propter opuscula tria ante heresim edita. Celestius, inquit ,  antequam ad Pelagium concurreret, immo adhuc adolescens, scripsit ad parentes suos de monasterio epistolas, in modum libellorum, tres, omni Deum desideranti necessarias. Moralis siquidem in eis dictio sui nichil ibi uitii postmodum proditi; sed totum ad uirtutis incitamentum tradit.

Opusculorum eiusmodi nichil superest, nisi forte, uel sub alieno nomine legantur, quod reor; uel non differant a libro quodam Capitulorum, de quo mox.

Postquam adhesit Pelagio, scripsit primum aduersus peccatum originale. Opus hoc, quod editum oportet circiter ann. 401, uel 402, Mercator, uincentius Lirinensis, et auctor Predestinati indicant; sed ipsius nichil superest, preterquam quod Pelagius suis expositionibus in Epistolam ad Romanos inseruit, quodque Augustinus in libro III de Pecc. Merit. etc., Mercator in Commonitorio, et auctor Predestinati retulerunt, et nos exhibuimus cap. precedent. Ex eodem libro decerptas puto sententias  sex, Celestio primum in iudicio Carthaginensi, Pelagio deinde in Diospolitano obiectas, immo et septimam qua diceret Ecclesiam his esse sine macula et ruga: habent enim omnes magnam cum argumento libri cognationem; septima uero fortasse malignius quiddam continebat, quod Donatistarum Carthagine adhuc potentium societas ambiretur. Id perspexisse Augustinus uideri potest, cum ait : Obiectum est Pelagio quod diceret Ecclesiam hic esse sine macula et ruga, unde etiam Donatiste diuturnum nobiscum habuerunt in nostra collatione conflictum, etc. Tum adhibet argumenta quibus Donatistas conuicerat.

Scripsit postea Opus aliud multis capitulis distinctum, quo gratiam diuinam uidetur perinde ac priore peccatum originale oppugnasse: inde decem ista decerpta sunt, que Pelagio obiicerentur, tamquam ea discipulum magister docuisset.

1o Quoniam plus facimus quam in lege aut Euangelio iussum est.

 2o Gratiam Dei et adiutorium non ad singulos actus dari, sed in libero arbitrio esse, uel in lege ac doctrina.

3o Dei gratiam secundum merita nostra dari, quasi si peccatoribus illam Deus det, uideatur esse iniquus. Propterea et ipsa gratia in mea uoluntate posita est, siue dignus fierem, siue indignus; si enim per gratiam omnia facimus, quando uincimur a peccato, non nos uincimur, sed Dei gratia, que uoluit nos adiuuare, et non potuit. Si gratia Dei est, quando uincimus peccata; ergo ipse est in culpa, quando a peccato uincimur, quia omnino custodire nos, aut non potuit, aut noluit.

4o Unumquemque hominem omnes uirtutes habere posse et gratias.

5o Filios Dei non posse uocari, nisi omnimodo absque peccato fuerint effecti.

6o Obliuionem et ignorantiam non subiacere peccato,  quoniam non secundum uoluntatem eueniunt, sed secundum necessitatem.

7o Non esse liberum arbitrium, si Dei indigeat auxilio, quoniam in propria uoluntate habet unusquisque, aut facere aliquid, aut non facere.

8o Ex eo quod ait Petrus, diuine nos esse consortes nature, consequens esse ut ita possit esse anima sine peccato, quemadmodum Deus: nam quomodo quispiam illius rei consortium suscepit, a cuius statu et uirtute esse extraneus definitur?

9o uictoriam nostram, non ex Dei esse adiutorio, sed ex libero arbitrio, quoniam propria uoluntate arma suscepimus: sicut e contrario nostrum est, quando uincimur, quoniam armari propria uoluntate contempsimus.

10o Quoniam penitentibus uenia non datur secundum gratiam et misericordiam Dei, sed secundum merita et laborem eorum qui per penitentiam digni fuerunt misericordia.

Ex eodem libro desumpsit que habet Hieronymus  in epistola ad Ctesiphontem: Unus discipulorum eius, immo iam magister, et totius exercitus ductor, et contra Apostolum uas perditionis, per solecismorum, et non, ut sui iactitant, syllogismorum spineta decurrens, sic philosophatur et disputat: »Si nichil ago absque Dei auxilio, et per singula opera, eius est omne quod gessero: ergo non ego qui laboro sed Dei in me coronabitur auxilium; frustraque dedit arbitrii libertatem, quam implere non possum, nisi ipse me semper adiuuerit: destruitur enim uoluntas, que alterius ope indiget. Sed liberum dedit arbitrium Deus, quod aliter liberum non erit, nisi fecero quod uoluero. Ac per hoc aut utor semel potestate, que mihi data est ut liberum seruetur arbitrium; aut si alterius ope indigeo, libertas arbitrii in me destruetur.«

Et postea: Audite, queso, audite sacrilegum: »Si uoluero curuare digitum, mouere manum, sedere, stare, ambulare, discurrere, sputa iacere, duobus digitulis narium purgamenta decutere, releuare aluum, urinam  digerere, semper mihi auxilium Dei necessarium erit.«

Circa hec omnia, siue que ex Gestis Palestinis, siue que ex epistola Hieronymi prolata sunt, opere pretium est obseruare, primo, que retulit Hieronymus, ea pertinere ad tertium capitulum quo Celestius negat gratia alia ad singulos actus opus esse quam que in libero arbitrio uel in lege ac doctrina posita est. Deinde recte dictum uulgo Celestium per syllogismorum spineta decurrere; in omnibus enim libris ratione scribendi syllogistica usus est. Que Pelagius deprompsit ex libro contra peccati traducem, mera sunt ratiocinia: Si peccatum Ade etiam non peccantibus nocuit, ergo Christi iustitia non credentibus prodest; et cetera alia consequentia septem. Liber Definitionum, cui Augustinus librum de Perfectione iustitie opposuit, constat sexdecim dumtaxat pressis argumentationibus, Scriptureque testimoniis contentiose prolatis. His autem in duobus Operibus fuisse parem atque eamdem styli formam,  ex eo intelligitur, quod Augustinus auctorem Definitionum ex ingenio deprehendit quod in hoc Celestii libro inspexerit. Tertio, Celestium de tota heresi scripsisse libros, de Peccato scilicet Originali, de Gratia et de Impeccantia, sed breues pressosque, ut factionem suam uideatur quasi parricidalibus quibusdam pugionibus in sinum Ecclesie armasse. Quarto, librum hunc aduersus gratiam editum esse ante synodum Diospolitanam ann. 415 habitam; ante librum de Perfectione iustitie, scriptum forte ann. 410; ante epistolam hieronymi ad Ctesiphontem missam ann. 413, immo ante iudicium Carthaginense ann. 412; atque ipsam collationem cum Donatistis habitam ann. 411. Delatus enim uidetur a Pelagio in Orientem ubi lectus ab Hieronymo. Editus ergo est, ut quam tardissime, quo tempore Celestius cum Pelagio in Sicilia uersabatur, id est, ab ann. 408 ad 411. Quinto, uerum esse quod ait Augustinus, Pelagium  timidius atque obscurius, apertius Celestium audaciusque de sua heresi scripsisse; quid enim tribus prefatis libris, aut manifestius, aut impudentius? Sexto, antequam ullum ecclesiasticum institueretur iudicium, aut ipso etiam quinti seculi initio, statum hunc heresis Pelagiane fuisse, ut ad tria capita reuocaretur; utque uera gratia Christi agnosceretur quidem ab hereticis, sed que daretur ex meritis, queque homini non esset opus, sed utilis tantum.

Septimo denique, Pelagium, cum ipsi obiectum esset tertium Celestii capitulum, respondisse : Hec utrum Celestii sint, ipsi uiderint qui dicunt Celestii esse; ego uero numquam sic tenui, sed anathematizo qui sic tenet. Ad que uerba Augustinus - Ecce nec naturam liberi arbitrii, nec legem atque doctrinam uult intelligi gratiam, qua per actus singulos adiuuamur: quid ergo restat, nisi ut eam intelligat quam dicit Apostolus subministratione Spiritus sancti, etc. Quibus uerbis ostendit ueram  gratiam, de qua questio erat, uideri agnitam a Pelagio. Quamquam in libro de Gratia Christi mendacii Pelagium aut suspectum facit, aut etiam conuincit; ait enim : Cum Pelagius episcopalibus gestis sine ulla recusatione damnauerit eos qui dicunt gratiam Dei et adiutorium nostrum ad singulos actus dari, sed in libero arbitrio esse, uel in lege atque doctrina, putabamus hac de re omnes tergiuersationes esse consumptas: damnauerit etiam eos qui docent gratiam Dei secundum merita nostra dari; tamen in libris quos edidit pro libero arbitrio, nichil aliud sentire monstratur quam id quod damnasse uidebatur, etc



Liber Definitionum.

Ad ea que diximus in obseruationibus ad librum Augustini de Perfectione iustitie, id adiungemus. De hoc Celestii opusculo scribit Augustinus ad Eutropium et Paulum Hispaniarum episcopos. Charitas uestra petiuit ut definitionibus, que dicuntur Celestii  esse, respondeam. Sic enim prenotata est eadem chartula quam dedistis: DEFINITIONES, UT DICITUR, CeLESTII. Que prenotatio credo quod non illius, sed eorum sit qui hoc attulerunt de Sicilia, ubi Celestius non esse perhibetur. Ex illius hec esse doctrina, uel etiam quorumdam sectatorum eius, et nos possumus arbitrari. Nam neque iste breues definitiones, uel potius ratiocinationes, ab illius abhorrent ingenio, quod in Opere alio inspexi, cuius eum constat auctorem, et non frustra istos fratres qui hec attulerunt in Sicilia existimo audisse quod ipse docuerit ista, uel scripserit.

Inde innotescit quam epigraphem liber habuerit: unde uenerit in Hispanias, a quibus in Africam ad Augustinum missus, qua ratione ad eodem Augustino agnitus esse Celestii, et qua methodo refutatus, allatis scilicet singulis ut erant in chartula ratiocinationibus, et ad singulas subiunctis responsionibus. Argumentum manifestum est, cum totus sit de impeccantia. Diuiditur tres in partes, integer sic se habet.



Definitiones Celestii, seu ratiocinationes de impeccantia.


Ante omnia interrogandus est qui negat hominem sine peccato esse posse, quid sit quodcumque peccatum: quod uitari potest, an quod uitari non potest? Si quod uitari non potest, peccatum non est; si quod uitari potest, potest homo sine peccato esse, quod uitari potest. Nulla enim ratio, uel iustitia saltem, patitur dici peccatum, quod uitari nullo modo potest.

Iterum querendum est: Peccatum uoluntatis, an necessitatis est? Si necessitatis est, peccatum non est; si uoluntatis est, uitari potest.

Iterum querendum est, quid sit peccatum. Naturale,  an accidens? Si naturale, peccatum non est; si autem accidens est, et recedere potest; et quod recedere potest, uitari potest; et quod uitari potest, potest homo sine eo esse.

Iterum querendum est: Quid est peccatum? Actus, an res? Si res est, necesse est ut auctorem habeat; et si auctorem habere dicitur, iam alter preter Deum rei alicuius auctor induci uidebitur. At si hoc dici impium est, necesse est peccatum omne actum esse, non rem. Si igitur actus est, immo quia uere actus est, uitari potest.

Iterum querendum est utrumne debeat homo sine peccato esse. Procul dubio debet: si debet, potest; si non potest, ergo nec debet. Et si non debet homo esse sine peccato, debet ergo cum peccato esse, et  iam peccatum non erit, si illud deberi constiterit. Aut si hoc etiam dici absurdum est, confiteri necesse est debere hominem sine peccato esse; at constat eum non aliud debere quam potest.

Iterum querendum est utrum preceptum sit homini sine peccato esse? Aut enim non potest, et preceptum non est; aut quia preceptum est, potest. Nam cur preciperetur quod fieri omnino non posset?

Iterum querendum est an uelit Deus hominem sine peccato esse. Procul dubio uult, et procul dubio potest. Quis enim tam demens est ut uel dubitet fieri posse quod Deum uelle non dubitat?

Iterum querendum est: Quomodo uult Deus hominem esse cum peccato, an sine peccato? Procul dubio non uult esse cum peccato. Quanta enim impietas  ac blasphemia sit, cogitandum est, ut dicatur hominem posse esse cum peccato, quod Deus non uult; et negetur posse esse sine peccato, quod Deus uult: quasi aliquem ad hoc Deus creauerit ut possit esse quod nolit, et non possit esse quod uelit, et ut contra suam magis quam ut secundum suam existeret uoluntatem.

Iterum querendum est: Per quid efficitur homo cum peccato, per nature necessitatem, an per arbitrii libertatem? Si per nature necessitatem, culpa caret; si per arbitrii libertatem, querendum est a quo ipsam arbitrii libertatem acceperit. Procul dubio a Deo. Deus autem quod dedit, certe bonum esse negari omnino non potest. Qua igitur ratione bonum probatur, si magis ad malum quam ad bonum pronum  est? Magis autem ad malum quam ad bonum pronum est, si homo per illud potest esse cum peccato, et non potest esse sine peccato.

Si Deus bonum hominem fecit, et preterquam illum bonum fecit, bonum ei insuper ut faceret imperauit: quam impium, ut confiteamur hominem malum esse, quod nec factus est, nec ei preceptum est; et negemus eum bonum posse esse quod factus est, et quod ei ut faceret imperatum est.

Iterum querendum est: Quot modis constat omne peccatum? Duobus, nisi fallor, si aut illa fiant que prohibentur, aut illa non fiant que iubentur. Tam certe omnia illa que prohibita sunt uitari possunt, quam que precepta sunt perfici. Nam frustra aut  prohiberetur, aut iuberetur, quod uel caueri uel impleri non possit. Et quomodo negabimus posse esse hominem sine peccato, cum confiteri necesse sit eum tam omnia illa que uetantur posse cauere, quam que imperantur efficere?

Iterum querendum est: Quomodo non potest homo sine peccato esse, uoluntate an natura? Si natura, peccatum non est; si uoluntate, perfacile potest uoluntas uoluntate mutari.

Iterum autem querendum est: Si non potest homo sine peccato esse, cuius culpa est, ipsiusne hominis, an cuiuslibet alterius? Si ipsius hominis, quomodo culpa hominis est? si hoc non est, quod esse non potest.

Iterum querendum est: Si natura hominis bona  est, quod nullus negare nisi Marcion aut Manicheus audebit, quomodo igitur bona est, si malo ei carere non est possibile? omne enim peccatum malum esse quis dubitet?

Et hoc dicendum est: Certe iustus est Deus, negari enim non potest; imputat autem Deus homini omne peccatum. Et hoc quoque confitendum puto, quia neque peccatum est quidquid non imputabitur in peccatum; et si est aliquod peccatum quod uitari non possit, quomodo iustus Deus dicitur, si imputare cuiquam creditur quod uitari non possit?

Quod si quis dixerit: Da mihi hominem sine peccato, respondendum: Do tibi qui esse possit. Si pergat interrogare: Quis ille est? respondendum: Ipse tu. Quod si dixerit: Ego esse non possum, respondendum  est: Cuius culpa est? Quod si dixerit: Mea, dicendum est: Et quomodo tua est, si ipse sine peccato esse non potes? Quod si pergat dicere: Tu ipse sine peccato es, qui dicis hominem sine peccato esse posse? respondendum, Quod non sim sine peccato, cuius culpa est? Quod si dixerit: Tua est, respondendum est: Quomodo mea, si esse non possum?



Testimonia quibus probatur preceptum esse homini ut absque peccato sit.

In Deuteronomio: Tu autem perfectus eris coram Domino Deo tuo . Item illic: Et non erit inconsummatus in filiis Isrel.

Item Saluator in Euangelio: Estote perfecti, quia Pater uester, qui in celis est, perfectus est .

 Item Apostolus ad Corinthios secunda: De cetero, fratres, gaudete, perfecti estote .

Item ad Colossenses: Corripientes omnem hominem, et docentes in omni sapientia, ut exhibeamus omnem hominem perfectum in Christo .

Item ad Philippenses: Omnia facite sine murmuratione et hesitatione, ut sitis irreprehensibiles et simplices, sicut filii Dei immaculati .

Item ad Ephesios: Benedictus Deus et Pater Domini nostri Iesu Christi, qui benedixit nos in omni benedictione spiritali in celestibus in Christo Iesu, sicut elegit nos in ipso ante mundi constitutionem, ut essemus sancti et immaculati in conspectu eius .

 Item ad Colossenses: Et uos cum essetis aliquando alienati et inimici sensu in operibus malis, nunc autem reconciliati in corpore carnis eius, per mortem eius, exhibite uos sanctos et immaculatos et irreprehensibiles .

Item ad Ephesios: Ut exhiberet ipse sibi gloriosam Ecclesiam, non habentem maculam aut rugam, aut aliquid huiusmodi, ut sit sancta et immaculata .

Item ad Corinthios prima: Sobrii estote et iusti, et nolite peccare .

Et in Epistola sancti Petri: Propter quod succincti lumbos mentis uestre, sobrii, perfecti, sperate in eam que offertur uobis gratiam, quasi filii obedientie, non configurati prioribus ignorantie uestre concupiscentiis,  sed secundum eum qui uocauit uos, sanctum, ut ipsi sancti in omni conuersatione sitis, quia scriptum est : Sancti eritis, quia ego sanctus sum .

Unde et beatus Dauid dicit - Domine, quis habitabit in tabernaculo tuo, aut quis requiescit in monte sancto tuo? qui ingreditur sine macula, et operatur iustitiam . Et alibi; Et ero immaculatus cum eo . Et alibi: Beati immaculati in uia, qui ambulant in lege Domini .

Item apud Salomonem: Diligit Dominus sancta corda; accepti sunt autem illi omnes immaculati .



Testimonia Scripturarum que e diuerso ponenda sunt iis qui arbitrii libertatem uel non peccandi possibilitatem, imperite existimant se Scripturarum auctoritate posse destruere.


Obiicere solent quod sanctus Iob dixerit: Quis mundus est a peccato? Nec infans cuius est unius diei uita super terram . Opponendum quod Iob dixerit: Iustus enim uir et sine querela, factus sum in derisum ; et: Ecce ipse proximus sum iudicio meo, et scio quia iustus inueniar ; et: uias enim eius custodiui, et non declinaui a mandatis eius, neque discedam ; et: Iustitia uestitus eram, et circumdedi mihi iudicium sicut chlamidem ; et: Non enim reprehendit me cor meum in omni uita mea, et nichil iniquum erat in operibus meis, sed munda oratio mea .

 Iterum proponere solent: Omnis homo mendax . Quibus respondendum est quod in Numeri libro scriptum est. Homo uerax . Et de sancto Iob legitur ita: Erat uir habitans in regione Ausitide, nomine Iob, uerax, sine crimine, iustus, Dei cultor, abstinens se ab omni re mala . Item apud ipsum Iob: Et miraculum tenuit ueracis hominis. Item apud Salomonem de Sapientia: uiri mendaces non erunt illius memores; uiri autem ueraces inuenientur in ea . Item in Apocalypsi: Et in ore ipsorum non est inuentum mendacium, sine macula enim sunt .

Iterum istud proponunt: Non est qui faciat bonum, non est usque ad unum . Quibus respondendum  est quod ait sanctus Dauid: Spera in Domino, et fac bonitatem . Et sanctus Tobias: Noli timere, fili; pauperem uitam gerimus, sed multa bona habebimus si timuerimus Deum, et recesserimus ab omni peccato, et fecerimus bona .

Item dicunt quod Saluator ait: Quid me dicitis bonum? Nemo bonus, nisi solus Deus . Respondendum quod idem Dominus alibi ait: Bonus homo de bono thesauro cordis sui profert bona . Et iterum: Qui solem suum oriri facit super bonos et malos . Et alibi scriptum: Bona bonis creata sunt ab initio ; et iterum: Qui sunt boni erunt habitatores terre .

Item dicunt: Quis gloriabitur castum se habere cor  ? Respondendum quod Saluator ait in Euangelio: Beati mundo corde, quoniam ipsi Deum uidebunt ; et quod Dauid dicit: Quis ascendet in montem Domini, aut quis stabit in loco sancto eius? Innocens manibus et mundo corde ; et alibi: Benefac, Domine, bonis et rectis corde ; item apud Salomonem: Bona est substantia cui peccatum non est in conscientia ; item illic: Auerte te a delicto et dirige manus, et ab omni delicto munda cor tuum ; item in Epistola Ioannis: Si cor nostrum nos non reprehendat, fiduciam habemus ad Deum, et quecumque petierimus, accipiemus ab eo .

Item dicere solent: Quia non est homo iustus in  terra qui faciat bonum et non peccet . Respondendum quia Dominus de sancto Iob ait: Numquid considerasti seruum meum Iob? Non enim est ei similis quisquam in terris homo sine querela, uerus Dei cultor, abstinens se ab omni opere malo .

Item dicunt: Quia non iustificabitur in conspectu tuo omnis uiuens . Quibus respondendum est quod de sancto Zacaria Euangelista testatur dicens: Erant autem Zacarias et Elisabeth uxor eius, iusti ambo in conspectu Domini, et in omnibus mandatis incedentes, et iustificationibus Domini sine querela . Et beatus Apostolus ait: Ut simus sancti et immaculati in conspectu eius .

Item dicunt: Si dixerimus quia peccatum non habemus,  ipsi nos seducimus, et ueritas in nobis non est . Respondendum est quod idem sanctus Ioannes in eadem Epistola dicit: Hoc autem dico, fratres, ut non peccetis. Omnis qui natus est ex Deo, peccatum non facit, quia semen ipsius in eo manet, et non potest peccare ; item illic: Qui natus est ex Deo, non peccat, quia generatio Dei conseruat eum, et malignus non tanget eum ; item illic, ubi de Saluatore ait: Quoniam ille apparuit ut peccata tolleret. Omnis qui in eo manet non peccat. Omnis qui peccat non uidit eum, nec cognouit eum. Item illic: Charissimi, nunc filii Dei sumus, et nondum apparuit quod erimus. Scimus quoniam cum apparuerit, similes ei erimus, quoniam uidebimus eum sicuti est; et omnis  qui habet spem hanc in eum, sanctificat se, sicuti et ipse sanctus est .

Item dicunt: Non uolentis, neque currentis, sed miserentis est Dei . Quibus respondendum est quod idem Apostolus alibi de quodam ait: Quod uult faciat . Item ad Philemonem de Onesimo: Quem ego uolueram apud me detinere, ut pro te mihi ministraret; sed sine consilio tuo nichil uolui facere, ut non quasi ex necessitate bonum tuum esset, sed uoluntarium . Item in Deuteronomio: uitam et mortem dedit ante faciem tuam, bonum et malum; elige uitam, ut uiuas . Item apud Salomonem: Deus ab initio constituit hominem, et reliquit eum in manu consilii sui: adiecit ei precepta et mandata; si uoles, precepta seruabunt  te, et in posterum fidem placitam facere. Apposui tibi aquam et ignem, ad quoduis porrige manum tuam. Ante hominem bonum et malum, uita et mors, paupertas et honestas a Domino Deo sunt .

Item apud Isaiam: Et si uolueritis, et audieritis, que bona sunt terre, manducabitis; si autem nolueritis, nec obaudieritis me, gladius uos comedet. Os enim Domini locutum est .

Ad extremum, si quis dixerit: Potest fieri ut homo uel uerbo non peccet? Respondendum est: Si uult Deus, potest; uult enim Deus, ergo potest.

Item si quis dixerit: Fieri potest ut homo in cogitatione non delinquat? Respondendum est: Si uult Deus, potest; uult enim Deus, ergo potest.



Libellus fidei oblatus Zosimo summo pontifici.

 De hac confessione Celestii dictum est abunde dissertatione precedente, addendum nichil occurrit.



Epistola ad clericos Romanos.

Dictum quoque de ipsa ibidem satis.



CAPUT Iu. Que scripserit Iulianus Eclanensis episcopus.

De libris Iuliani ita Gennadius. Iulianus episcopus, uir acris ingenii, in diuinis Scripturis doctus. Greca et Latina lingua scholasticus, priusquam impietatem Pelagii in se aperiret, clarus in doctoribus Ecclesie fuit: postea uero heresim Pelagii defendere uisus, scripsit aduersum Augustinum impugnatorem illius, libros quatuor, et iterum libros octo. Est etiam liber altercationis amborum partes suas defendentium.

In eo facile assentior Gennadio, quod Iulianum dicit uirum acris ingenii, in sacris Scripturis doctum,  et utriusque lingue peritum: nam acrimoniam ingenii opera, peritiam utriusque lingue uersio fidei Rufini Syri, et alia, tractande Scripture, aut torquende potius uim opus postremum ostendit. Non perinde assentior in eo, quod subiungit, Iulianum clarum exstitisse in doctoribus Ecclesie, si doctoris nomine scriptorem intelligat. Nam qua ratione fugissent clari scriptoris opera diligentiam ac pene curiositatem, siue Augustini, siue Mercatoris? Quod si doctorem dicat, more illius seculi, eum qui populum in Ecclesia docebat, non repugnabo uehementer, cum nonnulla sint apud Augustinum uestigia que in hanc sententiam ducant. De libris aduersus Augustinum nemo dissentit Gennadio, nisi quod altercatio amborum ab opere postremo distingui non debuit, si forte, quod opinor, indicare non uoluerit, opus postremum, suis temporibus, aliquando per se solum habitum fuisse, aliquando subiunctis Augustini ad aliquot libros responsionibus.



Rufini presbyteri Palestine prouincie liber de Fide, translatus de Greco in Latinum sermonem.


Iulianum huius libri esse interpretem, ostendimus non obscure dissertatione quinta, ostendimus et quo fine, quoue tempore id totum opere prestitum sit. Consulendus locus, simulque obseruandum, non sine causa Gennadium scripsisse uerba hec: Priusquam heresim Pelagii in se aperiret. Indicauit enim Iulianum, antequam heresis Pelagii palam proderetur, eam in alio aperuisse, in Rufino scilicet, cuius confessionem Latinis legendam prebuisset. Hinc uero colliguntur duo: alterum, uersionem eiusmodi edidisse Iulianum, cum adhuc admodum iuuenis foret: alterum, a Pelagianis eam erroris partem, que peccatum originale spectat, traditam fuisse primum, quasi Orientalium fidem; immo tertium quoddam coniecto, Iulianum Pelagii exhortationibus e uita coniugali ad arctiorem conuersum esse, indeque, Memorio Iuliani patre scribente, Augustinum de  Pelagii laudibus resciuisse, que postmodum in libris suis retulit.



Epistola prima ad Zosimum summum pontificem.

De ipsa diximus satis superque, tum in notis ad caput 6 et 9 Subnotationum, tum et in fine dissertationis 1, ubi fragmenta collegimus huc et illuc sparsa apud Mercatorem, qui solus mentionem fecit epistole, quam tamen pro sua Iulianus agnoscit . Scripta uero est ann. 417, circiter autumnum; ostendit autem, quis tunc status heresis exstiterit, ut que contineretur propositionibus fere quinque, saltem, qua Celestianam partem attineret.



Epistola, seu libellus fidei ad Zosimum summum pontificem missus nomine octodecim episcoporum.

Huius libelli meminit Mercator, immo et Iulianus, sed paulo obscurius. Ipsum auctori suo asseruimus dissertatione 5, integrumque edidimus cum notis, quibus nichil addendum occurrit: scriptum ostendimus  ann. 417.



Epistola ad Rufum Thessalonicensem nomine octodecim episcoporum.

De hac ipsa diximus in dissertatione 5, ubi fragmenta libris tribus posterioribus Augustini ad Bonifacium sparsa, recollecta sunt in formam epistole. Scripta est eodem anno quo priores due, aut forte consequentis initio. Suam agnouit Iulianus: Augutinus libris tribus posterioribus ad Bonifacium refellit.



Libri quatuor ad Turbantium episcopum, aduersus librum primum Augustini de Nuptiis et Concupiscentia.

Horum quatuor librorum historiam contexuimus, cum recenseretur liber secundus Augustini de Nuptiis et Concupiscentia: quare duo tantum obseruanda restant: alterum de fragmentis, que apud Augustinum exstant; alterum de libris, unde fragmenta  extrahi debent: et de fragmentis quidem certum est, magna quedam ex primo libro, parua ex reliquis tribus inueniri. Primum enim confutauit Augustinus libro suo secundo de Nuptiis, relatis uerbatim, quecumque continebat chartula, ex hoc ipso libro primo excerpta, et ualerio comiti oblata atque per Alipium Augustino missa. Qua ex chartula inscriptionem librorum nouimus: Contra eos qui nuptias damnant, et fructus earum diabolo assignant. Habentur autem in tribus Augustini operibus fragmenta huius operis; in libro secundo de Nuptiis, quo excerptorum chartula refellitur; in libris sex contra Iulianum, quorum quatuor posteriores ita pugnant quatuor Iuliani libris, ut non tantum libri libris, sed capita quoque capitibus respondeant: et in Opere Imperfecto, in quo pars, que Iuliani, tota est in secundo Augustini libro de Nuptiis impugnando. Abstinemus uero ab exhibendis, que curiose collegimus, partim quia occurrunt  in libris, quos nemo non solet terere; partim ne appendix supra modum excrescat; partim etiam quod ad consequentem dissertationem parum, aut fere nichil conferant, cum ex primis tribus Pelagiane secte propugnatoribus abunde suppetant, que ad questiones soluendas opus sint.



Libri octo ad Florum Beneuentanum, ut uidetur, episcopum, aduersus secundum librum Augustini de Nuptiis et Concupiscentia.

De hoc opere diximus pluribus ad prefationem Marii Mercatoris in librum Subnotationum, ubi ostensum, quo nomine appellari debeat, contra uignerii opinionem; quo tempore sit compositum, ubi, et cuius ope, quando lectum Mercatori, etc. Quinque priores libri, aut etiam sex integri habentur apud Augustinum in opere postremo, cui immortuus est. Ostendunt uero manifeste statum Celestiane heresis ea tempestate; Celestiane, inquam: nam de gratia uix quidquam nisi obiter perstringitur.



Liber de Amore, siue Commentarius in Cantica Canticorum.


Solus Beda  meminit istius operis, cuius duos facit libros, alterum de Amore, alterum Commentarium, si tamen uterque de amore non fuit, quem a fedissima uoluptate secernere Iulianus niteretur, sacri libri exemplo. In priore libro Beda quinque, aut sex de innumeris arguit.

1. Per arbitrium libere uoluntatis, posse nos bona facere que uolumus, quamuis per auxilium gratie Dei facilius ea perficere queamus.

2. Clausa legis sacramenta solos intueri posse eos quos oculatos, et eruditio reddidisset, et pietas.

3. Sanctum nobis ac generosum amorem, ab ipso lucis exordio natura conciliante, insitum, et ad ultimam usque senectutem, solis uiribus animi innixum,  sine ullo damno sui persistere uigoris.

4. Amorem nostrum, sicut de corpore, quod sit perturbatus, et rapidus; ita de animo trahere, quod sit sublimis atque continuus.

5. Eumdem amorem, quamdiu nichil de gentilitatis uoluntate desiderat, quasi ad solius animi moueri arbitrium; et in actibus suis habere iocunditatem, ut perturbationis immunem, ita etiam libertate gaudentem.

6. Adiutorium sancti Spiritus precedentibus nostris studiis ac meritis dari, atque ad hoc dari, ut genus humanum arctius diligamus. Sic enim aiebat: Cum igitur sapientis animus, qui uoluptatem subiicit dignitati amoris, et incitat et ordinat appetitum, numquam fines transit officii; sed ad eam magnitudinem  atque pulchritudinem studiis procedit ac meritis, ut generosum eius ignem gratia sancti Spiritus incipiat uentilare: tunc fit illa caritas, que non propinquos solum, aut ciues, sed ipsum genus humanum gremio suo conatur amplecti.



In posteriore libro

Ad hec uerba: Meliora sunt ubera tua uino : asserebat namque, opiniones nostras ad hos prorsus spumantium estus errorum ducere, ut calumniam uerteremus in ipsum auctorem, et eleuandi reatus gratia, quem crimina nimirum uoluntatis inurebant, ipsam naturam corporis subdebamus infamie, incapaces bonitatis, et plenos iniquitatis in lucem istam nos uenire iurando. Denique nullum  fere ad iustitiam, quid dico ratione, sed ne sacre quidem legis institutione, perduci. Depretiabat namque hec opinio naturam carnis et sanguinis. Sed postquam salutare mysterium, Dei et hominum mediator arripuit, ut consummatissime uirtutis daturus exemplum, naturam hominis mortalis assumeret, ostendit omnia crimina morum fuisse, non seminum: denique uoluntatibus ad meliora conuersis, non solum legis, sed etiam euangelica precepta posse compleri. De ipsius namque susceptione carnis, morum peccata damnauit: non naturam uidelicet carnis, sed opera commutando, ut iustificatio legis, sub exemplo ipsius, compleretur in nobis.

Ad hec uerba: Collum tuum sicut monilia. Cum pulchra per naturam ceruix gemmarum insignitur  ornatu, felicitatem procul dubio auget industria: et quasi se digna conueniunt, honor uidelicet monilium, et ceruicum uenustas; sic ergo et in te, cuius generositatem doctrina componit, ut uirtutes quas natura inchoat, disciplina consummet.

Ad hec item uerba: Apprehendam te, et inducam in domum matris mee; ibi me docebis . Iam in ipsa infantia, multa que discere debeamus, ostendit. Primo, ipsum esse opificem uniuersorum ex masculi et femine coniunctione nascentium, qui sibi sine ministerio uiri corpus ex uirgine fabricasset. Deinde nullum peccatum esse homini congenitum, quandoquidem ille, et carnis ueritate circumdatus, et macule immunis exstiterit. Postremo originem nostram non posse, nisi impie, diaboli operibus  ascribi, que Deo uero non solum conditore, sed etiam habitatore congaudeat.

Obserua Iulianum elaborasse hoc opus occasione sui, ut ait Beda, duelli cum Augustino, id est, ut interpretor, post absolutum primum opus quatuor librorum, immo et posterius: obserua enim, uideri totam hanc elucubrationem factam, imitatione Theodori Mopsuesteni, qui amatorie scripsit in Cantica, quod docent quinte synodi excerpta.



Liber de constantie Bono contra perfidiam Manichei.

Hec est constantia, que maxime asserit arbitrii potestatem ac bonum, iisque nature, et humani animi motus liberos, dum ostendit, omne mentis bonum uoluntarium, nec ulli umquam casui obnoxium.

Et paulo post: Ipsa enim armat ingenium cuiusque,  et accendit animum, dum illum libertatis sue semper admonet, dumque omnes ab eo repellit metus.

Et post multa: Etenim, si, ut preclare a doctissimis atque orthodoxis disputatum est, nemini uere umquam noceri, nisi a seipso, potest, nec est prorsus aliquid, quo quisquam inuitus fiat miser; quid tandem uirtus timebit, nisi defectum sui, quo homini in eternum nocetur? Diuine enim gratie est iuuare et firmare constantiam, que ceteras possit custodire uirtutes, et contra omnia, que resistunt, defendere uitia.

Et circa finem: Scandalum Manicheo est, eo quod commentitium Deum abnegantes, Dominum nostrum,  qui est uerus, ueremur offendere: quia naturam bonam, quia liberum hominis asserimus arbitrium.

Meminit solus Beda libri istius, quem ostendimus alias, scriptum fuisse post Iuliani expulsionem e sua sede.



CAPUT u. Que scripserit Annianus Celedensis diaconus, Pelagii amanuensis.

uix quidquam addi potest ad ea que in dissertatione I dicta sunt de Anniano, Pelagii armigero, ut loquitur Orosius. Scripsit omnia Pelagii, preter expositiones breues; scripsit et suo nomine duas epistolas, quas homiliis Chrysostomi, a se uersis in Latinum sermonem, preposuit.



Epistola prefixa homiliis in Mattheum.

Domino uere sancto, et beatissimo Orontio  episcopo, Annianus.

Piissimi patris affectum, et sapientissimi artem magistri, in me pariter exerces: quem inter has, quas pro fidei uobiscum amore perpetimur, tentationum procellas, et a merore simul et a torpore subducis, animumque anxietate marcentem ad studium Scripturarum remittis. Iubes enim, beatissime, ut commentarium sancti Ioannis Constantinopolitani episcopi, quem in Mattheo euangelista nonaginta et uno libro explicuit, in Latinam linguam, quo possim sermone, transfundam. Quod utinam tam a nobis commode fieri possit, quam a te et opportune et utiliter imperatur. Quid enim uel ad prudentiam eruditius, uel ad exercitationem ignitius, uel ad dogma purgatius, nostrorum auribus offeratur,  quam preclara hec tam insignis animi ingeniique monumenta? Et hoc maxime tempore quo per occasionem quarumdam nimis difficilium questionum, edificationi morum atque ecclesiastice discipline satis insolenter obstrepitur: pro qua certe beatus Ioannes, cum in aliis operibus, tum in hoc quoque, tantus fere, tamque alacer assurgit, ut euangeliste dicta interpretando, pro euangelica perfectione nobiscum pugnare uideatur. Quid enim ille magis hominibus inculcat, quam nature sue nobilitatem, que aduersus Manichei rabiem omnium recta sapientium consensu concentuque laudatur? Laudatur autem, uel in admirabilis gloriam conditoris, uel ob concitanda studia uirtutis, uel ad castiganda uitia uoluptatis. Quid, inquam, pressius ille commendat,  quam ingenite nobis a Deo libertatis decus, cuius confessio precipuum inter nos gentilesque discrimen est, qui hominem ad imaginem Dei conditum tam infeliciter fati uiolentia, et peccandi putant necessitate deuinctum, ut his etiam pecoribus inuidere cogatur? Quid ille, aduersus eosdem magistros, potius insinuat, quam Dei esse possibilia mandata, et hominem totius, uel que iubetur, uel que suadetur a Deo, capacem esse uirtutis? Quo quidem solo, et iniquitas ab imperante propellitur, et preuaricanti reatus efficitur. Iam uero iste, eruditorum decus, cum de Dei gratia disserit, quanta illam ubertate, quanta etiam cautione concelebrat! Non enim est in alterutro, aut incautus aut nimius,  sed in utroque moderatus. Sic liberas ostendit hominum uoluntates, ut ad Dei tamen mandata facienda diuine gratie necessarium ubique fateatur auxilium: sic continuum diuine gratie auxilium commendat, ut nec studia uoluntatis interimat. Cum autem in cunctis fere doctrine partibus, tum precipue in exhortatione morali, atque in omnibus ecclesiastice regulis discipline, ita nostrorum concinit per uniuersa sententiis, ut eos pene, quos numquam uidit omnino, ad omnem Scripturarum intelligentiam informasse credatur. Quanto enim exhortandi, id est, emendandi, uel etiam exornandi homines amore teneatur, hoc precipue opere declarat: in quo cum susceperit commendatoris officium, certam uniuscuiusque libri partem expositione complens,  reliqua amica sibi, et quam perfectissima potest exhortatione, producit. In ipsis quoque expositionum locis, que quidem plena sunt acuminis, ponderis, consequentie, eruditionis, medulle, nichil magis intendit aliud, quam ne, uel exigua, moralitatis puncta pretereat, quasi qui omnino pene solus consilium diuine legis inspexerit: que, cum innumeris sit intexta causis, ad unum tamen finem omnia reducit, ut scilicet homines, quibus data est, ad amorem Dei studiumque uirtutis accendat. Quod uero istud non ad ostentationem quamdam faciat, et fetentem illam glorie uanitatem, cum tota et doctrine illius, et morum, qui etiam in scriptis eius relucent, continentia, tum etiam uite finis ipse testatur. Nempe omni ille sermone, non solummodo  emendat, sed etiam armat, auditoris animum. Nempe tota eius et principalis intentio est, non tam priuatam istam, et inter prosperorum opaca latitantem honestatem docere, quam illam quotidie tamquam in acie dimicantem, et que absque ullo dispendio sui, tribulationum, et cedatur imbribus, et uratur ardoribus, instituere uirtutem. Hanc ipsam ita ille insignis Ecclesie magister, et uerus Christi discipulus impleuit, ut illa omnia, que de asserenda etiam per mortem uirtute disseruit, non tam aliis, quam sibi omnino soli inculcasse uideatur. Denique uitam illam omni ab adolescentia sanctitate fulgentem, et in sacerdotio mille insignibus perfectionis ornatam, etiam passionibus pro iustitie amore decorauit. Quod certe alicui, Ecclesiis in pace degentibus, prouenire,  ingentis animi proculque ab omni hominum gloria remote mentis, rareque omnino uirtutis est. Quod autem in septimo istius libro operis indicatur, adhuc Antiochie presbyter hec, quibus illam tunc Ecclesiam edificabat, scripta composuit. Ex quo magis magisque perspicitur, illum non temeritate quadam, aut dissonante a suis moribus libertate, in regali postea urbe pontificatum tenentem, nota illa et maxima aduersum se commouisse certamina; sed ita se instituisse semper, tamque constanter, atque firmiter, contra omnes iniquorum cateruas, pro ueritatis ac iustitie parte iurasse, ut quamlibet aduersus eum, uel sacerdotum nomina, uel regum arma concurrerent, depellere quidem illum sacerdotali  possent throno, numquam tamen depellere possent ueritate. Optimam itaque meditationem in occasione rebus exsequens, maluit pontificis honorem confessoris dignitate cumulare, quam adulatoris feditate corrumpere. Iam uero illud quasi peculiare quoddam custodit ac proprium, unde a te precipue pro similitudine studii possit adamari, quod scilicet semper sollicitus, semper uigilans, semper noxie securitatis, uel potius mortiferi stuporis inimicus, ubique utilitatem compunctionis, compunctus ipse commendat. Quocirca forsitan eius oratio nusquam fere in pompam eleuatur dicentis; sed tota ad utilitatem aptatur audientis. Est enim stylus ipse, quod quidem in suo opere magis animaduerti potest, Ecclesie auribus accommodatissimus, priscum  illud, sed eruditum dicendi genus exprimens; medius, equalis, maturus, pudicus; alienus omni ab incurie culpa pompaque luxurie; non squallidus quidem, nec tamen floridus; non impolitus, sed neque nimia subtilitate limatus; non asperitate horridus, nec tamen amenitate lasciuus; maximam ubique copiam, admirabilemque indicans facultatem, nusquam tamen ambitionem loquendi: eo fit ut illum magis simplex lector intelligat, et laudet disertus. Certe quod ab aliis quoque plurimis audire potuisti, omnes iam ecclesiastice Grecorum bibliothece, post tam uarias ueterum scriptorum, splendidasque diuitias, post tot insignium magistrorum tam clara lumina, huius precipue uoluminibus ornantur. Denique et sancti Basilii admirabilem illam curam loquendi,  et Antiochi plausibilem pompam, et sublimem illum Gregorii cothurnum, facile intelligas hac Ioannis medietate superata. Ita enim stylum suum inuiolata, ut diximus, facultate regnantem, Scripturarum ubique et sapore imbuit, et tingit colore, ut illi quidem de apparatu eloquii remittere, iste uero de maiestate Scripturarum coruscare uideatur. Sole ab eo forsitan adolescentulorum minus blande mulceantur aures, quibus in ludo positis litterarum non tam placent solida quam picta, quique pulchra potius quam utilia sectantur, nec tam agentia diligunt quam sonantia, magisque gaudent florum amenitate conspergi, quam frugum ubertate nutriri. Hunc igitur si satis minorem se in Latino apparere feci, non tam mihi, domine uenerabilis quam tibi imputare  debes, qui me ad eum transferendum tanto et auctoritatis imperio, et blandimento caritatis hortatus es, ut illi aliquid, immo uero plurimum, de honore dumtaxat styli auferre mallem, quam crimen in te diutius recusando committere. Sane pro qualicumque hac mea opera, amplissimum orationum tuarum munus reposco, quo scilicet nos, ut exemplo, ita etiam precibus tuis iuues, ut aliquid de illius uiri uirtute possimus imitari. Memor nostri esto semper in Christo, domine merito beatissime.



Epistola prefixa homiliis de Laudibus Pauli.

Domino sancto Euangelo presbytero Annianus salutem.

Recenti experimento didici, quam sint utilia obsequentibus  imperia bonorum, qui rectiore quadam ingredientes benignitatis uia, beneficia deferunt sub specie iussionis. Quid enim mihi iucundius, quid fructuosius imperare potuisti, quam ut ex beati uiri Ioannis operibus in nostram linguam aliqua transferrem, id est, septem libellos eius, quos super apostoli Pauli laudibus in Ecclesia aliquando disseruit? in quo mihi etsi in sermone peregrino admodum rudi, plus euenit tamen uoluptatis et commodi quam laboris: secutum est enim, ut eum tibi dum uertere conor e Greco, pressius ipse combiberem, pleniusque tam insignis doctrine ueritate perfruerer, maxime cum ubique diues ingenium in materia locupletiore uersetur. Beatus enim hic Paulus exprimitur, non fucate alicuius laudis adumbratus coloribus,  sed inuiolabili uirtutum suarum ueritate formatus. Quem tam integre ubique, tam solide, nunc ex magnitudine operum, nunc ex illuminatione dictorum, modo ex consilio uario, modo ex dispensationum profundo, tum ex tolerantia passionum, tum ex claritate signorum eximius laudator asseruit, ut non depinxisse solum, uerum quasi ad prebendum rursus perfectionis exemplum, quodam modo resuscitasse uideatur. Nam cum ab aliis ceterorum merita laudantur, usitatum quiddam solent atque exile resonare, et uelut in superficie circumuagante sermone, uirtutes ipse nominibus magis suis ad commemorationem uidentur uenire, quam rebus. Beatus autem Ioannes Paulum altius intuendo, dilucideque in medium proferendo, ipsas mihi uidetur inspexisse  uenas, ac medullas uirtutum expressisse: que ita omnes in ista laudatione uiuunt, ita floribus suis decorantur et fructibus, ut eas prope non minus ab hoc tam sublimiter explicatas, quam ab Apostolo fortasse miremur. Quod quidem opus eo esse apud te amabilius debet et gratius, quod sanctarum Scripturarum luce rutilans, clarissimi sideris uice, noctem Manichei erroris exagitat. Quantum enim nobis consolationis exoritur, cum cernimus tam erudito, tamque illustri Orientis magistro eam, quam in nobis Traducianus oppugnat, astrui ueritatem? quam certe beatus Ioannes, ut in omnibus libris suis, ita hic quoque ab omni munitam latere custodit, armat, accendit, ut uideatur non tam presentes informasse  discipulos, quam nobis contra uere fidei oppugnationem auxilia preparasse. Quantus enim ille aduersus necessitatem? Quantus pro libero surgit arbitrio? Quam nostrorum libris ubique concinens, uoluntatis iure seruato, diuine gratie presidia commendat? Quam contra omnium uitiorum tenebras, quam pro cunctarum speculo uirtutum splendidissimum uas electionis opponit? Primo, beatum Paulum libello, et omnibus preferendo sanctis, et angelis conferendo. Secundo, ex uirtutibus eius atque sententiis bonum asserendo nature. Tertio, eius caritatem pre cunctorum salute feruentissimam comprobando. Quarto, de uocatione eius, et confirmata ubique ab ipso Euangelii ueritate dicendo. Quinto, de passionibus eius et dispensationum uarietatibus  disserendo. Sexto, soluendo omnes illas questiones, quibus Traducianus obnitens beatum Paulum uitiorum obfuscatione commaculat, ut scilicet fidelibus suis apostolico exemplo peccata conciliet. Septimo, ignem zeli eius in Christum, et ante honorem quoque apostolatus, feruorem docendi supra ceteros efferendo, ut satis liquido clareat, exstinctam esse peccandi necessitatem, quoniam aduersus Manicheos et doctrina Apostoli depreliatur et uita. uerum nos in tam egregii interpretatione operis, etsi nichil, ut puto, de sensuum ueritate, non tamen parum de eloquii uenustate perdidimus, splendorem tam nobilis styli et elocutionum gratiam exprimere non ualentes. Sed ne sic quidem te istud imperasse peniteat: neque enim uerendum tibi est, ne forte asperitato  translationis offensus, lectionis huius careas uoluptate: cum quidquid nobis ex cultu defuit, ornatuque uerborum, id totum illius quem transtulimus, magnifica inuenta compensent. Est enim sanctus Ioannes tam clarus totus ac fulgidus, ut facile possit sententiarum suarum lumine, etiam inter nostri sermonis nubila, coruscare.

Animaduerte, lector, quanta sit has inter epistolas, et librum de Institutione uirginis ad Demetriadem, Latinitatis, sententiarum, figureque dicendi, et uocum cognatio, ut idem utriusque elucubrationis auctor aperte pateat, Annianus. Animaduerte pariter quo merito, tum dissertatione 2, tum recensendo epistolam ad Demetriadem, dictus sit Annianus Pelagii armiger, ut ait Orosius, et ueluti lingua, quod innuit Hieronymus.



DISSERTATIO uII. DE ORTU ET INCREMENTIS HAERESIS QUAE A PELAGIO NOMEN ACCEPIT. Ad hec uerba Marii Mercatoris: Quinque capitula unam impiissimam et nefandam generant sententiam; et ista: Tota summa inepti et magis impii Iuliani laboris ad unam praram redigi uidetur sententiam, ADAE uidelicet ET EuAE TRANSGRESSIONEM EOS NON FECISSE MORTALES, etc. 



CAPUT PRIMUM. Quid in hac dissertatione, et qua ratione prestandum.


Quo tempore Hilarius monachus Syracusis Augustinum consuluit de questionibus quas in Sicilia Pelagius Celestiusque mouebant, heresis constabat, aut constare potius credebatur Hilario , quinque his partibus: Posse hominem esse sine peccato, et mandata Dei facile custodire, si  uelit; infantem non baptizatum non posse perire merito, quoniam sine peccato nascitur; diuitem manentem in diuitiis suis regnum Dei non posse ingredi, nisi omnia sua uendiderit, nec prodesse eidem posse, si forte ex ipsis diuitiis fecerit mandata; non debere omnino iurari; Ecclesiam, que nunc est, non habere rugam, neque maculam, et sine peccato esse posse.

Postrema partium, si tamen fuit unica, facile ad primam reuocata est: posteriores due de diuitibus  et iuramento, propter incredibilem suam siue absurditatem, siue admirabilitatem, ut ab omnibus contempte, ita a suis deserte sunt: relique due ingens negotium catholice Ecclesie fecerunt, cum a suis auctoribus pertinaciter defenderentur, et mentibus parum eruditis eo facilius persuaderentur, quo longius fides, qua creditur diuine gratie necessitas, quaque peccatum originis, humanam intelligentiam superat.

Duobus istis quasi capitibus contineri totam heresim, que a Pelagio nomen accepit, docent quotquot quinti seculi scriptores eam attigerunt. Augustinus totam comprehendisse sibi uisus est hac una sententia : Naturam hominum neque in paruulis medico, quia sana est; neque in maioribus, gratie adiutorio egere, quia sibi sufficiens est ad iustitiam.

uincentius Lirinensis. Quis umquam ante profanum illum Pelagium tantam uirtutem liberi presumpsit arbitrii, ut, ad hoc in bonis rebus per actus singulos  adiuuandum, necessariam Dei gratiam non putaret? Quis ante prodigiosum discipulum eius Celestium, reatu preuaricationis Ade omne genus humanum negauit astrictum .

Patres Carthaginensis concilii. Generaliter quicumque dogmatizat, et affirmat humanam sibi ad uincenda peccata et Dei mandata facienda sufficere posse naturam, et eo modo gratie Dei, que sanctorum euidentius orationibus declaratur, aduersarius inuenitur: et quicumque negat paruulos per baptismum Christi a perditione liberari, et salutem percipere sempiternam, anathema sit .

Patres Mileuitane prouincie. Hec duo, quibus omnino totum quod Christiani sumus nituntur euertere, que fidelia corda sustinent. non esse rogandum Deum, ut contra peccati malum atque ad operandum iustitiam sit noster adiutor, et non opitulari paruulis ad consequendam uitam eternam Christiane gratie sacramentum .

 Pelagius ipse  scribens ad beate memorie papam Innocentium, dicit esse duo, »de quibus eum homines infamare conantur: unum, quod neget paruulis baptismi sacramentum, et absque redemptione Christi aliquibus regna celorum promittat: aliud, quod ita dicat, posse hominem uitare peccatum, ut Dei excludat auxilium, et in tantum libero confidat arbitrio, ut gratie repudiet adiutorium .«

Celestius etiam, ad compendium ponens totam suam, siue in catholicos calumniam, siue in dissimulanda heresi uaniloquentiam: Gratiam Christi, inquit, omnibus necessariam, et maioribus, et paruulis confitemur, et eos qui dicunt de duobus baptizatis natum non debere baptizari, anathematizamus .

Huc facit Iuliani querela : Si quis aut liberum in hominibus arbitrium, aut Deum esse nascentium conditorem dixerit, Pelagianus et Celestianus uocabitur.

 Utramque erroris partem Pelagius Celestiusque tuebantur, non tamen, quod antea monuimus, pari studio; suam enim habuit unusquisque ueluti susceptam, quam pre alia defenderet. Pelagius aduersus gratiam Dei, pro humana uoluntate; Celestius contra peccatum originale, pro natura pugnauit. Atque hinc factum ut prout quisque sectariorum huic uel illi duci magis adhereret, ita uel Celestianus uel Pelagianus diceretur.

Singule porro partes iste in duas iterum diuise sunt; nam prima, que Celestiana, duas questiones complectebatur, de mortalitate Adami et peccato originali, cum suis unamquamque appendicibus; duas iterum posterior, que Pelagiana, de gratia Dei auxiliante et preueniente, cum suis etiam adiunctis. Que uero uideri posset quinta de impeccantia, uel, ut Greci dicunt, , pertinet ad gratie necessitatem, quod ubique passim non tam uerbo  quam facto probat Augustinus.

Solius per se Celestiane historiam texere nostri consilii est, quandoquidem hanc unam attigit Mercator, cui allaboramus, et ex ea propagata est Pelagiana, quod postea uidebitur. Historiam uero uisum est, non alio modo narrare quam quo physici solent, cum dicuntur arboris historiam scribere, cuius nempe referunt, et solum in quo nascitur, et tempus causasque nascendi, et incrementi modum, et propagationem ramorumque siluosam multitudinem; fuit enim hec heresis ueluti arbor quedam infeliciter felix, que obscuro loco nata, et ignobili satore, fallentibus tamen incrementis, improboque cultorum labore, in tantam sobolis multitudinem excreuit, quantam prodigii instar est, ex una tenui radice prouenisse.

Tenuis autem illa radix non alia fuit quam quod Adamus siue peccaret, siue non peccaret fuisset moriturus. Hinc enim nata est, quod docet Mercator, peccati originalis abnegatio, id est, ut ait Iansenius  Iprensis, totius Pelagianismi origo. Cum igitur Pelagianismus duabus quasi negationibus contineatur, altera peccati originalis, altera necessitatis interne gratie, siue auxiliantis ad singulos actus pietatis, siue preuenientis liberum arbitrium in negotio salutis: hunc ego, nisi fallor, manifeste ostendero ex ea quam dixi radice ortum esse, si certis ueterum testimoniis confecero, primum hanc questionem, an Adamus creatus sit mortalis, omnium primam exstitisse; deinde ex eius agitatione enatam aliam, de peccato et baptismo paruulorum; tum ex ista tertiam, de imbecillitate nature ad opera pietatis, atque necessitate gratie diuine ad singulos actus; denique ex tertia quartam, de gratia preueniente.

uerum, priusquam hec testimoniis ueterum probentur, uidetur ratio doctrine exigere ut describantur que habet Mercator de questionibus propositis, ne lector, fallente memoria, prohibeatur fructum capere, quantum debet maximum, ex hac dissertatione.

 Questio contra catholicam fidem apud nonnullos Syrorum, et precipue in Cilicia a Theodoro quondam episcopo oppidi Mopsuesteni, iamdudum mota, nunc usque penes paucos eorum admodum occulte traditur, nec ea palam profertur; sed ab ipsis qui de ea cornicantur, uelut catholicis, intra Ecclesias interim retinetur.

PROGENITORES uIDELICET HUMANI GENERIS, ADAM ET EuAM, MORTALES A DEO CREATOS; NEC QUEMQUAM POSTERORUM SUI PRAEuARICATIONE TRANSGRESSI LAESISSE, SED SIBI TANTUM NOCUISSE; SE MANDATI REOS APUD DEUM FECISSE, ALTERUM PENITUS NULLUM.

Hanc ineptam, et non minus inimicam recte fidei questionem, sub sancte recordationis Anastasio Romane Ecclesie summo pontifice, Rufinus quidam, natione Syrus, Romam primus inuexit.

Et ut erat argutus, se quidem ab eius inuidia muniens, per se proferre non ausus, Pelagium, gente Britannum, monachum tunc decepit, eumque ad predictam apprime imbuit atque instituit impiam uanitatem;  quique mox ausus in apostolum Paulum Commentarios condere, cum ad illum locum notissimum ad Romanos uenisset Epistole, ubi ita continetur: Propterea sicut per unum hominem peccatum intrauit in hunc mundum, et per peccatum mors, et ita in omnes homines pertransiit, etc. , ibidem eos tantum reos dixit, atque obnoxios illa preuaricatione teneri, qui hunc in preuaricandis Dei mandatis uoluerint imitari; non omnes, qui ex eius sunt per successionum seriem semine generati: atque hinc latius de sequentibus locis huius epistole disputat et pronuntiat, »nullum hominem prorsus per generationem lesum fuisse, nec ledi Ade peccati transgressione, sed imitatione, inquit, quia prior ille in genere humano peccauit, et illum reum et obnoxium fieri, qui hunc propria uoluntate, non nascendo, sed peccando, fuerit imitatus.«

Huic Pelagio adhesit Celestius nobilis natu quidem,  et illius temporis auditorialis scholasticus, sed nature uitio eunuchus matris utero editus. Hic a Pelagio predicto instructus, sensum istum impiissimum meracius imbibit, ac multos incredibili loquacitate amentie huius sue participes ac complices fecit, aususque palam publiceque his uerborum sententiis eumdem sensum passim disseminare per populos, id est:

»Adam mortalem factum, qui siue peccaret, siue non peccaret, fuisset moriturus;

»Quoniam peccatum Ade ipsum solum lesit, et non genus humanum;

»Quoniam infantes qui nascuntur in eo statu sunt in quo Adam fuit ante preuaricationem;

»Quoniam neque per mortem Ade omne genus hominum moritur, quia neque per resurrectionem Christi omne genus hominum resurgit;

»Quoniam infantes, etiamsi non baptizentur, habent uitam eternam.« Que quinque capitula unam impiissimam et nefandam generant sententiam.

Adiecit preterea, »posse esse hominem sine peccato,  et facile Dei mandata seruare;

»Quia et ante Christi aduentum fuerunt homines sine peccato;

»Et quoniam lex sic mittit ad regnum celorum, sicut Euangelium.«

Hec atque alia huiusmodi ipsi etiam Iuliano et ceteris eius commanipularibus placuere, que cum cognita atque detecta ecclesiastica fuissent cum prefatis personis auctoritate damnata, librorum quoque numerositate ab eodem Iuliano defensa sunt; placuitque ei cum Pelagio et Celestio in damnatione tertium numerari.

Ex hac Mercatoris narratione nonnulla, eaque nec pauca, nec parui monumenti, intelligere est; sed priusquam illa sigillatim exponantur, opere pretium est monere lectorem ut animo paulo diligentius attendat ad uerba quibus Mercator heresis Celestiane duas tantum partes reuera facit, alteram de mortalitate Adami, alteram de uiribus humane nature,  ad implenda mandata: sex enim alie propositiones quas addit, eas procul dubio non uult fuisse capita erroris, sed capitum dumtaxat probationes quasdam, quatuor nimirum prioris, duas posterioris sententie. Id uero indicant non obscure, credo, coniunctiones causales due, quoniam et quia, singulis propositionibus prefixe. Illud ipsum porro animaduertere est in libro de Gestis Palestinis , ubi Pelagio obiiciuntur que Celestio dudum Paulinus diaconus in concilio Carthaginensi opposuerat. Eedem enim coniunctiones adhibentur eisdem propositionibus, ut non casu id contigisse putandum sit in alterutro loco, sed consilio, ad significandum quatuor ex prima sententia, duas e secunda questiones ortas esse, dum, ut fit, ad confirmandam sententiam in controuersia positam, ea proferrentur que propter reciprocos contradictionis estus in questionem nouam euaderent.

Iam uero ex iis que Mercator narrat perspicuum est, ante Anastasii pape tempora heresim Celestianam Mopsuestie in Cilicia secunda, auctore Theodoro,  natam esse. Rufinus enim, qui iamdudum a Theodoro edoctus fuerat, Romam uenit ann. 399, qui fuit secundus Anastasii.

Immo credibile est tunc primum ortam, cum Theodorus sedere cepit Mopsuestie, id est, ann. 390, siquidem uel acceptam a Diodoro Tarsensi, quem habuit magistrum, uel a se fabricatam, factus ipse postmodum Ecclesie magister, aliis statim, ut est impotens nouandi libido, tradere uoluit.

Quod si certum est, ut est procul dubio, quod Mercator refert, constat uere de Theodoro Mopsuesteno scriptum a Ioanne Maxentio , impugnatores peccati originalis Celestii Pelagiique et Theodori fuisse discipulos. uere pariter Celestium de Rufino presbytero, coram Aurelio, asseruisse se, cum Rome esset, ex ipso didicisse, quod tradux peccati non esset . uere etiam ab Augustino  Pelagium  Celestiumque dictos erroris quo gratia pusillis magnisque per Christum collata impugnatur, uel auctores exstitisse, uel certe acerrimos notissimosque suasores. uere denique Photium scripsisse, heresim Celestianam in Oriente primum uiguisse, tum inde in Occidentem propagatam. Que omnia minus aperta prius fuerunt.

Atque hinc lucem accipit Augustini locus alter, paulo alioquin obscurior: cum enim sermonem fecisset de Pelagio atque Celestio propter negatum peccatum originale damnatis, pergit in hec uerba : Qui huius peruersitatis auctores uel perhibentur, uel etiam probantur; uel certe si auctores non sunt, sed hoc ab aliis didicerunt, assertores tamen atque doctores, per quod id latius reptaret et cresceret et uerbis, et litteris suis, et competentibus indiciis, et fama ex his omnibus surgente et crebrescente, iactantur.

Hinc etiam depellitur popularis opinio, de Rufino Aquileiensi presbytero, quasi auctor fuerit heresis  Celestiane circa peccatum originale. Hanc opinionem, perinde ac noui alii historie Pelagiane scriptores, Iansenius Iprensis non uno in loco defendit , immemor utique a nemine ueterum Rufino Aquileiensi obiectum fuisse quod peccati traducem negaret; obiiciendum procul dubio ab Hieronymo, si modo ita se res habuisset: immemor quoque Pammachium Rufino non minus infensum fuisse quam Hieronymo addictum, nec ei prebuisse hospitii receptum, quem eiiciendum ex Ecclesia a summo pontifice curauit. Sed hec alias dicta sunt pluribus .

Augustinus porro, Ioannes Maxentius, et Photius, quam accipiunt a Mercatore auctoritatem, hanc ipsi, consentientibus suis testimoniis, rependunt. Photius presertim , cum narrat a se lectos quinque libros quibus Theodorus Mopsuestenus insequebatur eos qui homines natura peccare dicebant, ideoque baptismo paruulos ablui. Utriusque testimonia  propriis uerbis relata sunt in notis, partim ad prefationem Subnotationum, partim ad excerpta Mercatoris ex libris Theodori Mopsuesteni aduersus S. Augustinum peccati originalis defensorem. uerum obserua, lector, quomodo totam hancce heresim Mercator, ut et alii antea laudati, ad duo capita reuocauerit: quodque illis primum fuit de peccato originali, dixerunt, quia uulgo ita iactabatur; ipse, quod fuit uiri hac in questione imprimis uersati, ad suum usque fontem reducto riuulo, de mortalitate hominis dixerit.

Obserua etiam, ex recensione errorum Celestii, cuiusmodi a Mercatore facta est, corrigi debere quod est in Gestis Palestinis, ubi referuntur que ex Celestii doctrina obiecta sunt Pelagio; nulla enim facta mentione erroris de uiribus liberi arbitrii, que subiiciuntur ipsi probationes due, temere permiscentur aliis, sicque unius erroris quinque rationes proferuntur hunc in modum : Adam mortalem factum, qui siue peccaret,  siue non peccaret, moriturus esset; quoniam peccatum Ade ipsum solum leserit, et non genus humanum; quoniam lex sic mittat ad regnum, quemadmodum Euangelium; quoniam ante aduentum Christi fuerint homines sine peccato; quoniam infantes nuper nati in illo statu sint in quo Adam ante preuaricationem; quoniam neque per mortem uel preuaricationem Ade omne genus hominum moriatur, neque per resurrectionem Christi omne genus hominum resurgat.

Obserua denique dissertationis nostre duas debere esse partes precipuas, priorem de dogmate, quomodo ex tenui radice prodigiose excreuerit in tantam ramorum multitudinem; alteram de primo dogmatis auctore, quomodo sententia Mercatoris de Theodoro Mopsuesteno conciliari possit cum opinione scriptorum historie Pelagiane. Illi enim Hieronymum secuti, Cassianumque, et petam qui epitaphium heresi Nestoriane posuit, alios longe plures, atque  etiam antiquiores, ut Paulum Samosatenum, Origenem, Photinum, Iouinianum, etc., commemorant.



CAPUT II. Qua ratione ex uno errore reliqui tres principales originem duxerint.

Ostendimus capite precedente, quatuor fuisse precipua dogmata heresis Pelagiane. Originem omnium ex uno descripsit ingeniose Prosper, dum singula, sua uelut nascendi conditione, disposuit .

Dogma quod antiqui satiatum felle draconis,
Pestifero uomuit coluber sermone Britannus.
Hac primos homines cretos ditione ferebat,
Ut seu prescriptum mandatum transgrederentur
Siue inculpati seruata lege manerent,
Mortem istam prorsus, qua carnem uita relinquit,
Oppeterent: que non peccato parta, sed ipso
Instituente Deo comes esset fixa creatis.
Progenitos igitur nullum traxisse reatum
 De patribus: neque dissimiles nunc nascier illo
Ortu primorum, qui libertate male usi
Peccarunt, forma nocui, non semine proli.
Posse autem insontes omnes uirtutis in arce
uitam agere, et menti ingenitum seruare decorem
Arbitrio, quoniam subsistat recta uolentis
Naturalis honos, lexque insita cordibus intus
Hoc moneat, quod scripta foris: cui gratia Christi
Addita, perfugium lapsis generaliter in se
Condiderit, sacro si uellent fonte nouari,
Ut sponte attractum uenia soluente reatum,
Sponte sua in uires proprias natura rediret.
Quoque per errores esset spoliata uigore,
Hunc seruare semel posset purgata receptu
Tam diues uero hoc donum baptismatis esse,
Et tam multa homini conferri federe in isto,
Ut paruis, etiam uitioque carentibus omni
Congruat, ut qui sunt geniti bene, sint meliores,
Natureque bonum adiecto illustretur honore.
Nullum autem ex cunctis exsortem muneris huius,
Iudicio genitum esse Dei, sed quemque mereri
Libertate sua, ut capiat promissa uocantis,
 Que sint auersis indebita, debita rectis.

Qua uero ratione id quod asserit Prosper re ipsa contigerit, manifestum forte ex his euadet.

Omnibus fere temporibus quesitum est unde malum, siue animi, quod peccatum est; siue corporis, que mors, id est, animi a corpore solutio. Oriri peccatum a natura Manichei, a uoluntate humana catholici senserunt .

Quesitum deinceps, unde mors, seu necessitas moriendi communis hominum: utrum a natura, cuius conditor Deus; utrum a peccato, cuius parens uoluntas. Theodorus Mopsuestenus a natura ortam uoluit, catholici a peccato: quamobrem, questione ad primum hominem traducta, Theodorus dixit , Adam mortalem ita factum, ut siue peccaret, siue non peccaret, moriturus esset; catholici contra, factum ita, ut nisi peccasset, moriturus omnino non fuisset .

Afferebat Theodorus communem esse omnibus moriendi necessitatem, nec tamen esse commune peccatum, siquidem paruuli sepe uel in ipsis matrum uteris innocentes moriantur. Exceperunt catholici istos quoque paucorum dierum homines peccato primi parentis teneri, nec proinde nasci tam innocentes quam primus homo conditus est. Exceperunt quoque naturam humanam immortalitate quidem creationis initio donatam, sed hac ipsa, in Adami peccatoris morte priuatam, in Christi resurrectione iterum donandam.

Ad hec Theodorus , primos parentes neminem sua transgressione lesisse, sed solos se fecisse reos; infantes tam innocentes gigni a parentibus quam creatus a Deo primus homo est; Adamum, cum crearetur, non plus innocentie habuisse quam infantes qui carent omni  peccandi possibilitate; neque per mortem Ade omne genus hominum mori, cum neque per resurrectionem Christi omne genus hominum resurgat, sed soli pii; neque infantes, si fato fungantur ante baptismum perceptum, priuari eterna uita.

Causantibus catholicis, primum hominis peccatum in posteros origine traduci, eosque idcirco dici natura filios ire paterne; paruulos pene mortis obnoxios nasci, quia sunt participes paterne culpe: tum in apertam heresim a Theodori sectariis itum est , iactantibus scilicet, Ecclesie traditionem de originali peccato, uel ad Manichei insaniam naturam dicentis malam; uel ad Origenis somnia de et peccato animorum ante incorporationem, uel ad Tertulliani errorem de traduce animorum pertinere. Hinc tres orte questiones. An Manichei forent qui peccatum originale defendunt. An anime quotidie creentur a Deo, uel ante incorporationem exstiterint. An animarum perinde  ac corporum tradux esset. Sed questiones ille ex accidenti mote sunt. Ista per se.

Nam cur, aiebant catholici, baptizantur infantes, si maculam non habent? Cur in remissionem peccatorum, si modo innocentes? Ut ex bonis, respondebant heretici, meliores fiunt, ut adoptentur filii hominum in filios Dei, ut regni celorum heredes sint. Neque enim, si ante baptismum fato suo defungantur, uita eterna carituri sunt, sed tantum regno Dei: quia licet sint innocue quedam Dei imagines, ideoque propter immortalitatem animarum, uitam eternam habere debeant; fidei tamen sacramento non sunt instituti coheredes Christi, cuiusmodi solis Patri complacuit dare regnum.

Tunc una questio in plures multiplicata est, sed omnes paulatim coaluerunt in unicam, an posteri Adami nascantur filii ire, uel, ut aiebant, an sit tradux peccati. Affirmabant catholici, negabant heretici; ambe partes, quasi pro summa rei, tota contentione  animorum, tota, qua poterant, argumentorum ui pugnarunt. Argumentorum uero incredibilis copia infinitas quoque peperit questiones, uersis, ut fit, in altercandi materiem respondentium dictis.

Duo potissimum urgebant heretici: alterum admitti non posse traducem peccati sine condemnatione nuptiarum; alterum, etsi posset maxime, non debere tamen, propter consequentem ex ea infinitam absurditatem, immo et blasphemiarum multitudinem.

Catholici continuo distinxerunt usum nuptiarum a libidine, seu concupiscentia; illum, ut a Deo est, ita honestum esse, ac naturalem filiorum originem; istam, ut a peccato exstitit, ita uitiosam, et peccati traducem. Heretici contra, libidinem seu coniugum uoluptatem, ut dicebant, non tantum honestam atque laudabilem, sed opus Dei, cuius nullum opus non perfectum sit, nullum sit erubescendum: atque hic sextus heresis ramus, libidinem esse bonum naturale.

 Catholici ad confirmandam fidem peccati originalis, preter auctoritatem Scripture, traditionem Patrum, communem Ecclesie sensum, et baptismi ritus, eo presertim argumento utebantur, quod natura in nobis non existat eiusdem modi cuius in Adamo fuit ante peccatum, uitii expers, recta, procliuis in bonum, imago Dei integra, opusque suo dignum artifice; immo quod ignorantia ueri, recti difficultas, cecitas mentis, uoluntatis infirmitas, seruitus sub potestate diaboli, aliaque talia imaginem Dei quasi decolorent, et corruptam demonstrent: cum tamen ipsam aliud nichil corrumpere potuerit, preter peccatum, quod uel in naturam quodammodo uersum fuerit, uel certe nascendi conditione propagetur.

Hic iterum in manifestam heresim erupit pertinax hereticorum superbia: ausa est scilicet asserere Adamum non alia conditione creatum quam nunc procreemur, cum idem sit utrorumque, siue  ex limo creator, siue ex seminibus procreator; ignorantiam ueri, et difficultatem recti esse primordia nature, nec tamen ideo culpandum auctorem, cum utraque possit corrigi, immo penitus tolli rationis ope: insitam quippe mentibus hominum esse legem a natura, quam qui impleuerit, purus sit omnis sceleris, uiteque integer et , neminem uero non posse legem hanc facile seruare, si uelit .

Instabant catholici, ad tentationes uincendas, ad implendam legem, ad perficiendam iustitiam, gratia Dei opus esse, id totius Scripture testimonio, id orationibus Ecclesie, id omnium fidelium consensione comprobari. Ad hec tergiuersari heretici, utque uerbo declinarent inuidiam, fateri nichil horum prestari sine Dei adiutorio, et eo quidem quod ad singulos actus opus esset; sed adiutorium a natura, lege et doctrina non differre: siquidem ad operandum bene tria dumtaxat opus sint, potestas, regula,  impetus; potestatem insita libertas arbitrii, regulam doctrina, impetum det uoluntas, quippe nata sequi rationem, cui connata est.

Urgentibus catholicis gratiam huiusmodi non eam esse propter quam promerendam uenit Christus, qua Spiritus sanctus operatur in nobis uelle et perficere, quam aduersus tentationes sanctus quilibet, exemplo Pauli, gemitibus implorat; quam postulamus, docente Christo, cum dicimus: Ne nos inducas in tentationem, sed libera nos a malo.

Exceperunt ad singula heretici. Primum : uenisse Christum ut uniuersum mundum a peccatis, et exemplo reuocaret, et patiendo redimeret; dum peccatum, et quasi Deus ignoscendo auferret, et quasi homo per nature similitudinem, quemadmodum de cetero uinci posset, ostenderet. Deinde : Spiritum sanctum operari in nobis uelle quod bonum est, uelle quod sanctum est, dum nos terrenis cupiditatibus deditos, et mutorum more animalium  tantummodo presentia diligentes, future glorie magnitudine et premiorum pollicitatione succendit; dum reuelatione sapientie in desiderium Dei stupentem suscitat uoluntatem; dum nobis suadet omne quod bonum est. Tum : Deum nos laborantes iuuare per doctrinam et reuelationem suam, dum cordis nostri oculos aperit; dum nobis, ne presentibus occupemur, futura demonstrat; dum diaboli pandit insidias; dum nos multiformi et ineffabili dono gratie celestis illuminat. Denique : Rogare nos Deum, cum dicimus: Ne nos inferas in tentationem, ne aliquid mali patiamur, quod non habemus in potestate; ne ruam de equo, et ne frangam pedem; ne latro me interficiat, et quid eiusmodi: hec enim non habeo in potestate; nam uincere tentationes peccatorum meorum, si uolo, possum, nec Dei adiutorio possum.

uehementius adhuc prementibus catholicis gratiam que iactaretur ab hereticis non eam esse que  uoluntatem accenderet, sed que tantum illuminaret mentem; non que diffunderetur in cordibus nostris per Spiritum sanctum, qui datus est nobis, sed que forinsecus hereret; non qua agantur filii Dei, ut sancte agant, sed qua tantum agendi modus ostendatur. Obruti diuine Scripture testimoniorum pondere et numero Pelagiani, hanc quoque gratiam tandem aliquando confessi sunt; sed eam dari noluerunt, nisi pro meritis, ne Deus sit acceptor personarum; et dari tantum ut facilius promptiusque id agatur quod alioqui tamen, sed egrius, prestaretur. Ita respondit olim ipsemet Pelagius, cum adhuc Rome uersaretur, id est, ante ann. 408.

Reclamantibus catholicis propter Christum hominibus a Deo tribui gratiam aliquam plane misericorditer, id est, nullis precedentibus meritis ; heretici hanc gratiam uoluerunt esse remissionem peccatorum, sed simul oppositas in partes discesserunt, affirmante Pelagio,  peccata gratis propter Christum remitti ; negante Celestio dari ueniam secundum gratiam et misericordiam Dei, sed secundum meritum et laborem eorum qui per penitentiam digni fuerint misericordia .

Instantibus catholicis admitti debere gratiam, qua non tantum peccata dimittantur, sed qua fiat ne peccetur, immo ut recte agatur, immo que preueniat uoluntates, easque et preparet ut possint, et agat ut non frustra possint; restiterunt heretici pertinaciter, quasi gratie huiusce confessione tolleretur ab homine liberum arbitrium, Deo tribueretur iniquitas, omnia bona fato fierent: atque hic acriter pugnatum est, de gratia preueniente, eiusque ui, et concordia cum libero arbitrio, deque ipsius causa, que predestinatio eterna Dei.

Atque hi errores aliique plurimi, quos percensere longum sit, ex primo nati sunt, tamquam luxuriantes rami ex stirpe: non omnes quidem sponte, sed  prout uarius disputationum estus cegit; nullus tamen, quod notatione dignissimum est, non exstitit eo tempore quo necdum, uel in Africa, de Celestio; uel in Oriente, de Pelagio; uel Rome, de utroque iudicium ullum habitum fuerat; sed quo, uel Rome sermonibus contentionibusque; uel in Sicilia, ratiocinationibus garrulisque colloquiis, Pelagius Celestiusque rem suam promouebant. Quod cum certa temporis ratione constet, demonstrat, opinor, manifeste, falli eos qui cum se libris Augustini impalluisse predicent, inuito nichilominus Augustino scribunt a Iuliano, post condemnationem heresis a Zosimo factam, excogitatum commentum illud postremum de gratia, uel ex meritis data, uel ad facilius tantummodo prestanda pietatis opera. uerum id postea manifestum fiet indubitatis argumentis.



CAPUT III. Questio de mortalitate Adami, prima Pelagianarum omnium, et agitata est a disputantibus, et recensita a scriptoribus quinti seculi, et a catholicis eiusdem eui refutata; habuit uero proprias appendices undecim.


Questio de morte hominis, an orta sit a natura, cuius conditor Deus; an a peccato, quod ab hominis uoluntate nascitur, iam inde a temporibus longe Theodori etate prioribus mota est; ut eam nullus fere ueterum Genesis interpretum omiserit, presertim cum ageretur de pelliceis uestibus quas Deus primis hominibus post peccatum induisse traditur , quibus mortale corpus significari plures rati sunt. Dum hec tamen questio uersaretur, credebat nemo cum periculo fidei alterutram partem defendi, modo ne corpus mortale diceretur datum homini pro carcere in quo lucret pristinas noxas.

Porro autem tunc temporis communiter omnes opinabantur homini corpus factum esse ex dissolubilibus  partibus, promissam tamen immortalitatem a conditore Deo; sed ea lege, ne tanto beneficio indignum se prestaret: qua lege uiolata, cum promisso excidisset, continuo mortalem exstitisse.

uerum mox disputatum est an mors pro pena reo inflicta sit, an misero data pro beneficio. Multi pro beneficio collatam putabant, multi pro pena; sed erat adhuc innocens contentio, quamquam posita uelut in lubrico: nam eorum qui mortem defendebant esse penam, hanc alii singulorum peccantium propriam aiebant, ut, quod mirabile erat, nullus moreretur, nisi merito peccati sui. Alii contra, communem omnium, quippe que orta esset ex communis parentis culpa. Sed isti, prout de peccato primi hominis sentire uoluerunt, ita rursum duas in opiniones scissi sunt; quibusdam penam solam, aliis culpam quoque ad posteros ab Adamo transmissam defendentibus: atque hinc heresis ortum habuit, eaque ueluti biformis; quibusdam nichil ab  Adamo traductum, ne penam quidem, uolentibus; quibusdam penam sine culpa, utrique enim peccatum originale abnegarunt. Sed primus error Pelagianorum proprius fuit, secundus mansit diu apud eos etiam qui se Pelagianorum hostes profiterentur. uerum priusquam hec ueterum testimoniis probentur, opere pretium est aduertisse, de peccato originali, qua notione uox ista quinto seculo communiter sumi cepit, nostrisque temporibus accipitur, nonnisi inclinante seculo quarto disputatum esse: prius enim inuidiosa erat, saltem in Oriente, uel ipsa peccati originalis appellatio, perinde quasi Origenis errorem saperet de preexistentia animorum, eorumque in corpora precipitatione, ad luenda anteacte uite peccata. Que causa fuit oppugnatoribus catholici dogmatis cur in Origenem defensorem tam uehementer efferrentur.

Sed iam tempus est testimoniis ueterum probare questionem de causa mortalitatis humane pristinis illis temporibus motam esse, itumque tres in  precipuas sententias, Adamum scilicet factum esse, uel immortalem reipsa, potestate mortalem; uel reipsa mortalem, potestate immortalem; uel neutrius modi reipsa, utriusque potestate, prout nempe merito suum statum, aut faceret, aut mutaret.

Theophilus Antiochenus : Dicat aliquis: Mortalisne creatus est homo? Nequaquam. Quid igitur? Num immortalis? Ne hoc quidem: nam a primordio sue creationis, nec mortalis, nec immortalis conditus est. Si immortalem ab initio eum fecisset, Deum eum constituisset; si mortalem eum formasset ab initio, Deus sane posset auctor hominum mortis uideri. Apparet igitur hominem a Deo nec mortalem nec immortalem esse factum; sed, quemadmodum supra significauimus, utriusque quodammodo participem, ut reperet ad immortalitatem, seruans mandatum Dei, et ut hanc caperet mercedem, tandem et ipse Deus factus: sin autem conuersus fuerit ad peccatum, inobediens  Deo, ipsi sibi auctor fieret mortis .

Origenes apud Theodoretum  Quid existimare debemus uestes illas pelliceas? ualde quidem stolidum est et anile, Deoque minime dignum, arbitrari Deum pelles animalium iugulatorum aut aliter mortuorum accepisse, et inde pelles illas consuendo, coriarii more, in uestimenti formam redegisse. Rursum ut uitetur hec absurditas, dicere uestes illas pelliceas nichil aliud esse quam corpora probabile quidem est, et ad assensionem eliciendam efficax; at non euidens quod sit uerum. Si enim pellicee uestes sunt carnes et ossa, quomodo antea dixit Adam: Hoc nunc os ex ossibus meis, et caro de carne mea? His igitur ambiguitatibus obruti nonnulli asseuerant uestes pelliceas esse mortalitatem illam qua circumdati sunt Adam et Eua, morti propter peccatum addicti. Sed isti non facile probare possunt quomodo Deus, et non multo magis peccatum, mortalitatem pariat successori. Preterea necesse est eos dicere carnem et ossa propria  ratione non esse corruptibilia, cum postea patres nostri propter peccatum conditionem mortalitatis acceperint.

Methodius . Cum Deus omnipotens Adamum immortalem fecisset, sciens eum ex insidiis diaboli malum factum, uti et ille erat qui eum deceperat diabolus, propterea illi pelliceas uestes concinnauit, quasi illum induens mortalitate, ut per corporis solutionem omne quod in eo malum erat moreretur.

Auctor Questionum ex ueteri Testamento . Querendum est, si Adam factus, corpus immortale habuit, an mortale. Deus hominem fecit, qui quamdiu non peccaret, immortalitate uigeret; ut ipse sibi auctor esset ad uitam, aut ad mortem; ut custodiens se a peccato, labore suo gauderet, et esse se immortalem; negligens uero factus ipse sibi imputaret quia ceperat esse mortalis. Quamdiu enim in  Creatoris lege durauit, dignus fuit edere de arbore uite, ut mori non posset. Nec enim corpus tale erat, quod dissolui impossibile uideretur; sed gustus arboris uite corruptionem corporis inhibebat. Denique etiam post peccatum potuit indissolubilis manere, si a Domino permissum esset illi edere de arbore uite. Nam quomodo immortale corpus habebat, quod cibo sustentabatur? Immortalis enim non eget cibo, neque potu. Cibus enim uires prestabat, uite autem arbor medicine modo corruptionem prohibebat. Sic enim homini erat quasi inexpugnabilis murus.

Gregorius Nazianzenus . Postquam diaboli inuidia, et mulieris insultu, quem, ut mollior, passa est, et ut ad persuadendum accommodatior, admouit , accepti mandati oblitus, ab acerbo illo gustu uictus est, simul et a ligno uite, et a paradiso, et ab ipso Deo propter peccatum expellitur, et pelliceas tunicas induit, utique crassiorem carnem et mortalem, primumque turpitudinem suam agnoscit,  et a Deo se abscondit, atque hic quoque tamen mortem ac peccati precisionem elucratur, ne malum immortale sit. Ita pena ipsa in misericordiam cessit, sic enim Deum supplicia inferre censeo.

Ambrosius . Iterum alia questio subrepit, unde mors acciderit Ade. Utrum a natura ligni eiusmodi, an uero a Deo. Si nature hoc ligni ascribimus, uidetur ligni huius fructus uiuificanti insufflationi Dei prestare; siquidem quem uiuificauerat insufflatio, fructus huius ligni traxit ad mortem. Aut si Deum operatorem mortis esse memoramus, dicunt quod gemina eum opinione accusemus; quod autem ita immitis, ut noluerit ignoscere, cum posset; aut si non potuerit, uideatur infirmus. uideamus igitur quonammodo diluendum sit.

Sequitur deinceps ut ueterum pariter testimoniis ostendamus quomodo questio, qua ratione mors ex peccato nata sit, an tamquam ex causa pene, an uelut ex occasione beneficii miseris collati, intra metas  innocentis cuiusdam ac religiose disputationis diu constiterit; cum omnes scilicet unanimi consensu, mortalitatem, cui obnoxii, et nunc sumus, et fuerunt hactenus Ade posteri, a peccato primi hominis exortam faterentur; quererent tamen an mors, post eiectum cum sua prole ex felicitatis loco in terram miserie Adamum, dici deberet beneficium, quod miserias finiret, aut pena, quam proles in exsilio nata cum patre pateretur. Datam pro immortalitate hominibus, tamquam beneficium misericordis Dei, sentiebant uulgo catholici, partim propter auctoritatem Scripture aientis a Deo factas hominibus uestes pelliceas, eiectosque e paradiso, ne fructu ligni uite uiuerent in eternum; partim ut recederent longius a gentilium errore, qui mortem uelut summum malum totumque hominis interitum horrerent; partim ob preiudicium aliquod affine Origenis opinioni de morte, quod sit solutio animi a corpore, sic tamquam a carcere. De multis ita sentientibus quatuor appellasse sufficiat.

 Gregorius Nazianzenus . Postquam diaboli inuidia et mulieris insultu accepti mandati oblitus, ab acerbo illo gustu uictus est, etc.; atque hic quoque tamen mortem ac peccati precisionem elucratur, ne malum immortale sit. Ita pena ipsa in misericordiam cessit; sic enim Deum supplicia inferre censeo.

Ambrosius . Si recolamus quod Deus mortem non fecerit, sed postquam homo lapsus in flagitium est preuaricationis et fraudis, sententia eum comprehenderit, ut in terram suam terra remearet, inueniemus mortem finem esse peccati, ne quo esset uita diuturnior, eo fieret culpa numerosior. Passus est igitur Dominus subintrare mortem, ut culpa cessaret, etc.

Epiphanius . Propterea Deus pelliceas illas tunicas fecit, ut illum uelut morte quadam indueret, et ea corporis dissolutione quidquid in eo mali productum fuerat intermoreretur.

 Chrysostomus . Mortis supplicium Adamo Deus propter hoc intulit, ut ne posthac per inobedientiam peccato obnoxius effectus perpetuo peccaret. Non uidentur tibi hec esse maxime clementie, eiici a paradiso, et pena hac puniri?

uerum cum disputatio, ut diximus, continuisset sese diu inter catholicos quasi limites, erupit tandem, ut est impotens modi curiositas hominum; inquisitum siquidem est ab audacibus nonnullis an reuera mors orta fuisset ex peccato, an contra Adamus, siue peccaret, siue non peccaret, moriturus esset, non merito culpe, sed nature fato.

Et primo quidem timidius communis Ecclesie sententia tentata est, itumque, sin minus reipsa, saltem uerbo tenus, a curiosis illis in partes dicentium mortem non esse inflictam pro pena, sed collatam pro beneficio; eam enim aiebant per se uel indifferentem uel etiam bonam, certe non malam, quandoquidem peccandi modus est, malorum finis,  secura post laborem quies, exitus in uitam beatiorem, et sepe Dei donum. Audacia deinde porro prouecta, more gentilium dixerunt mortem puram esse necessitatem nature, cui seruire humanum genus oporteat, quomodocumque tandem singuli se haberent quoad mores uoluntatis.

Priorem sententie partem secutus est Rufinus Syrus, posteriorem Celestius: sic enim ille longam super ea re perplexamque disputationem quam producit a num. 32 usque ad 35 concludit his uerbis: Multis igitur testibus edocti, quod mors ista communis mala non sit. Iam longe ualere dicamus Qui mortem malam appellant; iste uero, si credimus Augustino, Mercatori, Sixto, atque auctori Predestinati, capitale hoc dogma asseruit: Adamus mortalis factus est, qui siue peccaret, siue non peccaret, moriturus esset.

Sed cum id sacris litteris, quarum auctoritas hactenus summa fuerat, pugnare uideretur, disputatum est acriter, iam non pro arbitraria quadam, ut prius, questione, sed pro dogmate fidei; primusque exstitit  Pelagianorum error, ex quo reliqui plures, ut ostendemus, originem duxerunt. Atque id in causa fuit cur interagendum de Pelagianis dogmatibus, istud olim uel unicum, uel primum omnium censeretur.

Hoc certe primum Mercator meminit . Ausus est quippe palam publiceque his uerborum sententiis eiusdem sensum passim disseminare per populos, id est, »Adam mortalem factum, qui siue peccaret, siue non peccaret, fuisset moriturus .«

Hoc et Prosper in aliorum fronte collocauit :

Hac primos homines cretos ditione ferebat,
Ut seu prescriptum mandatum transgrederentur,
Siue inculpati seruata lege manerent,
Mortem istam prorsus, qua carnem uita relinquit,
Oppeterent, que non peccato parta, sed ipso
Instituente Deo comes esset fixa creatis.
 Primum quoque Augustinus recensuit inter ea que ex actis apud Carthaginem cum Celestio confectis Pelagio obiecta sunt Diospoli. Sic enim ait : Sequuntur obiecta Pelagio, que in doctrina Celestii discipuli eius referuntur inuenta. Adam mortalem factum, qui siue peccaret, siue non peccaret, moriturus esset; quoniam peccatum Ade ipsum solum leserit, et non genus humanum, etc.

Primum pariter numerauit Hypognostes . Huiusmodi ergo dogmatis ista est nefanda blasphemia. Adam inquiunt, siue peccasset, siue non peccasset, moriturum esse. Item peccatum eius neminem nisi solum nocuit ipsum, etc.

Paulinus diaconus in iudicio Aurelii obiecit Celestio primum illud, quod peruerse docuisset, Adamum, siue peccaret, siue non peccaret, moriturum fuisse. Nam post uerba mox allata ex libro de Gestis  Palestinis sequuntur ista: Hec ita obiecta sunt, ut etiam apud Carthaginem a sanctitate tua, et ab aliis tecum episcopis dicerentur audita atque damnata .

Illud ipsum Augustinus primum refellit, et in eo quidem Opere quo cepit aduersus Pelagianam heresim scriptis pugnare; postquam enim in prefatione promisisset se dissoluturum questiones quas Marcellinus proposuisset, continuo caput secundum ita orditur : Qui dicunt Adam sic creatum, ut etiam sine peccati merito moreretur, non pena culpe, sed necessitate nature; profecto illud quod in lege dictum est: Qua die ederitis, morte moriemini, non ad mortem corporis, sed mortem anime, que in peccato fit, referre conantur, etc. Pergit uero in eodem argumento usque ad caput decimum, ubi iam incipit de peccato originali disserere, cum tamen prius questionis istius secunde ex prima ortum patefecisset.

Augustini exemplum secutus Hypognostes, inde  primi sui libri duxit exordium. Adam ergo inquiunt, siue peccasset, siue non peccasset, moriturum fuisse. Respondemus: Falleris, heretice, falleris, etc.

Primum damnauit Africana synodus; cum enim sint ipsius octo canones aduersus heresim Pelagianam, primus omnium existit: Placuit omnibus episcopis qui fuerunt in hac sancta synodo, ut quicumque dicit Adam primum hominem mortalem factum, ita ut, siue peccaret, siue non peccaret, moreretur in corpore, hoc est, de corpore exiret, non peccati merito, sed necessitate nature, anathema sit.

Longe post hec tempora posterior synodus Arausicana primum canonem sanciuit de morte per Adami peccatum ab omnibus contracta.

Unicum retulit in sua sanctione Honorius imperator, idque eo maxime, quod in capite cetera complexus sibi uidebatur, ortumque inde secundi erroris indicasse. Sic enim ait: Impie commentationis auctores Pelagium Celestiumque percrebuit exstitisse.  Hi parenti cunctarum rerum Deo, precipueque semper maiestati interminate potenti, et ultra omne principium transeunti, tam trucem inclementiam seue uoluntatis assignant, ut cum formandi mundi opificem curam sumeret, qualitatemque hominis struendi profunda spiritus conceptione libraret, fundati muneris finem anteferret exordio, et mortem premitteret nascituro; non hanc insidiis uetiti fluxisse peccati, sed exegisse penitus legem immutabilis constituti, ut ad declinandum lethi exitialis, incursum, nichil prodesset abstinentia delinquendi: cuius ita uis putatur astricta, ut non possit aboleri deinceps. Primitiui hominis errorem, in quem capte mentis, inops rationis, cecitate irruisset, delapsum ad posteros non fuisse; tantumque apud eum quem malesuade gratie infelix rapuisset illecebra transgressionem interdicti exstitisse discriminis, cum euidens catholice legis omnifaria testetur auctoritas illum interitus omnium fuisse uestibulum, quem diuine preceptionis sedulum liquet corrupisse mandatum.

 Unicum sibi refellendum putauit Nestorius , in eoque non mediocrem sermonum quos quatuor Mercator seruauit partem posuit, ut legendo quisque facile cognoscet.

Quod si a ueteribus  alio nonnumquam ordine dogmata Pelagiana relata sint, ut reuera sunt ab Augustino in libro de Heresibus; immo si questionem de mortalitate Adami pretermiserint aliqui, sicut Hieronymus, aliique postea non pauci: id tribuendum reor, uel tempori quo illi scribebant, uel occasioni, que subinde uaria exstitit. Alie enim aliis temporibus questiones uelut dominate sunt, nec semper opus erat de singulis dicere tam exacte, tamque curiose, quam originis ratio, uel suo quasi iure postularet, uel obtinuisset a laudatis antea auctoribus. Et uero postquam origo mortis hominum ex peccato tam  multis quam apertis Scripture testimoniis demonstrata est, Pelagiani suum illud pristinum dogma de mortalitate a nature necessitate orta deseruerunt, sin minus reipsa, quod uix putem, saltem uerbo tenus, quo tempore Augustinus. uel sermonem 7 de uerb. Apost. habebat, uel ad Bonifacium scribebat: nam illic inducuntur Pelagiani, quasi per excessum peccantes, dicentesque  pro meritis suis omnes homines mori, quia peccauerunt; neque enim futuram mortem, nisi ueniret de peccato. Istic referuntur dicere ex Adam nichil mali transiuisse per ceteros, nisi mortem, que non semper est malum, cum et martyribus sit causa premiorum, et uel bonam, uel malam dici faciat; non resolutio corporum, que excitabuntur in omni genere hominum, sed meritorum diuersitas, que de humana libertate contingit.

Sed iam quomodo ex hac prima questione pronate sint undecim alie minus principales, ostendere oportet testimoniis ueterum, siue qui pro fide catholica steterint, siue qui ex aduerso.

 Sunt autem auctores illi, quorum saltem habemus Opera, admodum octo: num quibus temporibus dissertationes finimus de mortalitate Ade, aduersus Celestianos expresse scripserunt, Augustinus, Hypognostes, Mercator, et, si tantis uiris tamque catholicis annumerari queat, Nestorius. Pro heresi scripserunt totidem, Theodorus Mopsuestenus, Rufinus Palestinus, Celestius, et Iulianus.

Celestianis igitur dicentibus Adamum mortalem ita factum a Deo, ut aliquando tandem moreretur, non pena culpe, sed necessitate nature , obiecerunt catholici continuo uerba legis diuine minantis: Qua die ederitis, morte moriemini . Quibus procul dubio significatur Adamum moriturum non fuisse, sin minus legem uiolasset; quis enim, si sapiat, ei quem uelit deterrere comminetur id tantum mali quod alioquin certo euenturum uterque nouit?

Exceperunt Celestiani , minas  Dei ad mortem anime referri debere, quoniam hec sola pena tanto peccato par esse potest; non pertinere ad mortem corporis, que uel ipsa est hominis natura, uel saltem nature necessitas.

Sed instantibus catholicis, precipientis minas ex sententia condemnantis intelligi debere: Deum uero dixisse Adamo, post uiolatam legem: Terra es, et in terram ibis. Que sententia profecto pertinet ad solam corporis mortem; addentibus quoque duo Apostoli testimonia, eaque ita manifesta, ut non expositorem opus haberent, sed lectorem, quemadmodum ait Augustinus . Alterum ex epistola ad Romanos. Si Christus in uobis est, corpus quidem mortuum est propter peccatum, spiritus uero uiuit propter iustificationem. Quod si spiritus eius, qui suscitauit Iesum a mortuis, habitat in uobis, qui suscitauit Iesum Christum a mortuis, uiuificabit et mortalia corpora uestra, propter inhabitantem Spiritum eius in uobis . Alterum ex secunda ad Corinthios: Per hominem mors, et per hominem resurrectio  mortuorum; et sicut in Adam omnes moriuntur, ita in Christo omnes uiuificabuntur .

Coacti sunt heretici priorem exceptionem deserere, uelut aperte Paulo contrariam. Fassi sunt igitur uerba diuini precepti de morte corporis accipienda esse, non tamen de naturali, que fato contingit, sed de immatura et uiolenta, qualis infligitur reis ab humano iudicio . Eo trahebant uerba, tum Dei passim in Scriptura, tum hominum minantium sepe mortem preuaricatoribus legum, nec eos tamen idcirco facientium ex immortalibus mortales. Trahebant et hoc aliud eodem, Deum in penam peccati iussisse Adamo terram colere, non simpliciter, cum iam inde a creatione iussus esset paradisum colere, sed multis sudoribus, quos terra ingrata in tribulos spinasque uerteret . Addebant pariter exemplum sententie  in Euam late, qua per peccatum facta est obnoxia, non partui simpliciter, ad quem nata erat; sed pariendi doloribus, quos uehementissimos pateretur. Quare, inquiebant, sicut natura uirum agriculture, feminam partui; pena uirum laboribus, feminam partuum doloribus addixit: sic ambos Deus ob peccatum, non qualicumque morti, sed immature fecit obnoxios.

Atque hinc orta questio triplex, quam magna contentione agitant Iulianus et Augustinus , utrum mors ipsa aut mortis tantum immature modus pena esset peccati: utrum in paradiso futura esset laboriosa femine parturitio: utrum uir agricolatione difficili et dura terram subegisset.

Tergiuersantibus Celestianis, uentum est tandem ad decretorium Apostoli testimonium: Per unum hominem peccatum in hunc mundum intrauit, et per peccatum mors, et ita in omnes homines mors pertansiit, in quo omnes peccauerunt . Hinc  enim clarissime constat, mortem non ex necessitate nature ortam esse, sed ex pena culpe ab homine illo commisse; in quo ceteri exstiterunt: atque hinc enata questio de peccato originali, et baptismo paruulorum, que licet eam obscurauerit, ex qua sumpsit initium, non desiit tamen a diligentioribus tractatoribus ipsi coniungi, ut ne lateret origo tanti mali.

Questionis unius ortum ex altera, transitumque Augustinus exposuit; sed priusquam ipsius uerba exscribantur, afferenda sunt reliqua argumenta, siue que duo adhibet Hypognostes aduersus Celestianos, siue que pro se Celestiani, et Celestianorum parens Theodorus.

Primum  accipit Hypognostes ex parte mortis ipsius, quam Deus neque fecit, neque uult, uoluntate, ut aiunt, antecedente. Nolite zelare mortem in errore uite nostre, quoniam Deus mortem non fecit, nec letatur in perditione uiuorum:  creauit enim ut essent omnia, et sanabiles fecit omnes nationes orbis terrarum .

Secundum , ex parte hominis, quem Deus creauit inexterminabilem, et ad imaginem suam fecit; inuidia autem diaboli mors introiuit in orbem terrarum .

Utrumque alii tractatores attigerunt quidem; non tamen magnum ibi cause presidium positum putarunt: nichilominus Celestiani grauiter inde se urgeri cum sentirent, uenerunt in absurdissimam sententiam, qua dicerent, omnes nasci immortales perinde ac Adam, neminemque mori, nisi sue culpe merito; ipsos etiam infantes mortem pati propter sua peccata, siue que in ipsismet matrum uteris perpetrassent. Hanc insaniam Hieronymus, Augustinus et Mercator non tam arguunt ui argumentorum quam deridendam exponunt: eiusmodi enim somnia exposuisse, refutasse est.

Celestius pro sua causa produxit duo. Primum : Si primi hominis peccato factum est ut moreremur. Christi aduentu fieret ut credentes in eum non moreremur; neque enim preuaricatoris transgressio plus nobis nocuit quam incarnatio uel redemptio profuit Saluatoris. Secundum : Si peccato mors ista corporis accidisset, non utique post remissionem peccatorum, quam Redemptor nobis tribuit, moreremur.

Utrumque Mercator exponit , tamquam ex libro Pelagii; sed ut ea Pelagius in commentarios retulerit, non sua tamen persona retulit: sed tamquam dicta a peccati originalis impugnatoribus, id est, a Celestio, quem sepe monuimus primum scripsisse ea de questione aduersus fidem catholicam; utrique porro ratiocinationi respondet Augustinus loco citato.

Alia duo profert Theodorus. Nempe, si peccato morerentur homines, neque Christus debuisset mori,  cum sit purus peccati, neque Enoch, pre aliis sanctioribus, immortalitate donandus fuisse. Primo respondet Augustinus. Secundum per se leue est, cum Deo innumere suppetant alie cause, cur Enoch et Eliam uoluerit conseruare immunes mortis .

Nonnulli tandem, quibuscum Mercator conflixit, immo et de quorum questionibus Augustinum consuluit, uidentur hunc fere in modum argutati. Si mortalitas contracta est primi hominis peccato, oportet ut, quemadmodum omnes ab Adamo pronati sunt, ita nemo non moriatur, maxime cum ipse Christus mortis fatum expertus sit. Atqui Apostolus docet, aliquos sub finem mundi obuiam ituros Christo suis, ut erunt uiuentes, in corporibus: Quoniam ipse Dominus in iussu, et in uoce archangeli, et in tuba Dei descendet de celo, et mortui, qui in Christo sunt, resurgent primi. Deinde nos, qui uiuimus, qui relinquimur, simul rapiemur cum illis in nubibus, obuiam Christo in era. Et sic semper cum Domino erimus  .

Sed hactenus satis de questione ipsa principali, cuius appendices fuerunt undecim Pelagianos inter et catholicos controuersie. 1o An morbi ex culpa oriantur, uel ex natura. 2o An partuum dolores futuri essent in paradiso. 3o An laboriosa sine peccato agricolatio. 4o An Deus sit auctor mortis. 5o An mors censeri debeat in molis. 6o An sua quisque culpa propria moriatur. 7o Cur iusti moriantur, si mors sit peccati pena. 8o Cur Christus ipse mortem passus sit aliquando. 9o An omnes morituri sint, eum omnes eodem originis peccato teneantur. 10o An omnes per Christi resurrectionem resurgere debeant, aut soli iusti. 11o An resurrectio per se debeat in bonis numerari.



CAPUT Iu. Questio de peccato originali, orta ex priore, plurimas alias peperit, et eam quidem maximam, de baptismo paruulorum, eorumque redemptione per Christum.

 Secunde questionis originem ex priore exponit Augustinus in opere quo primum pugnauit scripto aduersus Pelagianos . Cum enim de mortalitate disputasset, eamque ex peccato primi hominis pluribus Scripture testimoniis ortam probasset, adhibuit tandem postremum istud quasi decretorium: Per unum hominem peccatum intrauit in mundum et per peccatum mors, et ita in omnes homines mors pertransiit, in quo omnes peccauerunt . Adhibuit uero non ipse primus: nam cum eodem iam pridem usi essent catholici, Celestianos excepisse refert , quod mors ista, que illic commemorata est, non sit corporis, quam Adam peccato non meruit, sed anime, que in ipso peccato sit; et ipsum peccatum, non propagatione in alios homines, sed imitatione transiisse; neque in paruulis per baptismum solui originale peccatum, quod in nascentibus nullum omnino esse contendunt.

 Intelligebant scilicet, Apostoli testimonio asseri quatuor. Primum, per unum hominem peccatum intrasse in mundum; alterum, intrasse quoque per peccatum mortem; tertium, mortem hanc in omnes homines pertransisse ; postremum denique, omnes in uno homine peccasse. Primum libenter admiserunt, reliqua tria peruersis interpretationibus obscurare nisi sunt; sed Ecclesia temerarios nitentium conatus damnatione sua retudit.

Eam ob rem quisquis e ueteribus dogmata heresis Pelagiane, uel recensuit, uel impugnauit, secundo loco posuit id, quod de peccato originali est. Atque ut de Mercatore et Prospero omittam iterum dicere, Paulinus Celestio secundum istud obiecit, quoniam peccatum Ade ipsum solum leserit, et non genus humanum . Ad que uerba iterum obserua, in testimonio Paulini, ut et apud  Mercatorem, sententie qua de agitur, prefigi coniunctionem causalem quoniam, quo signo indicatur probatio prioris alicuius alterius sententie: quare ut probationis questio, si que aliquando incidit, oritur ex questione propter quam soluendam probatio assumitur, questionem procul dubio de peccato originali natam esse oportet ex questione de mortalitate generis humani, quoniam hec ex illa probatur.

Secundum Hypognostes numerauit: Item quod peccatum Ade neminem, nisi solum ipsum, nocuit . Item : Peccatum Ade, inquiunt, neminem nocuit, nisi solum ipsum. Respondemus: Si peccatum primorum hominum solis obfuit illis, et nemini nostrum, etc. . Memorauit etiam.

Refellit certe secundum Augustinus in opere quo primum in Pelagianos se exercuit. Refellit et secundo pariter libro Hypognostes, cum primo de mortis origine tractasset .

Damnauit Africana synodus canone 2, postquam primo de mortalitate dixisset: Item placuit ut quicumque paruulos recentes ab uteris matrum baptizandos negat, aut dicit in remissionem quidem peccatorum eos baptizari, sed nichil ex Adam trahere originalis peccati, quod regenerationis lauacro expietur, unde fit consequens, ut in eis forma baptismatis in remissionem peccatorum, non uera, sed falsa intelligatur, anathema sit; quoniam non aliter intelligendum est quod ait Apostolus: Per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt , nisi quemadmodum Ecclesia catholica ubique diffusa semper intellexit. Propter hanc enim regulam fidei, etiam paruuli, qui nichil peccatorum in semetipsis adhuc committere potuerunt, ideo in peccatorum remissionem ueraciter baptizantur, ut in eis regeneratione mundetur, quod generatione traxerunt.

 Unde Iansemus Iprensis, postquam dixerat Pelagianorum capitale dogma et aliorum quasi cardinem fuisse, quod Adamus mortalis ita factus esset, ut siue peccaret siue non peccaret, moriturus esset ; paulo post istud ait instar esse basis omnium ceterorum, quod Ade peccatum ipsum solum leserit, et non genus humanum: cui nempe consentaneum erat, quod infantes nuper nati in eo statu sint in quo Adam fuit ante preuaricationem, atque ita nullo teneantur peccato originali . Quamquam scriptoris huius non magna uidetur esse auctoritas hac in parte, cum inconstanter loquatur, et modo hoc, modo illud, prout abripitur disputandi estu, Pelagiane heresis fundamentum ponat.

Ex his redarguas uossium, qui  opinatur questionem de peccato originali non ortam ex questione de mortalitate, sed hanc ex illa; uirum fefellit quorumdam ueterum auctoritas, qui cum peccatum Adami propagari in posteros,  inde probent, quod ipsi etiam infantes, licet nullius sue culpe rei, moriantur; nec ullus tamen sub iusto Deo moriatur, nisi merito peccati. uisi sunt uossio huius, si licet ita loqui. genealogie non satis prudenti, ostendere quid questionis ex questione natum sit, non item quid rei ex re, quamuis hec duo longe diuersa sint. Deceptus uossius imposuit aliis non paucis, quos secum abduxit a uero.

Incredibile autem est, quot questiones ex secunda ista, ueluti propagines e radice, pullularint: dum enim hinc et inde acriter pugnatur, qua testimoniis Scripture, qua cogentibus argumentis, et presertim consectariis ac connexis cum alterutra opinione, Celestiani, ut uim aduersantium catholicorum declinarent, multa coacti sunt dicere, que partim damnata sunt postea in conciliis, partim a Patribus reiecta, uelut antique et ab Ecclesia recepte doctrine contraria. Sed catholici uicissim a Celestianis compulsi  sunt in ea cause instrumenta diligentius inquirere, que aliquatenus latebant, uelut a pacificis, ut fit, possessoribus neglecta; armaque suis e locis eruere, quibus oppugnatam fidem tuerentur.

Tribus igitur argumentis catholici pro peccato originali pugnarunt; auctoritate Scripture sacre, ratione petita ex parte tum paruulorum, tum adultorum, et testimoniis Patrum, quibus uel perpetuitas, uel uniuersalitas sententie catholice demonstratur.

Totidem repugnarunt heretici: nam et sacris litteris abusi sunt, et rationes congesserunt, et Patrum uerba suam in sententiam torquere nisi sunt. De singulis istis argumentorum generibus dicendum breuiter, sed ita, ut uix attingantur que post Augustinum, immo que post Zosimi sententiam afferri ceperunt; ea potissimum commemorentur, que post initia nascentis heresis et ante proscriptionem a sede apostolica factam adhibita sunt.



§ I. Quibus testimoniis Scripture pugnatum sit a catholicis; que allate a Pelagianis responsiones; que ex conflictu questiones orte.


Obseruandum est primis temporibus quatuor tantum Scripture testimoniis catholicos; tribus potissimum hereticos pugnasse: illa complexus est, uno quasi fasce, Hieronymus; ista Rufinus Palestinus.

Sic ergo Hieronymus , ann. 410. Quis enim hominum gloriari potest castum se habere cor , uel ad cuius mentem per oculorum fenestras mors concupiscentie non introibit, et, ut parum dicam, animi titillatio? Mundus enim in maligno positus est , et a pueritia appositum est cor hominis ad malum ; ut ne unius quidem diei, a natiuitatis sue exordio, sine peccato sit humana conditio. Unde et Dauid confitetur in psalmo: Ecce enim in iniquitatibus conceptus sum, et in peccatis concepit me mater mea . Non in iniquitatibus matris mee, uel certe meis, sed in iniquitatibus humane conditionis. Unde et Apostolus:  Regnauit mors ab Adam usque ad Mosem, etiam super eos, qui non peccauerunt in similitudinem preuaricationis Ade .

Idipsum scripserat ante annos uiginti lib. II contra Iouinianum, cum heretici huius acriter impugnaret, ut inde prudens lector obiter obseruet quanta sit utriusque, siue questionis, siue dogmatis de peccato originali et impeccantia cognatio.

Rufinus uero in Fidei sue libello , ante ann. 400. Non ergo Eua propter liberos saluabitur suos, neque eius soboles matris causa damnabitur, aut patris Adam, sicut imprudentium estimat opinatio; nam unusquisque hominum, quasi liberi arbitrii sit, ex suorum qualitate gestorum, aut laudandus nimis, aut uituperandus habebitur. Simili modo etiam in die iudicii, aut iustificandus erit, aut supplicio subiugandus, sicut et beatus Paulus docet, ita dicens: Omnes enim nos manifestari oportet ante tribunal Christi, ut referat unusquisque propria corporis, prout gessit, siue bonum, siue malum . Quod autem liberi non pro parentibus puniantur, neque parentes pro liberis, aperte rursus edocuit Deus, cum ad Moysen prophetam diceret : Non morientur patres pro filiis, neque filii pro parentibus Unusquisque in peccato suo morietur. Porro autem arguens Deus imprudentiam filiorum Isrel, eo tempore quo apud Chaldeos, secundum scelera sua, captiui erant, et causabantur, non de se penitus, sed de parentibus suis, quasi illi totius eorum nefandi sceleris fuissent causa, Deum de captiuitate sua criminabantur iniuste, cum dicerent: uia Domini non est recta, quoniam patres nostri comederunt uuam acerbam, et filiorum dentes obstupuerunt . Dicit ad eos per Ezechiel prophetam : uiuo ego, dicit Dominus, si ultra fuerit iam dicta parabola ista in Isrel, quoniam omnes anime mee sunt, sicut anima patris, sic et anima filii, mee sunt; anima que peccat, ipsa morietur. Et iterum : Filius, inquit, non accipiet iniquitatem patris, neque pater accipiet iniquitatem filii. Et iterum : Unumquemque uestrum secundum uiam suam iudicabo uos, domus Isrel, dicit Dominus. Cum dixisset Deus: uiuo ego, si ultra fuerit dicta parabola ista in Isrel, aperte docuit, non eos in eadem imprudentia permanere. Post hec igitur Dei testimonia, insaniunt qui per unum hominem Adam omnem orbem terrarum iniquitatis flagitiorumque condemnant.

Obseruandum pariter ab Augustino adhibita octo alia testimonia, que Iulianus partim sine responsione reliquit, partim detorquere conatus est in alienos sibique commodos sensus; adhibita sunt etiam a Iuliano quedam, que Augustinus interpretatus est. Sed neque hec Iuliani, neque illa Augustini multum ab aliis prioris eui disputatoribus discussa sunt, siue quia spernerentur pre reliquis, siue quia nondum in mentem uenissent. Photius certe in synopsi librorum quinque Theodori aduersus  Augustinum unius tantum expresse meminit, ex psalmo L: Ecce enim in iniquitatibus conceptus sum, et in peccatis concepit me mater mea; sic enim scribit: Afferre autem illos et illud ait: Ecce in iniquitatibus conceptus sum; et si que sunt generis eiusdem: quamquam postremis uerbis alia indicauit non obscure.

Obseruandum tertio, ignotum esse quid postremis Scripture testimoniis ab Augustino allatis Pelagiani responderint: siquidem nichil ab ipsis hanc in rem scriptum habemus, nisi quod Iulianus libris Augustini, uel tribus ad Marcellinum tribunum, uel duobus ad ualerium comitem, uel quatuor ad Bonifacium papam retulit; quamquam solis per se duobus ad ualerium, reliquis tantum ueluit obiter contradixit. Siluit uero de aliis, etiam de Opere elaboratissimo sex librorum, quibus Augustinus quatuor Iuliani refellit, siue ipsos numquam uiderit, quod forte mentitur apud Mercatorem ;  siue, quod equius opinari, dissimulauerit propter difficultatem respondendi.

Ambrosius igitur et Hieronymus, ille in libro de Arca et Ne, hic in Commentario ad caput 47 Ezechielis, argumentati sunt uerba hec Genesis: uidens Deus, quod multa malitia hominis esset in terra, et cuncta cogitatio cordis intenta esset in malum omni tempore, etc. , feceruntque in eo uim, quod intelligi non possit quomodo hominis, quem Deus rectum condidit ab initio, cuncta cogitatio cordis intenta sit in malum omni tempore, nisi natura fuerit uitiata, nec iam tales procreentur homines e seminibus, qualis primus creatus est a Deo e limo.

Locum hunc uidetur sibi Pelagius obiecisse in libro de Natura, cum scriberet, primo de eo disputandum esse quod per peccatum debilitata dicitur et immutata natura, etc. . Obiecit uero sine aduersarii nomine, propter reuerentiam, credo, Ambrosii, quem laudare solitus erat; negauit porro, saltem implicite, hunc  esse sensum Scripture, qui dicebatur, siquidem natura ipsa peccato, quod per se caret substantia, immutari non possit.

uerum locus iste Geneseos non uidetur a catholicis magni factus, ab Augustino certe neglectus est. Inde tamen oriri potuit questio, agitata frequentius postea, utrum peccati foret aliqua substantia, quod Augustinus, Hypognostes, aliique disputarunt.

Credidit Augustinus maioris esse ad hanc rem momenti mandatum Dei de circumcidendis octauo die paruulis: Masculus, cuius preputii caro circumcisa non fuerit, delebitur anima illa de populo suo, quia pactum meum irritum fecit . Sed locus hic, nec a primis disputatoribus productus est; nec ab Augustino ita expositus, ut consentientes haberet alios, etiam catholicos interpretes; nec Iuliano uisus est responsione dignus, cum tamen ab eo lectus esset, quippe in secundo libro de Nuptiis allatus;  quare nec ullam genuit questionem de circumcisionis fine.

Illud uero Iobi, quod iuxta LXX ita legitur: Quis enim mundus est a sorde? sed nemo, etsi unius diei sit uita eius super terram , adhibuerunt Hieronymus in caput XLuII Ezechielis, Augustinus lib. uI in Iulianum cap. 12, alibique passim: sed illud Iobi neque a Pelagianis responsum meruisse puto, neque potuit uehementer tunc temporis urgeri, siquidem Ecclesie tractatores fere communiter interpretati sunt uerba hec in alium sensum. Unde Ambrosius : uere miserabilis conditio, ut homo peccati sui, quod uitare non possit, rationem prestare cogatur, intrare in conspectu Domini, et iudicium subire Omnipotentis compellatur, edere causas suorum gestorum, que tot uite sue etatibus percurrerit, cum mundus a peccato quiuis esse non possit, ut ab ipsis cunabilis prius obrepat infantie culpa, quam sit ullus sensus erroris. Quamque illud miserabile, ut breuis sit uita eius, dulcis illecebra,  multiplex erumna, iracundia quotidiana! Itaque in exigua delectatione amaritudo perpetua est. In Commentario tamen ad illa Psalmiste uerba: Ecce in iniquitatibus conceptus sum ; testimonio Iobi utitur, sed, ut tunc erant tempora, implicate de re nondum satis explicata.

Iam uero famosum illud psalmi L: Ecce in iniquitatibus conceptus sum, et in peccatis concepit me mater mea , ab omnibus fere catholicis productum est, ab Hilario in psalm. CXuIII, Ambrosio lib. I de Penitent. cap. 2, Hieronymo in cap. XLuII Ezech., Augustino lib. II Oper. Imperf. cap. 73, et lib. III cap. 12. uerum, cum locus iste afferri soleret, ut ex Theodoro apud Photium cognoscimus, non constat quid responsionis a Pelagianis datum sit.

Augustinus, cum alibi sepe, tum maxime in utroque Opere contra Iulianum, tota orationis ui argumentatur illud Ecclesiastici: Graue iugum super  filios Adam a die exitus eorum de uentre matris eorum, usque in diem sepulture in matrem omnium .

Argumentatur et istud Sapientie: Non ignorans quoniam nequam est natio eorum, et naturalis malitia ipsorum, et quoniam non poterat mutari cogitatio illorum in perpetuum; semen enim erat maledictum ab initio . Sic enim ait: Nempe de quibuscumque dicat ista, de hominibus dicit; quomodo est ergo cuiuslibet hominis malitia naturalis, et semen maledictum ab initio, nisi ad illud respiciatur, quod per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt ?

Iulianus  argumentationem Augustini uexat acriter, nititurque ex ea ipsi Manicheam affingere impietatem de natura mala; negat uero inde peccatum originale probari, quia perinde a Sapiente dicitur Chananeorum semen maledictum,  ab initio, atque ab Isaia benedictum semen Isrelitarum . Unde concludit seminis conditiones illas, cum sint opposite, ad peccatum originale, quod generale debet esse, atque una in omnibus ex causa oriri, non pertinere.

Atque hec fere sunt que ad fidem peccati originalis propugnandam catholici ex uetere Testamento afferebant primis illis temporibus: protulerunt e nouo  alia quinque, sed quorum duo, que partim ex communi lege baptismi, partim ex peccato habitante in membris sumpta sunt, pertinere magis uidentur ad rationes conficiendas quam ad rem suo solo pondere firmandam. Tertium uero, quod de morte omnium in Adamo, omniumque in Christo resurrectione antea memoratum est , rem per se non efficiebat, sed ratiocinii tantum adminiculo, quo causa, ut aiunt, ex effectu,  peccatum commune omnium mortalium ex communi pena, que mors est, concludebatur. Quartum pariter ex eo petitum, quod simus dicti ab Apostolo, natura filii ire , nemo ante Augustinum adhibuit; ipse uero eo usus est, antequam de heresi Pelagiana quidquam audiuisset, in Opere nimirum quod necdum presbyter absoluit; usus quoque in prioribus aduersus heresim elucubrationibus : quare latere non potuit Pelagium, cui constat uisos fuisse libros Augustini de Libero Arbitrio, hos enim laudat ; ignotum tamen quid expresse, uel ipse, uel sectarii responderint. Quamquam Pelagius, cum interpretaretur hunc locum, Apostoli sensum longe alio abduxit; ait enim : Quando mens nostra rebus terrenis et carnalibus inherebat, non solum desiderabamus, sed et faciebamus quecumque mala cogitatio suggessisset; ita nos paterne traditionis consuetudo possederat, ut omnes ad damnationem nati uideremur: Deus autem  misericors, etc. Que uideri potest responsio quedam ad locum Apostoli in libris de Libero Arbitrio prolatum: siquidem scripti sunt a Pelagio Commentarii post hosce libros, annis saltem duodecim.

Pugnatum est igitur a catholicis inuicte testimonio Apostoli: Sicut per unum hominem peccatum in hunc mundum intrauit, et per peccatum mors, et ita in omnes homines mors pertransiit, in quo omnes peccauerunt ; et: Sed regnauit mors ab Adam usque ad Moysem, etiam in eos, qui non peccauerunt in similitudinem preuaricationis Ade ; et: Sicut per unius delictum, in omnes homines, in condemnationem; sic et per unius iustitiam, in omnes homines, in iustificationem uite. Sicut enim per inobedientiam unius hominis peccatores constituti sunt multi; ita et per unius obeditionem iusti constituentur multi, etc. . Hinc enim tria confecta sunt: primum, mortem idcirco in omnes pertransisse, propter Adami peccatum, quia peccatum  pertransiit, id est, propagatum est; alterum, pertransisse peccatum in eos etiam qui non imitatione peccauerunt, sed propagatione sola; postremum, multos per delictum Ade in perditionem peruenire, perinde ac multi per Christi iustitiam iusti constituti sunt.

Argumentum hoc adhibitum est, iam inde a primis temporibus nascentis heresis, id est, ante quintum seculum; fuitque uelut fundamentum, quo deinde Ecclesia sententiam catholicam definitionemque suam stabiliri uoluit. Illud certe Mileuitana synodus in litteris ad Innocentium I; illud Africana in canone 2, Arausicana secunda in canone itidem 2, Tridentina in sessione quinta, Zosimus Pontifex in tractoria, Gelasiusque in epistola decretali ad episcopos Piceni, tamquam apertum fidei testimonium protulit.

Et uero, ipsius ui cum uehementer se premi Pelagiani sentirent, nichil non excogitarunt, nichil non dixerunt, quo uideri possent, et inde se expedire, et  simplicioribus mentibus persuadere, eo loci, non de peccati traduce, ut tunc temporis aiebant, sed de imitatione questionem esse.

Singulas ergo uoculas consectati sunt, singulaque adiuncta argumentati in rem suam. Dixerunt primo, peccatum Adami cum iustitia Christi ab Apostolo componi, amboque equari: quare Adami peccatum in omnes non transisse, quia nec iustitia Christi in omnes transiit; idque indicari uolebant uoce hac multi, qua usus est Apostolus, consulto abstinens a generaliore. Dixerunt deinde, peccatum ad multos istos transisse, non propagatione, sed imitatione: nocuisse enim posteris Adamum, sicut profuit Christus, exemplo scilicet, quod ille mali, iste boni operis prebuit. Dixerunt postea, Apostolum, si de propagatione loqui uoluisset, non dicturum fuisse per unius delictum peccatum intrasse, cum propagationis opus sit duorum. Hec Iulianus prolixe, libro secundo  posterioris operis aduersus Augustinum, sed que Pelagius in commentariis in Epistolam ad Romanos, Celestius in libro contra traducem peccati premonstrasset, siquidem ea catholici refutarunt ante ann. 422, quo Iulianus ad scribendum opus istud accessit.

Hinc questiones quinque ortum duxerunt. An Christus solo exemplo profuerit hominibus, eaque fuerit, uel unica, uel potissima ueniendi causa, ut reliquis uite modum in se ostenderet. Qua ratione iustitia Christi proficiat paruulis, qui exemplum imitari non possunt. Quomodo paruuli dici possint credentes, cum solis credentibus Christi prosit iustitia. Qua ratione Christus infantium dici queat, uel redemptor, uel saluator et iehsu. An pro ipsis mortuus sit. Uno uerbo quid paucorum illi dierum homines Christo debeant. Quamquam et alia etiam occasione, baptismi scilicet paruulorum, questiones eiusmodi discusse sunt.



§ II. Que testimonia Scripturarum a Pelagianis prolata sint; quid responsi datum a catholicis; que inde questiones orte.


Testimoniis Scripture, que catholici proferrent, opponenda putarunt Pelagiani alia Scripture testimonia, quibus suam sententiam, si qua possent ratione, suaderent. Id uero prestiterunt hac in parte, quod in alia quacumque soliti: sic enim Celestius in tertia parte libri Ratiocinationum, cum ageret de impeccantia, testimonia testimoniis composuit. Non dubium, quin idem, ut erat sue methodi retinentissimus, obseruauerit in libro aduersus Traducem peccati; in quo tamen ignotum est que adhibuerit, etsi aliqua adhibuisse constet, uel ex eo, quod in fragmentis nonnulla oblique tanguntur. Ipsa autem procul dubio inde accepit, unde Pelagius et Iulianus, ex Rufini Syri libro, ex quo, sic tamquam ex fonte, heresis Celestiana hausta est.

Pelagius adducit dictum Pauli: Sine lege peccatum  mortuum erat; ex eo enim concludit: Si cum lex non esset, peccatum non erat, insaniunt, qui de Adam per traducem asserunt ad nos uenire peccatum . Quasi diceret: Peccatum in his nullum esse potest, in quibus nulla est legis cognitio; nulla uero est in paruulis: in ipsis igitur peccatum est quasi mortuum.

Adduxit plura Iulianus, partim in libello fidei sue, partim in operibus duobus contra sanctum Augustinum: sed cuncta fere mutuatus est, quemadmodum et Pelagius illud suum, a Rufino, sic tamquam a primo nefarie doctrine, non quidem magistro, cum didicerit a Theodoro, sed scriptore, cum Grece scripserit, ante patefactam Latinis heresim.

Rufinus igitur primum usus est uerbis Dei dicentis ad Moysen: Non morientur patres pro filiis, neque filii pro parentibus; unusquisque in peccato suo morietur . Id ipsum transtulit suum in libellum Iulianus, tractauitque tragice in libro tertio posterioris operis . uis autem in  eo erat, quod ita Deus iudicare credendus sit, quomodo iudicandum precipit, cum sit fons et exemplar omnis iustitie, que in iudiciis dominari debet.

Respondit tamen Augustinus , legem hanc pertinere et ad filios iam natos et ad homines iudicaturos: non item, uel ad filios in primo parente damnatos, in quo ut moriuntur, ita et peccauerunt; uel ad Deum, qui sua iudicia, siue cum per se ipse iudicat, siue cum per homines uicarios, non alligauit hac lege, quemadmodum constat exemplo paruulorum, et qui diluuio, et qui Sodomorum incendio, et qui supplicio Achani absumpti sunt.

Atque hinc nata questio est, utrum iustitia uetet, alterum pro alterius noxa puniri, etiam a Deo.

Utitur deinde uerbis Dei per Ezechielem respondentis Isrelitarum querele, luere se parentum peccata, sibique obstupescere dentes, cum patres manducassent acerbam uuam. uiuo ego, dicit Dominus,  si ultra fuerit iam dicta parabola ista in Isrel: quoniam omnes anime mee sunt, sicut anima patris, sic et anima filii, mee sunt; anima que peccat, ipsa morietur . Et iterum: Filius, inquit, non accipiet iniquitatem patris, neque pater accipiet iniquitatem filii . Et iterum: Unumquemque uestrum secundum uiam suam iudicabo uos, domus Isrel, dicit Dominus . uis huius loci eadem fuit que prioris. Ipsum quoque Iulianus, non solum totidem uerbis descripsit in libello fidei, sed etiam libro quarto prioris operis, tertioque posterioris uerbosissime argumentatus est.

Respondit Augustinus, dictum illud propheticum esse promissionem noui Testamenti, et spiritualis hereditatis ad alterum seculum pertinentis: id enim agi gratia Redemptoris, ut paternum chirographum deleat, simulque efficiat, ut nemo alterius uoluntate sit reus, sed unusquisque postmodum pro se rationem reddat . Id uero comprobat  Ieremie testimonio, qui cum pene similia dixisset, secutus adiunxit: Ecce dies ueniunt, dixit Dominus, et consummabo domui Isrel, et domui Iuda testamentum nouum: non secundum testamentum, quod disposui patribus eorum . In nouo igitur Testamento, deleto per sanguinem Mediatoris paterno chirographo, incipit homo paternis debitis iam non esse obnoxius renascendo, quibus fuerat obligatus nascendo.

Utitur pariter Apostoli testimonio, quod in suam quoque confessionem fidei Iulianus inseruit : Omnes enim nos manifestari oportet ante tribunal Christi, ut referat unusquisque propria corporis, prout gessit, siue bonum, siue malum . Querebat uero Iulianus id quomodo in paruulis quibuscumque accipi posset, cum nichil mali gesserint, maxime qui premature obeunt; nec iudicium exerceatur, nisi de operibus propriis malis.

Respondit Augustinus in utroque opere contra  Iulianum, et in priore  quidem interrogat, an manifestandi sint paruuli, an non. Si non manifestabuntur, quid te adiuuat, inquit, ista sententia, quando ad eos non pertinet, quorum nunc agitur causa? Si autem manifestabuntur, quomodo reportat eorum quisque, quod gessit, qui nichil gessit, nisi quia pertinet, ad eos, quod per corda et ora gestantium, siue credunt, siue non credunt? Propria corporis sui enim dixit, quod ad unumquemque in seipso iam uiuentem pertinet, etc. In posteriore autem ; Dic ergo, ait, quid boni per corpus gesserint proprio libero arbitrio, ut recipiant regnum Dei, tam magnum bonum; aut quid mali egerint propria uoluntate, qui paruuli abalienabuntur ab hac uita Dei. Quod si, ut necesse est, fatearis, sine ullis operibus libere uoluntatis, que gerit quisque per corpus, illos in Christo uiuificari, cur non fateris istos in Adam mori, cum scias Adam Christo e contrario esse formam futuri? etc.

Hoc in loco nasci ceperunt questiones, que et ipse alia occasione postea commotius ferbuerunt.  Quomodo infantes, qui premature moriuntur, pertinerent ad supremum Christi iudicium, siue illi baptismo tincti sint, siue non sint cum iudicium de bonis operibus malisque propriis exerceatur. Quam ad partem sint post sententiam iudicis discessuri, qui tincti non fuerunt. An illi medium quemdam in locum recedant.

Aduertendum porro, alia quedam e Scripturis producta fuisse, tum a Rufino, tum ab ipsius exscriptore Iuliano, cuiusmodi sunt de naturali usu concubitus, Roman. I; de saluatione matrum per generationem prolis, I Timot. II; de sanctificatione filiorum a parentibus, I Cor. uII; de iustificatione hominum per obedientiam Christi, Roman. u. Sed illa, cum ualuerint potius ad confirmandas rationes soluendasque obiectiones, quam ad id, quod ageretur, per se ipsum conficiendum, ad rationes differre debent.

 Aduertendum deinde, nulla fere prolata fuisse testimonia ab alterutra parte, que non quisque suum in auctorem retorquere niteretur; nulla etiam, que non diligentius discussa fuerint: sed laborandum catholicis eo magis fuisse, quod ueterum tractatorum plures uiderentur pro Pelagianis locuti, ut qui contra Manicheos uehementius inueherentur; immo celeberrimi quique inter Grecos, Origenes, Diodorus Tarsensis, et Theodorus Mopsuestenus reipsa pelagianizarent; Basilius et Chrysostomus uideri possent uerbo fauere; e Latinis duo, Ambrosius et Hilarius, quorum erat summa auctoritas, sententiam dixissent, securis, ut fit temporibus, id est, uerbis non usque adeo sollicite prouisis, quin dicta contra Iouinianum et Manicheum malefidis hereticorum futurorum insidiis paterent.

Aduertendum etiam, Hieronymum, cuius erat ea tempestate maxima in interpretandis Scripturis auctoritas, laudatum initio a Pelagianis fuisse, quamdiu nempe uisus est ipsis posse, uel in suas partes trahi,  uel retineri artibus feminarum illustrium, amicorumque precibus, ne suis molitionibus obsisteret: postea uero quam pro fide pugnare cepit apertius, calumniam passum, partim a Pelagio, quasi commoueretur inuidia erga ueterem amicum ; partim a Iuliano, perinde ac si mendacii Christum, peccatique reum fecisset ; partim a Theodoro, tamquam, uel Manicheum, qui homines natura peccare diceret ; uel Scripture corruptorem, qui quintum Euangelium introduceret; uel imperitum, qui uetus Testamentum inepti cuiusdam Hebrei ope peruerteret; uel Ecclesiarum pestem, quas absurdis suis opinionibus imbueret.

Aduertendum pariter, Hieronymum scripsisse multa, ante motas a Pelagianis questiones, quibus hereticos iuuare credi posset, saltem a minus eruditis, nisi mentem catholicam aliunde satis probasset: nam quibus in locis Scripture Pelagiani presidium ponebant, et firmamentum opinionis sue, hos ita  exposuit, ut propter anticipata quedam preiudicia, hereticorumque ardens odium, propius a Pelagianis, quam ab Augustino distare, uideri queat. Id obseruauit Iansenius Iprensis  in questione de gratia preueniente, et initio fidei, quod etiam uidetur de reliquis fere gratie mysteriis fateri, cum errores Pelagianos super ea re haustos scribit ex commentariis Origenis in Epistolam ad Romanos, quos nemo nunc legit, nisi Latine, quosque interpretatus est Hieronymus more suo, id est, ut non tam uerterit quam exposuerit: atque ita sententias non illibenter uoluerit credi iure suas, quas ab Origene acceptas, cunctasque, ut libuit, ornatas quasi adoptasset.

Auertendum denique quod habet Photius  de Theodoro Mopsuesteno, defensores peccati originalis impugnante. Porro, inquit, Theodorus recte quidem facit, quod hec ipsa detestetur ac reiiciat, interdumque optime ac ualide ipsorum absurdas et blasphemas opiniones refellat, necnon sacre Scripture  locis, quibus illi abusi sunt, proprios sensus adaptando, ut omnino imperitos redarguat. uerum hoc ei perpetuum non est: nam et Nestorii sectam in multis parturire nobis uisus est, et Origenis, saltem de fine suppliciorum, mussitare sententiam.

Ex his apertum est, primo Theodorum omnibus que catholici proferrent testimoniis respondisse, sed responsiones periisse, magno historie detrimento. Deinde uera esse fragmenta, que Mercator exscripsit: continetur enim quarto excerpto affine quiddam Origeniane sententie, cuius meminit Photius. Denique communi conuicio Pelagianos imperitiam catholicis exprobrasse: id enim queritur Augustinus frequenter, prestiterunt uero Pelagius Iulianusque frequenter. Postremo id habuisse Pelagianos in more, ut nichil sibi obiectum sinerent abire sine responsione. uide Hieronymum in epistola ad Ctesiphontem



§ III. Quas rationes ad astruendum peccatum originale catholici protulerint; quibus declinationibus usi heretici, et que inde questiones orte.


Postquam uisum est quibus Scripture testimoniis pugnatum sit, hinc et inde, quamque acriter partes utrinque locum hunc agitauerint, oportet deinceps, quod secundum proposuimus, ostendere quibus catholici rationibus quantisque ad constringendos pertinaces hereticos usi sint. Possunt ille uero facile ad duo capita reduci, siquidem alie ex parte paruulorum sumpte sunt, alie ex parte maiorum; utrumque tamen caput Pelagius subtiliter aduertit ex hoc uno pendere, quod in omnibus natura dicitur uitiata . Aduertit etiam Augustinus, cum Pelagianis obiiceret quod dicerent naturam humanam neque in paruulis medico indigere, quia sana est; neque in maioribus gratie adiutorio, quia sibi sufficiens est ad salutem .

Ex parte igitur paruulorum catholici argumentum duxerunt hunc fere in modum: Si uitiata non sit,  uel in ipsis infantibus, natura, nec ullum existat originis peccatum, infantes neque baptismo Christi egent, aut omnino ad Christum pertinent, neque pati debent eas sub Deo iusto miserias quibus obnoxii cernuntur: egere autem infantes Christi baptismo, constans est fuitque semper Ecclesie totius fides: eosdem miseriis conflictari tam manifesta quam quotidiana experientia ostendit; est igitur in infantibus peccatum originale, naturaque in ipsis quoque uitiata. uerum hoc ratiocinium per partes singulas explicari debet; et primum quidem, qua spectat baptismum.

Catholici ergo ab impugnatoribus peccati originalis sciscitabantur qua tandem de causa paruuli baptismo Christi egent, tamque sollicite gestantium manibus ad ecclesiam abluendi feruntur, sin minus rei sint peccati a parentibus traducti. Cumque baptismus, quem Ecclesia ministrat, et Christi sit, et ablutio quedam, et regeneratio, seu renouatio interioris hominis,  et in remissionem peccatorum, et in morte Christi, et certis in tota Ecclesia ritibus, iisdemque sacramenti uerbis in omnibus celebretur, septem inde argumenta sumpserunt, Pelagianis sane inuidiosissima.

Nam si baptismus, quem Ecclesia confert paruulis, Christi sit, id est, Iesu, qui saluum facit populum suum a peccatis eorum ; Redemptoris, qui dedit semetipsum redemptionem pro omnibus ; liberatoris, qui eripuit suos de potestate tenebrarum ; et eiusmodi plura, que Mercator omnium diligentissime prosecutus est: si baptismus, inquam, quo infantes tinguntur, sit Christi, eos oportet uel hoc baptismo non indigere; uel si egent, ipsius beneficio saluari a peccatis, redimi a captiuitate, erui de potestate tenebrarum, etc. Cum ergo neque peccauerint, neque uenerint in captiuitatem atque potestatem diaboli, sue uoluntatis merito, aliena certe uoluntate peccauerunt, aliena in captiuitatem uenerunt, aliena in potestatem tenebrarum  inciderunt. Peccatum igitur primi hominis, cuius penam, id est, mortem patiuntur, ipsis imputatur.

Deinde, si baptismus ablutio quedam est, ut certe est, nemoque, nisi qui renatus fuerit ex aqua et Spiritu sancto, introire possit in regnum celorum , necesse est procul dubio ut sacramenta Christi, quia diuina quedam sunt ueraciaque symbola, id operentur interius quod exterius significant, atque ita lauacro aque in uerbo uite  paruulorum anime mundentur a macula; sed qua tandem, nisi peccati? et cuius peccati, nisi quod et alienum est, ut loquitur Cyprianus, propter commissionem; et proprium, ut ait Augustinus, propter contagium?

Postea, si baptismus habeat uim regenerationis cuiusdam in Christo, atque renouationis secundum Spiritum, necesse est paruulos in primo Adam ante fuisse mortuos, quam renascantur in Christo nouo Adam; necesse pariter prius in uetustatem lapsos  esse quam renouentur, Christum induti, nouaque facti in Christo creatura. Mors autem illa preuia, non est profecto corporis, sed anime, quod peccatum; nec alia cogitari potest uetustas, quam qua Dei imago homini, cum a Deo fingeretur, impressa, et peccato quasi decolorata sit.

Quarto, uere dixit Apostolus: Quicumque baptizati sumus in Christo Iesu, in morte ipsius baptizati sumus, et consepulti cum illo per baptismum in mortem . Cum ergo in morte Christi baptizari nichil aliud sit quam perinde peccato mori, ac carne Christus mortuus est, paruuli procul dubio, cum baptizantur, peccato moriuntur: cui autem, siquidem origine nullum traxerunt?

Quinto, confitetur Ecclesia, unum baptisma in remissionem peccatorum: nulli ergo alteri conferri potest, nisi forte dicatur uanum quoddam et mendax symbolum, quam peccatori; paruuli ergo peccatores, non uoluntate, sed origine.

Cum tandem in baptismo exorcizentur paruuli  atque insufflentur, aut uani sunt quos Ecclesia Dei ritus adhibet, aut a paruulis diabolus abigitur, sub cuius hactenus potestate fuerint, uel tamquam filii ire diuine, uel tamquam serui sub domino mortis atque peccati. Unde Augustinus Pelagianos alloquens, cum hoc argumentum tractaret : Pergite, et sicut dicitis: In sacramento Saluatoris baptizantur, sed non saluantur; redimuntur, sed non liberantur; lauantur, sed non abluuntur; exorcizantur et exsufflantur, sed a potestate diaboli non eruuntur; sic etiam dicite: Funditur pro eis sanguis in remissionem peccatorum, sed nullius peccati remissione mundantur. Mira sunt que dicitis; noua sunt que dicitis; falsa sunt que dicitis. Mira stupemus, noua cauemus, falsa conuincimus. Obserua quomodo sanctus doctor argumentum suum firmet traditionis pondere, cum nouitatis arguit Pelagianorum commenta.

Postremo denique, cum unus sit, siue qui paruulis,  siue qui maioribus confertur baptismus; cumque iisdem sacramenti uerbis in utraque etate celebretur, eamdem pariter uim habet in utriusque modi hominibus; atque ita, non minus in paruulis quam in maioribus animam abluit a macula peccati, idque operatur quod ablutionis symbolum loquitur.

Pelagiani, cum propter hec argumenta, iam inde a primis motarum questionum temporibus, intoleranda quadam inuidia flagrarent, ipsorum uim suis artibus, id est, cauillationibus, mendaciis, et generali uocum ambiguitate declinare conati sunt, partim retorquendo sua in catholicos tela, partim distinctionum subtilitate infringendo que retorqueri non possent.

Primus igitur erroris parens Theodorus, ut responderet querentibus quare pueri sanctissimis mysteriis communicant, cur baptismate digni iudicantur, nisi quia et ipsi peccatis abundant, insito in naturam ipsam peccato, in peccatorum enim hec remissionem conferuntur, »duas esse peccatorum remissiones asseruit:  alteram quidem de commissis; alteram uero impeccantiam ipsam, seu non amplius peccare, ueniamque perfectam, et absolutum peccati interitum.« Hec cepit se manifestare ex quo Christus Dominus carnem induit, et nobis dari ; perfecte uero datur, et pro bonis operibus, et in instauratione post resurrectionem, qua ut potiamur, et nos, et infantes baptizantur .

Rufinus Theodori discipulus ante ann. 400. Sin uero, inquit , quod ipsi asserunt , propter peccatum Adam moriuntur infantes, dicant nobis cur statim baptizati mortem gustare permittuntur: quippe cum omnes, qui baptizati sunt, et propter hoc filii Dei facti, peccatum habere non possint. Et siquidem propter peccatum Adam baptizantur infantes, qui ex parentibus Christianis nati sunt baptizari minime debebunt, et quasi sancti proinde habebuntur, quia de parentibus  sunt fidelibus procreati, sicut beatas Paulus docet, hoc modo dicens: Alioqui filii uestri immundi sunt, nunc uero sancti sunt . Similiter autem etiam beatus Ioannes dicit de procreandis filiis, quia simul atque nascuntur illuminationem sanctificationis ab unigenito uerbo percipiunt, cum dicit: Erat lux uera que illuminat omnem hominem uenientem in mundum  Baptisma igitur infantes non propter peccata percipiunt, sed ut spiritualem procreationem habentes, quasi per baptisma in Christo creentur, et ipsius regni celestis participes fiant, sicut beatus Paulus docet hoc modo: Si qua in Christo noua creatura . Et iterum: Sin autem filii et heredes, heredes quidem Dei, coheredes autem Christi . Unde Cornelius , qui testimonio Dei, iustitia nitebat, quique baptisma Spiritus, sicut et Apostoli, perceperat, et sancti Spiritus particeps erat, quo in se inhabitante, peccatum penitus habere non poterat, necessario tamen etiam illo baptismate, quod per aquam traditur, dignus habitus est, ut, secundum  beatum Paulum, complantatus propter mortem similitudinis Christi, etiam ipsius resurrectionis coheres existeret .

Et postea : His qui credunt in ipsum spiritualem adoptionem largitur et dona, et efficit regni sui celestis heredes, sicut ipse Dominus noster iehsu Christus docens dicit: Amen, amen dico tibi, si quis non denuo natus fuerit, non potest uidere regnum Dei . Unde infantes qui in peccatis non sunt, merentur tamen baptismatis gratiam, ut in Christo noua generatione creati, etiam regni eius coheredes efficiantur, secundum beatum Paulum: Si qua in Christo noua creatura .

Pelagius, cum litteris quereretur apud sanctum Innocentium se infamari, quod negaret paruulis baptismi sacramentum, et absque redemptione Christi aliquibus regna celorum promitteret: Numquam ego, inquit, uel impium aliquem hereticum audiui qui hoc quod proposui de paruulis diceret; quis enim ita  euangelice lectionis ignarus est, qui hoc affirmare conetur? immo qui uel leuiter dicere, aut sentire etiam possit? Deinde quis tam impius, qui paruulos exsortes regni celorum esse uelit, et non eos baptizari et in Christo renasci putet, cum aperte dicat Christus: Nisi quis renatus fuerit ex aqua et Spiritu sancto, non potest introire in regnum Dei ? Quis ille tam impius est, qui cuiuslibet etatis paruulo interdicat communem humani generis redemptionem et in perpetuam certamque uitam renasci nolit eum qui natus sit ad incertam?

Et in libello Fidei : Baptisma unum tenemus, quod iisdem sacramenti uerbis in infantibus quibus etiam in maioribus asserimus esse celebrandum.

Quinetiam, cum interrogaretur a piis quibusdam catholicisque amicis, respondit . Infantes in remissionem peccatorum percipere baptismum. Que cum retulisset Augustinus, subiungit: Non hic dicit in uerbis remissionis peccatorum,  sed eos baptizari in ipsam remissionem confessus est; et tamen, si ab eo quereretis quid peccati eis credatur remitti, non eos aliquid peccati habere contenderet.

Celestius in libello Fidei, cum totidem uerbis de baptismo quibus Pelagius dixisset addidit de suo : Infantes autem debere baptizari in remissionem peccatorum, secundum regulam uniuersalis Ecclesie, et secundum Euangelii sententiam, confitemur, quia Dominus statuit regnum celorum nonnisi baptizatis posse conferri: quod quia uires nature non habent, conferri necesse est per gratie largitatem. In remissionem autem peccatorum baptizandos infantes non idcirco dicimus, ut peccatum ex traduce firmare uideamur, quod longe a catholico sensu alienum est quia peccatum non cum homine nascitur, quod postmodum exercetur ab homine quia non nature delictum est, sed uoluntatis esse demonstratur. Et illud ergo confiteri congruum est, ne diuersa baptismatis genera facere uideamur;  et hoc premunire necessarium, ne per mysterii occasionem, ad Creatoris iniuriam, malum, antequam fiat ab homine, tradi dicatur homini per naturam.

Iulianus in libello Fidei : Baptisma, secundum exemplum Ecclesie et preceptum Dei, unum fatemur, quod omnibus simul etatibus necessarium ueraciter, et tradimus et tenemus; et ueniam peccatorum ad regnum celorum dicimus inuenire neminem posse, nisi qui baptismum fuerit consecutus.

In priore Opere aduersus Augustinum, postquam grauissime questus est baptismi questionem sue parti apud ignaros inuidiosam mendaciis aduersantium factam fuisse. Gratiam, inquit, baptismatis dicimus, non pro causis esse mutandam, quod ipsa dona sua pro accedentium capacitate, dispensat: ideoque Christus, qui est operis sui redemptor, auget circa imaginem suam continua largitate beneficia; et quos fecerat condendo bonos, facit innouando adoptandoque meliores. Ad hec uerba, uide quid Augustinus , atque etiam Mercator in Subnotationibus  afferat.

In posteriore Opere hunc ipsum prioris Operis locum retractans, ait : Cum dixissem auctorem Deum celi et terre, omniumque que in eis sunt, ac per hoc et hominum, propter quos cuncta facta sunt; non autem me fugit, inquio, cum hec dicimus, illud de nobis disseminandum esse, quia gratiam Christi Domini necessariam paruulis non putemus, quod Christianos populos laudabiliter et uehementer offendit, si tamen dicti per se nefarii non nos arbitrarentur auctores. Eo enim modo nec de fratribus suis falsa credendo crimen incurrerent, et studiosos se circa amorem fidei comprobarent. Munienda igitur nobis ista pars est contra impetum uanitatis, et confessione breui os obloquentium consuendum. Nos igitur in tantum gratiam baptismatis omnibus utilem etatibus confitemur, ut cunctos, qui illam non necessariam, etiam paruulis putant, eterno feriamus anathemate. Sed hanc gratiam locupletem spiritualibus donis credimus, que multis  opima muneribus, ac reuerenda uirtutibus, pro infirmitatum generibus, et humanorum statuum diuersitatibus, una tam remediorum consolatrice quam munerum uirtute medicatur. Que cum admouetur, non est mutanda pro causis: iam enim ipsa dona sua pro accedentum capacitate dispensat. Sicut enim artes omnes, non pro diuersitate materiarum, quas arripiunt excolendas, ipse quoque, aut detrimenta, aut augmenta patiuntur, sed eodem semper atque uno modo se habentes, multiplici decorantur effectu; ita et, secundum Apostolum, una fides, unum baptisma, et multiplicantur, et dilatantur in donis, nec tamen in mysteriorum mutantur ordinibus. Sed hec gratia non aduersatur iustitie, que maculas eluit iniquitatis; nec facit peccata, sed purgat; que absoluit reos, non calumniatur innocuos: Christus, enim, qui est sui operis redemptor, auget circa imaginem suam continua largitate beneficia; et quos fecerat condendo bonos, facit innouando adoptandoque meliores.

Et paulo post : Ecce quanta confessionis  luce et eos qui baptisma paruulis denegarent, et uos qui eius preiudicio iustitiam Dei audetis maculare, reprobaui; protestans aliud me non tenere quam instituta mysteria iisdem quibus tradita sunt uerbis in omni prorsus etate esse tractanda, nec pro causarum uarietate debere mutari: uerum fieri peccatorem ex malo perfecte bonum; innocentem autem, qui nullum habet malum proprie uoluntatis, ex bono fieri meliorem, id est, optimum, ut ambo quidem in Christi membra transeant consecrati, sed unus deprehensus in mala uita, alter in bona natura. Ille enim innocentem, quam ex ortu acceperat, praua actione corrupit; hic uero, sine laude, sine crimine uoluntatis, hoc solum habet quod a Deo conditore suscepit; qui infucata primeuitate felicior, bonum simplicitatis sue uitiare non potuit.

Circa hec hereticorum dicta, obseruandum mihi uidetur primo, Pelagianos argumentum a baptismo petitum pro peccato originali astruendo, adhibuisse  in contrariam partem: nec eo tantum modo quo Rufinus, sed isto etiam quo Celestius. Si peccator peccatorem genuit, ut paruulo eius peccatum originale in baptismi susceptione soluatur; iustus ergo iustum gignere debuit. Et: Si baptismus mundat antiquum illud ueternosumque peccatum, qui de duobus baptizatis nati fuerint debent hoc carere peccato; non enim poterunt ad posteros transmittere quod ipsi minime habuerint. uariis igitur elocutionibus unam dixerunt sententiam: sed inde magnam sibi conflarunt inuidiam, quasi filios ipsi fidelium assererent non egere baptismo; qua tamen uicissim inuidia catholicos onerarunt, perinde ac si ex dogmate fidei sequeretur non egere baptismo filios fidelium. Quare reciproca isthec altercatio uisa est continere totius disputationis summam, sed Pelagianis aduersam: atque idcirco Innocentius constituisse dicitur, aduersus Pelagium et Celestium , ut qui natus fuerit de Christiana denuo nasci debeat per baptismum. Idcirco etiam Iulianus exsecratur eum qui dicit de  duobus baptizatis natum, uel de muliere baptizata pronatum, baptismatis gratia non egere . Qua exsecratione conatus est obiectum sibi crimen in auctores regerere.

Obseruandum pariter, Pelagianos catholicis interrogantibus cur infantes, si careant originali macula, egeant lauacro baptismi, magnaque ui rationum pugnantibus, respondisse ita, ut distinctionibus infringere tentarent uim rationum; sed distinctiones uideri uellent ex homilia Chrysostomi ad neophytos sumere, ubi pugnans ille aduersus quosdam celestem gratiam baptismi in sola peccatorum remissione constituentes, post honores alios decem computatos: Hac de causa, inquit, infantulos baptizamus, cum non sint coinquinati peccatis, ut eis addatur sanctitas, iustitia, adoptio, hereditas, fraternitas Christi, ut eius membra sint, et spiritus inhabitatio fiant. Hanc porro Chrysostomus homiliam dixit Antiochie, atque adeo ante ann. 398, quo ad Ecclesie Constantinopolitane  thronum accessit. Usi sunt autem ipsimet Chrysostomi uerbis Pelagiani, et imprimis Rufinus, sed Iulianus maxime, qui in omnibus suis Operibus hanc obtrudit homiliam.

Obseruandum etiam, eosdem hereticos, ut communem fidelium omnium offensionem effugerent, longe plurima in speciem catholica admisisse: communem uidelicet omnium, etiam paruulorum, redemptionem a Christo, Pelag.; pro paruulis quoque Christum esse mortuum, ac sanguinem fudisse, Iulian.; eosdem per baptismum regenerari, Rufin.; renasci, Pelag.; et nouam fieri in Christo creaturam, Rufin.; omnibus opus esse lauacro Christi, omnes; etiam iustis, ut Cornelio, Rufin.; etiam natis ex fidelibus, Iulian.; baptismum unicum pro maioribus et infantibus a Christo institutum, Pelag., Celest., Iulian.; qui iisdem uerbis ritibusque in utraque etate celebrari debeat, Pelag.; quique in remissionem peccatorum suscipiatur, Theod., Celest.; atque id fieri secundum Ecclesie regulam et  Euangelii formam, Celest.

Obseruandum postea, cum postularent catholici qua tandem de causa Pelagiani assererent opus esse baptismo paruulis, non aliis respondisse uerbis quam Chrysostomi, ut eis addatur sanctitas, iustitia, adoptio, fraternitas Christi; ut eius membra fiant et sancti Spiritus templa; ut heredes Dei et Christi populus; ut regnum celorum consequantur, quod quia nature uires non habent, conferri necesse est per gratie largitatem; id est, quod aiunt in scholis, ut ex naturali statu in supernaturalem eleuentur.

Obseruandum denique, uersipelles hereticos contra rationes catholicorum sex presertim distinctionibus se defendisse.

Contra primam meminerunt gemine redemptionis; alterius, qua proprie redimantur captiui; alterius, qua quid proprie dicatur emi, ut inhabitanda domus. Christum aiebant suo sanguine redemisse et  peccatores uelut captiuos, et infantes uelut templa, que per fidem inhabitaret. Aiebant etiam dici posse saluari eos, siue qui ex malis boni, ut maiores; siue qui ex bonis meliores fierent, ut paruuli. Quin et pretium fatebantur pependisse Christum, effuso sanguine: sed unde alii ditescerent tantum, ut paruuli; alii etiam liberarentur a seruitute peccati, ut maiores.

Contra secundam, spectari iubebant in baptismo, et quod sit lauacrum aque, et quod gratia adoptionis: utrumque prodesse maioribus, infantibus posterius solum. Unde illud iactabant : In infantibus non habet aqua quod abluat, habet gratia quod adoptet.

Aduersus tertiam, dixerunt cogitari debere duplicem hominis unius generationem; carnalem unam, qua filius sit ueteris Adam; spiritualem alteram, qua filius Dei, nouaque in Christo creatura, et membrum noui Adam. Posteriorem in baptismo contingere, qui idcirco regenerationis, renouationis, procreationis,  et noue natiuitatis nomine uocetur.

Ad quartam, confessi sunt eos qui baptismum percipiunt, complantatos fieri similitudini mortis Christi, non tamen ita, ut omnes moriantur propter peccatum, sicut Christus; sed ut cuncti tantum resurrectionis Christi coheredes fiant. Huius sententie partem uerbo Rufinus perstrinxit; totam Iulianus prolixissime, reclamante Augustino, tractauit.

Iam uero ad quintam, quod unicum baptisma confiteatur Ecclesia, et illud quidem quod in remissionem peccatorum conferatur, non una fuit Pelagianorum responsio: nam scissis in contraria partibus, fuerunt qui negarent, ut Iulianus, baptismum conferri paruulis in remissionem peccatorum, sed maioribus tantum; siquidem uirtus celestis gratie pro statuum humanorum diuersitatibus, aliis munera tantum confert, aliis etiam remedia. Fuerunt et qui geminam, ut Theodorus, commenti sint remissionem peccatorum: unam, que uenia commissorum, et hec maiores  spectat; alteram, que impeccantia, eaque omnibus, etiam paruulis, in baptismo conceditur. Sed hac in uita imperfecte tantum et in arrha, in regno celorum per seipsa, et perfecte, quippe cum huiusce regni hereditas in baptismo cernatur. Nonnulli fatebantur quidem dici posse quod paruuli baptizarentur in remissionem peccatorum: uerum eam dumtaxat ob causam, quod per sacramentum regenerationis fierent filii membraque Ecclesie, extra quam nemo remissionem peccatorum consequitur, et in qua ipsi possent aliquando, si post fidem peccarent, ueniam adipisci. Illi ergo paruulos baptizari dicebant in remissionem peccatorum, et quidem suorum, sed futurorum: commissorum quoque alii aiebant, sed uel in priore uita, antequam animi laberentur in corpora, quod indicare Theodorus uidetur Photio; uel in ipsis matrum uteris, aut recens nati, quod alii quidam apud Augustinum.

Ad sextam septimamque, sumptam ex unitate, tum baptismi ipsius, tum uerborum et rituum quibus in  tota Ecclesia celebratur, respondit Iulianus in utroque Opere contra Augustinum, exposuitque loquacissime quod uerbo dixerat in libello, unicum se ueraciter tradere et tenere baptisma, secundum Ecclesie exemplum et preceptum Dei, quia, ut alias loquitur, unicum sufficit diuersis, pro diuersitate suscipientium effectibus prestandis.

Infinitus sim nimiusque, si uelim quecumque hinc et inde, siue obiecta, siue reiecta, persequi. Totus est Augustinus, partim in iis orgendis, partim in referendis; totus Hypognostes Sixtus, totusque Marius Mercator. Hic in libro Subnotationum; Sixtus in libris Hypognosticn; Augustinus tribus libris de Peccatorum Meritis et Remissionibus, libro de Peccato Originali, libris sex prioris Operis contra Iulianum, totidem Imperfecti, pluribusque siue sermonibus, siue epistolis.

Animaduerti porro neminem ueterum hoc argumentum  ex baptismo infantium non adhibuisse, ad demonstrandum uitiatam esse peccato in ipsis etiam expertibus rationis infantibus naturam.

Alterum inuenit Augustinus, quod opinor, Mercatorem, Hypognostem, et auctorem librorum de uocatione Gentium docuit, quodque hausit ex capite XL Ecclesiastici dicentis impositum esse iugum graue super filios Adam a die exitus de uentre matris eorum, usque in diem sepulture in matrem omnium. Quod in paruulis exponens : Languescunt, ait, egritudinibus, torquentur doloribus, fame et siti cruciantur, debilitantur membris, priuantur sensibus, infestantur a demonibus, etc.; quomodo ista sine ulla sua mala causa iuste patiuntur? Et alio in loco : Si tibi placet innocentia paruulorum, remoue ab eis, si potes, graue iugum quod est super filios Adam a die exitus de uentre matris eorum; sed puto quod Scriptura, que hoc dixit, melius te nouerat quid esset innocentia creature, et quid iustitia Creatoris: quis autem non uideat, si habent paruuli  qualem predicas innocentiam, in graui iugo eorum Dei non esse iustitiam? Porro quia in iugo graui eorum diuina iustitia est, non est in eis talis, qualem predicas, innocentia, nisi forte tibi in hac questione laboranti Deus iustus quidem, sed infirmus, quodammodo subuenire poterit, qui suis imaginibus, ne innocentes graui iugo miserie premerentur, subuenire non potuit, ut eum dicas uoluisse quidem, quia iustus est, sed non potuisse, quia omnipotens non est: atque ita de iis angustiis exeas, ut fidei caput perdas, qua fide primitus in symbolo confitemur credere nos in Deum Patrem omnipotentem. Deus igitur tuus in tot et tantis malis que paruuli patiuntur, aut iustitiam, aut omnipotentiam, aut ipsam curam rerum humanarum perditurus est; quodlibet autem istorum dixeris, uide quid egeris.

Tota uis argumenti in hoc uno principio uertitur, quod iniustum sit paruulos eiusmodi miseriis conflictari, sin minus aliquid est in ipsis quod Deo displiceat atque uindicetur: etas enim ista, cum per  se sit innocens opus Dei, aliunde uitium habere non potest quam unde aliquid contrarium Deo existit, ex male nimirum uoluntatis peccato, quod unum, cum a Deo non sit, contrarium Deo est; id uero quia per etatem in paruulis reperiri non potest, oportet a parente totius generis in posteros transisse.

Quanta sit quamque certa hec argumentatio, ostendimus olim in scholis, nec patitur locus afferre plura. Nullus porro ueterum ante Augustinum, quod sciam, ratione hac usus est. Quid responderit Iulianus, non memini me legere; non fuit tamen nescius, quandoquidem Augustinus testimonium Ecclesiastici protulerat libro secundo de Nuptiis et Concupiscentia, in quem posteriore Opere Iulianus pugnat.

Responderunt alii priores ista non esse nature ree supplicia, sed pure primordia: ideoque Christum, qui sine ullo peccato carnem sumpsit ex uirgine, plures infantilis etatis infirmitates, perinde atque mortalitatem ceteraque omnium communia, assumpsisse  .

uerum ex hac ipsa responsione Catholici robur addiderunt argumentationi sue: nam si Deus, quod testatur Apostolus , Filium suum misit in similitudinem carnis peccati, ut de peccato damnaret peccatum in carne, fateri oportet aliquam esse peccati carnem, siquidem nulla potest esse similitudo rei que ipsa nulla sit; nulla uero est peccati caro, si natura cunctis in hominibus talis existat, qualis in Adamo condita est: nam certe Christus non fuit similis carne hominibus, qui carnem suam uitiis inquinarunt.

Inde uero heretici occasionem arripuerunt faciende catholicis calumnie, quasi cum Manicheo tribuerent Christo phantasticam dumtaxat carnem, solamque nostre imaginem; siquidem nostra peccati sit, Christi uero similitudo carnis peccati. Hinc Theodorus , cum a Catholicis,  ne Christum quidem a peccatis eximi, dixisset, quamquam in aliis ipsorum, ait, blasphemiis obseruare licet, non uere hos et natura, sed figura dumtaxat humanam ipsi naturam attribuere. Hinc Pelagius, Celestius Iulianusque in suis fidei professionibus tam sollicite predicant, Christum fuisse nobis secundum humanitatem conformem, absque sola peccati macula, que naturalis non est.

Hinc nata questio primum, cur Christus, qui de uirgine nasci uoluit non communi partu, communes tamen uoluerit carnis infirmitates assumere? Deinde cur passus sit ac mortuus agnus innocens, si mori et pati sit peccati pena. Tum cur infantes post baptismum eiusmodi malis, et presertim demonum uexationi subiaceant, cum iusti sint et filii Dei. Denique utrum in loco innocentis nature, qui paradisus a Deo consitus, futuri essent, et gemitus parientium, et abortus partuum, et agricolarum infelices sudores.

Huic argumento affine est alterum, quod ex parte  maiorum sumitur. Suas enim ipsi patiuntur miserias, non communes tantum cum infantibus, sed proprias longe plures, quas graphice Augustinus depingit libro XXII de Ciuitate Dei . Omnium, inquit, mortalium progeniem fuisse damnatam, hec ipsa uita, si uita dicenda est, tot et tantis malis plena testatur. Quid enim aliud indicat profunditas ignorantie, ex qua omnis error existit, qui omnes filios Adam tenebroso quodam sinu suscipit, ut homo ab illo liberari sine labore, dolore, timore non possit? Quid amor ipse tot rerum uanarum atque noxiarum, etc. Paulo post: uerum hec hominum sunt malorum, ab illa tamen erroris et peruersi amoris radice uenientia, cum qua omnis filius Adam nascitur, etc. Tum capite consequente: Preter hec mala huius uite bonis malisque communia habent in ea iusti etiam proprios quosdam labores suos, quibus aduersus uitia militant, et in talium preliorum tentationibus periculisque uersantur. Aliquando enim concitatius, aliquando remissius, non  tamen desinit caro concupiscere aduersus spiritum, et spiritus aduersus carnem, etc.

Manifestum inde est miserias maiorum proprias ad duo capita reuocari: alie siquidem animum, ut concupiscentia, ignorantia recti, et difficultas, boni; alie corpus, ut mortalitas, morbi, laboriosa terre cultio, difficilis parturitio feminarum, etc., spectant. Oportet uero ut horum malorum causa sit aut iniquitas uel impotentia Dei, aut pena primi ueterisque peccati. NEQUE ENIM SUB DEO IUSTO MISER ESSE QUISQUAM, NISI MEREATUR, POTEST.

Ex priore parte, malis scilicet anime, primus omnium, quod sciam, Augustinus argumentum duxit; nam ex altera duxerant iam inde a primis temporibus ueteres fidei defensores, quibus tacite respondens Rufinus: Dicimus, inquit, quod in bonum Deus prestitit primo homini Adam sudores pariter ac labores, quos de terra pateretur; quippe cum non aliter inuisibiles inimicos, contra quos habemus continuam luctationem, ueneranda fide superare possimus,  nisi corporis laboribus fatigati, etc. Id uero pluribus disputat allatis utriusque Testamenti locis, et eo quidem probabilius in speciem, quod antiqui Genesis interpretes, ut Chrysostomus, Ambrosius, etc., de laboribus perinde ac de morte scripserint, collatos nempe hominibus a Deo beneficii potius quam supplicii loco.

Augustinus hoc in loco magnum cause sue presidium posuit, quasi uitiatam hominum naturam aperte monstret id omne, quod contrarium felici primorum parentum statui patimur: ita uero ratiocinatus uidetur. Informauit primum animo ideam perfecte cuiusdam uite, quam ageret in iucundissima sede innocens homo, cuius suprema pars anime Deo, inferior superiori, utrique corpus subesset: cui natura quelibet rationis expers dominanti, atque ipsa etiam tellus colenti, ad nutum pareret. Deinde hominem ita institui debuisse, confecit partim ex eo,  quod opus infiniti artificis deceat esse dignum auctore, atque ita omni ex parte absolutum: partim, quod imago Dei debeat exemplari suo respondere, id est, pulcherrima creatura optimo creatori, suique et inferioris nature domina omnium domino. Cum tamen cerneret, longe diuersam esse nunc hominum, quam olim Adami conditionem, pro felicitate miseriam, pro subiectione rebellionem, pro uita perenni mortalitatem, pro perfectione uitium irrepsisse, conclusit aliquo totam hominum gentem peccato teneri: certum enim credebat, in opus Dei uitium irrepere non potuisse, nisi humane uoluntatis peccato aperiente uiam, id est, spontanea hominis a Deo auersione. Nam qui, aiebat, aliunde posset omnipotens cogi, opus suum deserere, ut alter potentior inuidensque noceret; aut quomodo, si non cogeretur, uel bonus repeteret collata beneficia, nisi ab indigno; uel iustus priuaret bonis iam concessis hominem , nisi demetitum; uel amantissimus hominum imponeret graue  iugum super filios Adam a die exitus de uentre matris eorum, usque ad diem sepulture in matrem omnium , nisi communis culpe reos? Aliquam igitur oportet esse culpam, eamque communem omnium, quam uoluntate commiserit totius generis auctor, tunc cum omnes essent unus ille homo; quamque posteri contrahant, cum ex carne peccatrice, id est, propter peccatum spoliata donis, procreantur; luantque in loco miserie, exclusi a loco innocentis felicitatis.

Suum istud ratiocinium tanti fecit Augustinus, ut Pelagianos, cum ea que patimur, iactarent esse primordia nature, minus refellat quam rideat, uelut absurditatis fatuitate maioris conuictos, atque paradisum, ubi creatus Adam est, pingendum a Pelagianis dicat, tamquam magne beatitudinis locum, in quo habitatores ita beata pace fruerentur, ut in seipsis intestino bello, ne in consensum illiciti uel inhonesti concubitus laberentur, contra motus concupiscentie dimicarent.  Ubi, etsi ipsa concupiscentia occultis motibus corda casta sollicitans, non posset ulla exprimi arte pictoris; pingi tamen possent grauide femine, cibos utiles fastidio repellentes, feda delectatione noxios appetentes, nauseantes, uomentes, pallentes, immaturos fetus abortu aliquando fundentes, in ipso etiam partu, pena, quam mater Eua suscepit, miseriam suam protestantes, etsi non sonante pictura, tamen facies tristium, gementium, plorantium, sicut poterat imitante, etc. . Pergit uero: Hanc picturam nesciens quisquis aspiceret, et titulum legeret, causasque requireret, hec ei uidelicet, sed a uotis, egregia ratio redderetur, qua diceretis: »Talis esset omnino etiam ibi conditio generis humani, quia talis est hic, ubi scilicet a fetibus hominum nulla trahitur origo peccati.« Si acquiesceret, fieret Pelagianus: si uero irrite huic insipientie acquiescere nollet, argueretur a uobis ut Manicheus, etc. .

 uerum non omnibus communiter id omne ratiocinii sui probauit Augustinus: sunt enim e scholasticis, qui nonnullam in eo uideantur sibi, aut pati, aut facere difficultatem: qua de re ipsi uiderint, nos aliud agimus. Legi potest hanc in rem utrumque opus contra Iulianum, ubi, recollectis, quas contenderat ubique passim, uiribus ingenii, pugnat pro fide peccati originalis, non testimoniis solum Scripture, ut theologus, sed etiam rationibus, uelut philosophus. De quibus obiter obseruatione dignum puto, rationes, si traditione Ecclesie, et communi fidelium sensu confirmentur, grauissimi iuxta atque inuicti esse roboris; si per se tractentur, et philosophorum arte, uideri quibusdam posse labefieri.



§ Iu. Quibus rationibus Pelagiani fidem oppugnauerint; quid responderint catholici; que inde questiones orte.

Ut testimonia testimoniis, ita rationes Pelagiani  rationibus opponendas putarunt; hoc tamen discrimine, quod testimonia pauca multis, paucis rationibus plurimas obiecerint: neque id mirum, siquidem nichil sit ingeniosius humana superbia iugum detrectante, quo captiuetur; nichil fecundius humana mente, cum superbie causam agit.

Ostensum est antea, rationes omnes catholicas eo directas fuisse, ut natura peccato primi hominis uitiata probaretur. Tendebant in oppositum Pelagiani, ne uitiata peccato natura peccatumque, ut aiebant, naturale crederetur: in eo enim, quod peccatum naturale diceretur, uidebantur sibi uidere pugnantes rationes. Nam quidquid peccatum est, inquiebant, id oportet et uoluntarium esse homini, et Deo iusto uindicandum; quidquid autem naturale est, nec ad uoluntatem pertinere potest, ut que naturam sequitur; nec a Deo puniri, cuius et iustitia meritorum iudex est, et sapientia naturalium auctor. Deinde nec effectrices ullas causas huiusce peccati, nec ullum traducendi modum excogitari posse dicebant:  unde ex his duobus quasi locis, natura scilicet peccati et traductionis modo, duxerunt argumenta longe plurima, plurimaque consectaria, que argumentorum uim haberent. Duxerunt uero Theodorus, Rufinus, Pelagius, Celestius et Iulianus: quamquam forte accensere uix oporteret Pelagium, ut qui hac de re tota nonnisi aliena persona disseruit. Singula Pelagianorum soluerunt catholici, unde questiones pene innumere ortum habuerunt.

Rufinus igitur primum. Insaniunt, inquit , qui per unum hominem Adam omnem orbem terrarum iniquitatis flagitiorumque condemnant: nam qui hec dicunt, aut iniustum Deum pronuntiant, aut certe Deo diabolum estimant fortiorem, eo quod naturam quam Deus creauit bonam, eam diabolus per preuaricationem Adam et Eue malam potuerit efficere; sicut preuaricatione primi hominis Adam et eius uxoris Eue, omnes homines peccato obnoxii sunt.

 Deinde : Si natura Adami et Eue ex preuaricatione facta peccatrix, a malis se penitus abstinere non poterat, cur cum primo ceciderint, secundo cadere minime apposuerunt? unde tot postmodum iusti, Abel, Enoch, Ne, Elias, etc.

Rursus : Si propter peccatum Adam moriantur infantes, dicant nobis, cur statim baptizati mortem gustare permittantur; quippe cum omnes qui baptizati sunt, et propter hoc Filii Dei facti, peccatum habere non possint.

Postea : Si propter peccatum Adam baptizarentur infantes, qui ex parentibus Christianis nati sunt, baptizari minime deberent, sed sancti perinde haberentur, quia de parentibus sunt fidelibus procreati, sicut beatus Paulus docet hoc modo dicens: Alioquin filii uestri immundi sunt, nunc uero sancti sunt .

Tandem : Si peccatum aliquod infantes haberent, deberent utique, nisi abluerentur, ante mortem prematuram, eterne ignis pene deputari,  qui assolet in Scripturis gehenna nominari. Discant ex diuinis Scripturis, quod ignis eterni pena innocentibus ac penitus peccatum ignorantibus preparata non sit, sed eis qui legem Dei preuaricati noscuntur.

Pelagius : Primo, inquit, de eo disputandum est, quod per peccatum debilitata dicitur et immutata natura: unde ante omnia querendum puto, quid sit peccatum, substantia aliqua, an omnino substantia, carens, nomen quo non res, non existentia, non corpus aliquod, sed perperam facti actus exprimitur. Deinde adiungit: Credo, ita est; et si ita est, quomodo potuit humanam debilitare uel mutare naturam, quod substantia caret?

Celestius partim apud Augustinum , partim apud Mercatorem , et Predestinati auctorem : Si peccatum Ade etiam non peccantibus nocuit; ergo et  Christi iustitia non credentibus prodest; quoniam similiter, immo plus, dicit Apostolus per unum liberari, quam per unum ante perierat.

Si baptismus mundat antiquum illud ueternosumque peccatum, qui de duobus baptizatis nati fuerint, debent hoc carere peccato. Non enim poterunt ad posteros transmittere, quod ipsi minime habuerint.

Si anima non est ex traduce, sicut nec est, sed sola caro habet traducem peccati, sola et penam meretur. Iniustum est enim, ut hodie nata anima non ex massa Ade, tam antiquum peccatum portet alienum: quin et rationabile est, ut Deus qui propria peccata dimittit, non imputet alienum.

Si peccator genuit peccatorem, ut paruulo eius peccatum originale genuit paccatorem, ut paruulo eius peccatum originale in baptismi acceptione soluatur, iustus ergo iustum gignere debuit.

Si perantes post conuersionem propria peccata non ledunt, multo magis filii eorum per eos nocere non poterunt. Si priorem hominem contigit causam mortis  fuisse, ergo per Christi aduentum mori iam non oportebat.

Si per peccatum Ade mors orta esset, numquam post remissionem peccatorum, quam nobis liberator donauit, moreremur. Plus ergo ualuit peccatum Ade, omnes omnino homines occidendo, quam Christi gratia in saluando, que non omnibus, sed tantum credentibus profuit: neque enim omnes, qui nascuntur ex Adam, ii etiam renascuntur in Christo.

Iulianus obiecit uerbo primum duo; alterum damnari a defensoribus peccati originalis nuptias; alterum, fructus earum diabolo assignari: quod utrumque procul dubio Manicheum est. Dedit hec obiectio causam Augustino scribendi librum primum de Nuptiis et Concupiscentia, quem cum refelleret Iulianus, adduxit iterum in libris quatuor antirrheticis, rationes longe plures, quas partim auxit postmodum, partim stabiliuit in libris octo aduersus Augustini secundum de Nuptiis. Totos libros descriptos oporteret, si singula persequi sigillatim mens  esset.

Omnes uero tendunt eo, ut queratur, primum, unde in opere Dei, que nuptie, nuptiarumque siue adiumenta, siue fructus, peccatum. Deinde, qua ratione excusari possint nuptie, quarum fructus omnis sub diaboli potestate sit, eo solo, quod ex commixtione uiri et femine oriatur. Postea, quo modo possit dici peccatum, quod a uoluntate rei hominis non oriatur, sed a natura, cuius auctor Deus. Quarto, quomodo pariter necessitas peccandi conciliari queat uel cum Dei iustitia punientis, quod uitari non potest; uel cum studio uirtutum, quo incensi homines implere conentur legem. Quinto denique, quid a Manichei uesania distet opinio de traduce peccati, cum utraque iisdem partibus constet, iisdemque sententiis: quod Iulianus, producta quadam Manetis ad filiam suam Menoch epistola, nuper Constantinopoli reperta, confirmat.

Ad primam e questionibus respondit Augustinus , distingui debere in nuptiarum  usu, quid ab institutione diuina boni sit, quid a diabolo uitii. Inueniri in hoc opere Dei peccatum propter libidinem seu concupiscentiam, que a Deo non est, sed a diabolo peccati auctore. Atque hinc suborta est infinita quedam disputatio de concupiscentia: 1o morbusne sit, an uigor nature; 2o afflatum a diabolo uenenum, an collatum aliquando effetis a Deo beneficium; 3o quomodo et cur permaneat in baptizatis, in quibus nichil est damnationis; 4o quomodo reos propaget cum desierit esse rea per baptismum; 5o quomodo in hominibus uitium dici queat, cum sit communis cum pecoribus; 6o quomodo sancti cum generant, malo hoc bene utantur; 7o quomodo ex esu ligni uetiti orta sit, et, si inde orta sit, bona non sit, cum lignum Deus creauerit; 8o an inde pudor iusserit uelare partes, quas insidet; 9o cur partes ille non perinde ac alie commouentur ad rationis nutum; 10o an sui pariter iuris in paradiso exstitissent;  11o an concupiscentia eo mala demonstretur, quod contra ipsam pii quique pugnent; 12o que sit illa peccati lex, que habitat in membris etiam sanctorum, repugnatque legi mentis; 13o quomodo nuptiarum bonum a uitio discerni debeat, fecunditas a libidine, concupiscentie reatus ab actu; 14o utrum Christus macule communis purus fuerit, quia natus ex uirgine. non communi partu; 15o utrum quisquis commixtione uiri et femine gignitur, reus nascatur. Hec et alia disputata sunt hinc et inde tanta animorum contentione, ut disputatio sepe euaserit in declamationem, siue laudantium uim procreatricem prolis, siue criminantium carnis libidinem.

Tertiam questionem Augustinus ita soluit, ut fateretur, peccatum omne a uoluntate creature esse, nullum a natura, cuius auctor Deus: qua confessione cum a Manicheis mirum quantum discederet, ut ostenderet tamen, a uoluntate aliud aliter peccatum oriri, duo ipsius genera distinxit; unum quod sua quisque uoluntate committeret; alterum, quod aliena  contraheret, quicumque nasceretur ex peccatore. Peccatum originale, qua parte respicit Adamum, primi generis esse aiebat; qua posteros, secundi; posteros tamen in eo esse reos, quod essent unus ille homo, qui primus peccauit, in eoque pactum Dei irritum fecissent.

Hac occasione subtilius uentilata est definitio peccati olim ab Augustino allata, uoluntas admittendi uel retinendi, quod iustitia uetat, et unde liberum est abstinere; quesitum, que foret omnium mentibus notio peccati impressa; disputatum de iustitia Dei uoluntatum iudice: discussus diligenter Manicheismus; essentia peccati exposita, etc.; immo et a nonnullis agitata questio de origine animarum: que si forent ex traduce, molliretur difficultas intelligendi, quomodo cum seminibus peccatum transiret: sin a Deo creentur quotidie in corporibus, aut aliunde mittantur, ingens sit labor in reperienda traduce peccati.

 Questioni quarte, de peccandi necessitate communiter ab omnibus, post uitiatam naturam, contracta, factum satis quidem a catholicis, sed ita tamen, ut ingentes alie due questiones mouerentur: altera de libero arbitrio, utrum peccato illo grandi perierit de humano genere; altera de , an possit homo hac in uita esse sine peccato; ultraque pepererit minores alias longe plurimas, sed ambe coniunctim unam omnium grauissimam, de necessitate adiutorii gratie diuine, ad prestanda pietatis opera, et uincendas tentationes, de qua capite sequenti. Prima genuit per se paucas, istas nempe, qua ratione dici possit amissa per peccatum arbitrii libertas et quomodo, si amissa sit arbitrii libertas, iustitia Dei defendi queat, cum puniat, que uitari non possunt, etc.

Genuit secunda plures, de quibus sigillatim longum est dicere. Hinc certe ratiocinationes quindecim Celestii, hinc liber Pelagii de Natura ortus est. Illis Augustinus toto libro de Perfectione iustitie respondit:  hunc Hieronymus epistola ad Ctesiphontem et dialogis tribus; Augustinus libro de Natura et Gratia, aliisque scriptis, Africana synodus tribus posterioribus canonibus refellit.

Animaduertendum porro est, questionem de impeccantia tres habuisse quasi etates, aut status: pertinebat enim primum ad mores tantum, eratque ethica; deinde euasit in dogmaticam; postremo utriusque generis fuit. In primo statu erat, ante motas de traduce peccati et nature corruptione controuersias, siue cum Euagrius Ponticus aliique , siue cum Pelagius librum de Testimoniis scriberet. In secundo fuit, tunc cum cepit propter traducem peccati agitari. In postremo denique existebat, quo tempore conditi sunt Africani canones, quoque canonum scriptor Augustinus aduersus Pelagium partim epistolis, partim libris pugnabat. Est autem Augustino uisus error iste, in primo quidem  statu utcumque tolerabilis, modo ne defensores se ipsos iactarent; in secundo nefaria quedam contentio; in tertio anathemate digna heresis. Consulendus est sanctus ille doctor, cum alibi passim, tum maxime sub finem libri de Perfectione iustitie, ubi sunt hec eius uerba: Postremo si, excepto capite nostro sui corporis saluatore, asseruntur uel fuisse, uel esse in hac uita aliqui homines iusti sine aliquo peccato, siue numquam consentiendo desideriis eius, siue quia pro nullo peccato habendum est, quod tantum [Id est tantillum] est, ut hoc pietati non imputet Deus , non nimis existimo reluctandum. Scio enim quibusdam esse uisum, quorum de hac re sententiam non audeo reprehendere, quamquam nec defendere ualeam. Sed plane quisquis negat, nos orare debere, ne intremus in tentationem : ab auribus  omnium remouendum, et ore omnium anathematizandum, non dubito.

Aduersus Pelagii pugnatum est quidem ab Ecclesie tractatoribus nonnullis rationibus, quas Hieronymus Orosiusque exponunt, nonnullis quoque Scripture testimoniis, sed decretoriis duobus. Si dixerimus quia peccatum non habemus, nos ipsos seducimus, et ueritas in nobis non est , et, Dimitte nobis debita nostra , omnes enim Apostolus, omnes Christus conueniebat: ille fiduciam in Christum mediatorem; iste communem orandi modum docens.

Ad hec Pelagiani: Utriusque loci uoces, alio sensu a uulgo fidelium, alio a perfectis dici: ab illis ueraciter et pro seipsis; ab istis humiliter, et pro aliis, qui in suo populo peccatores sint.

Cauillationem eiusmodi, non tantum allatis Scripture testimoniis, ut, In multis offendimus omnes ; et, Non iustificabitur in conspectu tuo  omnis uiuens ; et, Non est homo qui non peccet ; et, In manu omnis hominis signat, ut sciat omnis homo infirmitatem suam ; sed etiam anathemate Patres refutarunt.

Ad rationes, quas heretici afferebant, pertinent inuidiosa quedam consectaria, que ex traduce peccati inferri contendebant. Nam dum catholici traducem hanc ex eo probant, quod natura uitiata sit, tria dixerunt, quibus offensi impugnatores fidei, calumnie pariter atque argumentationis occasionem arripuerunt: catholici fatebantur ex illa sua doctrina esse consequens, ut peccato primi hominis natura facta sit et peccatrix, et peccatorum genitrix; ut a posteris contracta sit, propter Adami peccatum, nonnulla necessitas peccandi; ut quicumque ex nuptiis nascuntur, tamdiu sint sub potestate diaboli, quamdiu non renascuntur in Christo.

Intulerunt inde communiter heretici, traducem peccati non differre a Manichei errore malam naturam opinantis, feceruntque catholicis Manicheorum  et Traducianorum nomen, quo nullum intolerabilius Augustino uisum est, nec immerito, cum suspicari facile possent homines, saltem minus eruditi, tanto doctori nescio quid pristini erroris adhesisse, quo implicatum se fuisse scripto palam fassus erat. Eam ob rem tota ui siue ingenii siue eloquentie ac doctrine tribus maxime in operibus flagitium hoc et a catholicis, et a se repulit.

Intulit Theodorus hec quinque : homines natura factos improbos, qui antea natura boni essent, atque natura iam et non uoluntate peccare; infantes tametsi recens natos, peccati immunes non esse, cum ob Ade preuaricationem ad omnes eius posteros natura peccatrix propagetur; neminem mortalium esse iustum, et ne Christum quidem Deum, assumpta peccatrice natura, sceleris purum esse: matrimonium, aut certe ipsius usum, esse opus peruerse nature, in quam peccato  lapsus est Adam, moxque nature uitio malorum examen in se suscepit.

Intulit Celestius totidem , eaque non admodum diuersa, primi nempe hominis peccato, id est, Ade, liberum arbitrium periisse, ut nemo iam potestatem habeat bene uiuendi, sed omnes in peccatum carnis sue necessitate cogantur. Nuptias, que nunc aguntur, institutas a Deo non fuisse, commixtionemque coniugum a diabolo fuisse repertam, et propterea eos qui nascuntur innocentes, reos esse, et a diabolo fieri, non a Deo, quia de hac diabolica commixtione nascuntur. Sanctos ueteris Testamenti non caruisse peccato, apostolum etiam Paulum, uel omnes apostolos semper immoderata libidine fuisse pollutos. Christum a peccatis liberum non fuisse, sed necessitate carnis mentitum, atque aliis etiam maculatum fuisse delictis. Baptisma non dare omnem indulgentiam peccatorum, nec auferre crimina, sed radere, ut omnium peccatorum radices in mala carne teneantur.

 Intulit et quinque Iulianus, referente Augustino in hec uerba : Dicitis nos asserendo originale peccatum, diabolum dicere hominum nascentium conditorem, damnare nuptias, negare in baptismo dimitti uniuersa peccata, Deum crimine iniquitatis arguere, desperationem perfectionis ingerere. Hec quippe omnia consequentia esse contenditis, si credamus, nasci paruulos peccato primi hominis obligatos, et ob hoc esse sub diabolo, nisi renascantur in Christo. Diabolus enim creat, dicitis, si ex hoc uulnere creantur, quod diabolus nature, que primum condita est, inflixit humane; et damnantur nuptie, si aliquid, unde damnabiles generantur, habere credantur: nec omnia peccata dimittuntur in baptismo, si aliquod in baptizatis coniugibus remanet malum, ex quo generentur mali; quemadmodum autem non est iniquus Deus, qui cum baptizatis dimittat peccata propria, paruulum damnat, quia cum ab illo crearetur, nec sciens, nec uolens, etiam ex illis parentibus, quibus sua remissa fuerant,  traxit aliena; nec uirtus, cui uitiositas intelligitur esse contraria, posse creditur perfici, quia ingenerata uitia incredibile est posse consumi, que iam nec uitia deputanda sunt; non enim peccat, qui non potest aliud esse, quam creatus est.

Quin etiam impuri homines ausi sunt sanctissimis uiris obiicere, quod in suam sententiam non alia de causa uenissent, quam quod criminatione nature Deique quererent se suis de sceleribus absoluere.

Rufinus : Semetipsos profecto debent agnoscere esse cupidos delictorum, quippe cum sint ipsi uoluptatum amatores et carnis, non debent eorum causas aliis annectere, quorum ipsi uidentur fuisse auctores.

Pelagius : Sunt, qui cum in suis peccatis humanam uoluntatem accusare debeant, naturam potius accusantes hominum, per illam se excusare conantur. Sed falso queritur de natura sua genus humanum, etc.

 Iulianus : Delectat enim prorsus subantes animas, infamare quidquid umquam et usquam sanctorum fuit, ne clarorum operum castigentur exemplis. Delectat prorsus et penitus afficit, causari imbecillitatem nature, dicere carnem congenitis obnoxiam esse peccatis, nec in uoluntate hominis emendationis effectum locare; sed studiorum crimina officia uocare membrorum, catholicam hanc fidem esse, ut liberum confiteatur arbitrium, sed per quod homo malum facere cogatur, et bonum uelle non possit: uanos uero hominum hereticosque sermones, qui asserant Dominum iustum ad bonum opus liberum hominem condidisse, et esse in uniuscuiusque potestate recedere a malo, ac studiis splendere uirtutis, ut his qui flagitia in necessitatem carnis refundunt, sollicitudinum et timorum aculeus infigatur. Postremo in Ecclesiis, que magnam copiam bonorum et magnum populum possideant predicari tantam uim esse peccati, ut ante membrorum formam, ante initium aduentumque  anime, iactis seminibus superuolans, in secretum matris euadat, et reos faciat nascituros, ortuque ipso antiquior exspectet culpa substantiam: que lex peccati habitans deinceps in membris, captiuum hominem cogat seruire criminibus, non castigatione in turpitudinibus, sed misericordia digniorem: quandoquidem, quod nos uitium praue uoluntatis esse dicimus, id in Ecclesia a uiris et feminis, magnisque pontificibus originalis passio nuncupatur.



§ u. Quorum Patrum testimonia hinc et inde adducta sint; que adhibite uicissim responsiones; et que inde questiones nate.

Ad impeccantiam probandam adhibuit Pelagius testimonia auctorum septem, Lactantii, Hilarii, Ambrosii, Ioannis Constantinopolitani, Pseudo-Christi, Hieronymi et Augustini. Aduersus peccatum originale laudauit Iulianus Basilium, Ioannem Constantinopolitanum, et Theodorum Mopsuestenum, seu  potius Diodorum Tarsensem Theodori magistrum.

Aduerte a Iuliano Grecos, a Pelagio Latinos tantum appellatos. Nam neque Iulianus Ambrosii umquam meminit, nisi ex occasione; et quod Pelagius ex Chrysostomo protulit, neque per se magnum est, neque conceptis testimonii uerbis continetur, neque etiam facile apud auctorem inuenitur. Cur Iulianus laudare Grecos, fuit partim doctrine ostentatio apud eruditos, quibus se solis probatum uellet; partim ementita in uulgus cum Orientalibus consensio. Usus est Pelagius Latinorum testimonio, uel eo maxime, quod suis Amazonibus, id est, feminis nobilibus Romanis, scriberet aliene lingue rudibus.

Allatis Augustinus ab utroque testimoniis satisfecit ita, ut non explicaret modo, si que dicta obscurius a tantis uiris; sed etiam Ecclesie doctores suis uerbis ostenderet, pro communi fidelium sententia testimonium dixisse.

Ipse porro uicissim produxit aduersus Celestium  testes duos, Cyprianum et Ambrosium; aduersus Iulianum quinque et uiginti, Ireneum Lugdunensem, Cyprianum Carthaginensem, Reticium Augustodunensem, Olympium Hispanum, et Hilarium Pictauiensem, Ambrosium Mediolanensem, Innocentium Romanum, Gregorium Nazianzenum, Basilium Cesariensem, Ioannem Constantinopolitanum, Hieronymum Stridoniensem presbyterum, et quatuordecim Diospolitanos Patres. Produxit uero tot et tantos uiros, partim, tu Manichei inuidiam a se propulsaret, quippe consentiente cum doctoribus tam catholicis; partim ut consectaria quinque, quibus Pelagiani deterrebant minus eruditos, ne fidem originalis peccati constanter tenerent, et noua esse ostenderet, et aliena a uero: siquidem Patres illi toto orbe celeberrimi, cum originalis peccati fidem secuti essent, singula tamen consectaria damnauerint; neque credi possint usque adeo tardi, ne dicam uecordes, ut qui audirent populorum magistri, non uiderint, et in re  quidem tam magni momenti, quid ex quo foret consequens.

Quo in loco attentius obseruandum puto, primum, Augustinum ita artificiose usum testimoniis ueterum, ut facto uno doceret, id dogmatis se tenere, quod ubique, quod semper, quod ad omnibus creditum est; atque adeo sequi se uniuersitatem, antiquitatem, et consensionem, que tres note catholice fidei. Nam Grecos septemdecim, Gregorium, Basilium, Ioannem et quatuordecim Diospolitanos; sex Latinos, Cyprianum, Reticium, Olympium, Hilarium, Ambrosium et Innocentium. Duos utriusque Ecclesie ueluti sequestres, Ireneum, et Hieronymum, sic laudauit, ut ex qualibet regione atque etate testes fidei adduxisse uideri posset; non alios autem adduxit, quam qui pie in communione Ecclesie decessissent: unde constat, opus illud prius elucubratissimum contra Iulianum, conscriptum esse ann. 421, quod dissertatione sexta demonstratum est. Omnium enim  doctorum postremus Hieronymus ann. 420 excessit e uiuis.

Deinde, non mediocriter laborandum fuisse Augustino, in conquirendis ueterum idoneis de traduce peccati testimoniis: nam ut erat tunc adhuc suis omnibus tenebris inuoluta fides super ea re, ita uix quisquam explicate sententiam dicebat. Fatebantur catholici communiter, nasci nos ire filios, primumque parentem non soli sibi, cum peccaret, sed posteris etiam nocuisse. Fatebantur quoque, propter inobedientiam, Adamum damnasse genus suum, id est, totum humanum, atque ita nos, quotquot sumus inde orti, teneri obnoxios paterno debito, atque, ut loquitur Apostolus, chirographo: inde tamen aperte satis se non prodebat tradux peccati, siquidem plures ueterum, solam penam, que mortalitas corporis cum suis quasi appendicibus, transisse dicerent. Et uero dictum arripuerunt Pelagiani, ut se catholicorum argumentis utcumque expedirent: tandem enim aliquando fassi sunt, uelut tormentis coacti, nocuisse  Adamum posteris, non exemplo tantum, sed etiam peccato, non tamen culpa, sed pena transeunte.

uerum hoc effugium occlusit Augustinus, obtendens illud suum, transire penam non posse, sub iusto iudice, sine culpa. Id autem, sine quo fuerat obscura culpe originalis collectio in iis in quibus pena manifesta erat, adhibuit, quod sciam, primus, non tamen sine difficultate cum identidem repetat illud Dei dictum: Reddam peccata patrum in filios; nec uelit culpam patrum teneri filios.

Obseruandum tertio, Ambrosium ab Augustino testem adductum esse tanto studiosius, quanto maioris esset auctoritatis apud omnes, ob recentem memoriam eximie sanctitatis ac inuicte in fide tuenda constantie, et minus a Pelagianis repudiari posset, propter laudatam doctrine ab ipsismet integritatem, et ab Augustino laudabilius adduceretur, ad fidem defendendam, quam ab ipso accepisset in baptismo.

 Ad tantum testimonium Iulianus respondit primo, ipsummet Augustinum auctoritatem ueterum eleuasse, cum ea se non grauari scriberet, sed sola canonicorum librorum. Deinde mirum uideri, ea proferri uelut Ambrosii, que Manes suis in libris, quos imbibisset Augustinus, scripta reliquisset. Postea, dictiunculas afferri, et eas quidem dubias, cum opus foret apertis sententiis. Denique, negligentius quedam incautiusque nonnumquam Ambrosio aliisque excidisse, que si uiuerent, damnarent ipsimet, postquam perspexissent, quid inde foret consequens. Postremo, Augustinum, quia auctoratius nichil inuenisset, pre desperatione ad hec confugisse, ex quibus solatium forte haberet propter societatem; presidium habere non posset, cum legi Dei et operi Dei nulla disputatorum scripta preiudicent.

Sed quia unus iste est, quod meminerim, locus, ubi Pelagiani catholicis testimonio Patrum utentibus responderint, an non inde colligi potest, atque etiam  debet, quanta fuerit hominum eiusmodi impudentia, qui Patrum, cum fauerent sibi, nomina in celum tollerent, contradicentium sententias impietatis damnarent: sanctitatis nomen adderent hominibus quos laudabant, detraherent notissimis quibusque, si pugnare uiderentur. Fuit ista semper cuiuscumque factiose heresis indoles.

Obseruandum quarto, Iulianum Chrysostomo, perinde atque Augustinum Ambrosio, studuisse, nec Iulianum tamen perinde se erga Ambrosium, ac Augustinus erga Chrysostomum, gessisse: nam ille nichil Ambrosii, uel exposuit, uel in aduersarium retorsit, quasi auctorem ipsum sperneret, cum Augustinus quamlibet obiectam sibi Chrysostomi sententiam interpretatione explicuerit, et ex eodem auctore protulerit, unde uel aduersarium confutaret, uel catholicam fidem defenderet. Chrysostomum suas quisque aduersarii duo in partes traxerunt; Iulianus  quidem in libello Fidei, et libro quarto prioris operis; Augustinus uero libro primo contra Iulianum: Iulianus tamen unum fere locum homilie ad neophytos argumentatus est, Augustinus quatuor alios, epist. ad Olympiam, homil. de Suscitatione Lazari, homil. 9 in Genes. et homil. 10 in Epist. ad Rom.

Augustinus ex ea ipsa homilia, in qua Iulianus presidium ponebat, sumpsit istud pro tuenda fide: uenit semel Christus, et paternis nos cautionibus inuenit astrictos, quas conscripsit Adam. Ille initium obligationis ostendit, peccatis nostris fenus accreuit. Id uero cum adduxisset: Audisne, inquit, hominem in fide catholica et eruditum et erudientem, distinguentem debitum paterni chirographi, quod hereditarium nobis inhesit, ab eis debitis, quorum per nostra peccata fenus accreuit? Audis quid paruulis relaxetur in baptismo, qui nondum propria debita contraxerunt, nec tamen a paterno chirographo immunes esse potuerunt, uerba quippe eius non interpretata sic leguntur in Greco: ,  , . , , que uerbum a uerbo interpretata sic se habent: uenit semel Christus, inuenit nostrum chirographum paternum, quod scripsit Adam. Ille initium induxit debiti, nos fenus auximus posterioribus peccatis. Numquid contentus fuit dicere, paternum chirographum, nisi adderet nostrum, ut sciremus, antequam fenus peccatis nostris posterioribus augeremus, iam illius chirographi paterni ad nos debitum pertinere ?

Cum hec legerem, cogitaremque homiliam, qua de agitur, ab Anniano Latinitate donatam fuisse, miratus sum cur Augustinus, qui obseruauerat plane subtiliter, non sine causa ab interprete peccatum fuisse positum antea pro peccatis, non pariter aduerterit, hoc in loco positam hanc uocem, ostendit, pro induxit, ut insinuaret impendentibus obligationem non propagatione, sed imitatione ad nos transiisse.

 Potuit uicissim Iulianus ex homilia in Epistolam ad Romanos accipere, quod Augustino inde copiosius argumentanti uideretur pugnare, immo et singulas argumentationis partes infringere. uidetur quidem questionem non pusillam habere quod dictum est, multos ob unius inobedientiam peccatores exstitisse: illo enim peccante ac mortali effecto, et qui ex eo orti sint eos tales esse, nichil absurdum; at ex illius inobedientia alterum peccatorem exstitisse, id uero quam, obsecro, congruentiam consequentiamque habeat? inuenietur enim sic nec penas quidem debere, qui talis fuerit, siquidem non ex se ipse peccator exstiterit. Quid igitur hoc loco uerbum hoc, peccatores, significat? Mihi uidetur tantumdem significare quantum illud, obnoxii pene ac damnati ad mortem. Quod porro Adam mortuo omnes simus mortales effecti, aperte ac multis demonstrat, etc.



CAPUT u. Questionis de necessitate gratie Dei per Christum origo ex precedente; aliarum quoque ex ipsa ortus, et istius maxime, que ad potestatem liberi arbitrii pertinet.


Tertie questionis, que ad auxilium diuine gratie pertinet, origo ex secunda manifestior est, quam ut laboriosius egeat ostendi. Nam post originale peccatum ex corruptione nature probatum, nichil procliuius fuit, quam ut corruptio nature ex remedio gratie, morbus ex medicina demonstraretur. Id uero ita contigisse duo significant, alterum, quod primis temporibus de gratie diuine adiutorio nulla controuersia mota sit, tota de mortalitatis causa, et de peccato originali, atque etiam impeccantia, ut constat ex operibus Theodori et Rufini Syri: alterum, quod dicto factoque ueteres questionem de auxilio gratie tertiam post duas hactenus expositas  fecerunt, originis utique ordinem secuti: si enim alium quemcumque uoluissent, longe diuersa fuerat tenenda tractationis uia, quod nemo non uidet.

Hypognostes igitur Pelagianorum errorem, quo hominem dicunt per liberum arbitrium tamquam per se sibi sufficientem implere, quod uelit, tertium in prefatione numerat, tertioque libro, post alios duos prioribus libris reiectos, impugnat.

Mercator, post recensita dogmata mortalitati naturali connexa, que Celestius defenderet, adiecit, inquit , posse esse hominem sine peccato, et facile Dei mandata seruare si uelit, duasque erroris istius causas reddidit: quoniam ante aduentum Christi fuerunt homines sine peccato; et quoniam sic lex mittit ad regnum celorum, sicut Euangelium. Sita est uis probationis in eo quod si lex olim potuit homines et iustos efficere, et in regnum celorum mittere, id etiamnum ualeat; atque ita non admodum sit opus interiore uoluntatis gratia per Christum, que tunc una fere in questionem ueniebat.

 Prosper, post eosdem errores duos de mortalitate humani generis, et de traduce peccati expositos, pergit in hec uerba :

Posse autem insontes omnes uirtutis in arce
uitam agere, et menti ingenitum seruare decorem,
Arbitrio quoniam subsistat recta uolentis
Naturalis honos, lexque insita cordibus intus
Hoc moneat, quod scripta foris, etc.

Africana synodus, cum prioribus duobus canonibus sanxisset fidem catholicam de mortalitate humani generis et peccato originali, mox canone tertio eum anathemate percellit: Qui dixerit gratiam Dei, in qua iustificamur per Iesum Christum Dominum nostrum, ad solam remissionem peccatorum ualere que iam commissa sunt, non etiam ad adiutorium ut non committantur.

Arausicana synodus, Africanam, centum et uiginti post annis secuta, de corruptione nature, quoad corpus  et animam, canone primo; de traduce peccati, secundo; de gratia, tertio et consequentibus reliquis doctrinam Ecclesie ordine tradidit.

Augustinus probe intelligens causam disputandi de gratia Dei cum Pelagianis exstitisse partim ex Apostoli loco  ubi duos inter nature humane principes, Adamum corruptorem et Christum instauratorem, comparatio instituitur, et unde peccatum originale inuictissime probatur; partim ex impeccantia a Pelagianis depredicata: hac utraque occasione de gratia scribere incepit, tum in libris de Peccatorum Meritis, et in Opere consequente de Spiritu et Littera, libroque de Natura et Gratia, tum in libro de Gratia Christi, etc.

Idipsum Palagius in libro de Natura indicauit, cum scriberet, primo de eo disputandum quod per peccatum debilitata dicitur et immutata natura. Primo, inquit, id est antequam de adiutorio gratie ad sanandam naturam controuersia moueatur. Quo in loco legenda Augustini argumentatio , corruptionem et morbum ex remedio concludentis. Quid sanatur, si nichil est uulneratum, nichil sauciatum, nichil debilitatum atque uitiatum? Porro si est quod sanetur, est unde uitiatum sit. Audis confitentem, quid desideras disputantem? Sana, inquit, animam meam . Ab illo quere unde uitiatum sit quod sanari rogat, et audi quod sequitur: Quoniam peccaui tibi.

uidendum esset deinceps quibus argumentis fides, siue a catholicis propugnata sit, siue ab hereticis impugnata: uerum id totum et a nobis ad propositum sufficienter , et ab aliis abundanter ad eruditionem tractatum est. Quare nonnulla tantum obseruanda reor, priusquam ad secundam partem dissertationis gradus fiat.

Sed inter gratiam Dei, que simpliciter Dei dicitur, et que per Christum, poni debet nonnullum discrimen, quoad historicum hunc locum: de priore enim  minor fuit questio, de posteriore maior, quod ostendit, nisi fallor, clare querendi causa, corruptio scilicet nature. Utramque uidetur confudisse Hieronymus, ut et Orosius aliique forte ueteres; sed alteram ab altera subtiliter Augustinus discreuit, et de sola fere Dei gratia per Christum disputauit. Nam, quod monuit non semel , in causa duorum hominum, quorum per unum uenundati sumus sub peccato, per alterum redimimur a peccatis; per unum precipitati sumus in mortem, per alterum liberamur ad uitam: quorum ille nos in se perdidit faciendo uoluntatem suam, non eius a quo factus est; iste nos in se saluos fecit, non faciendo uoluntatem suam, sed eius a quo missus est; in horum ergo duorum hominum causa proprie fides christiana consistit.

Cur autem aliter Hieronymus egerit, aliter Augustinus, in promptu uidetur esse causa. Hieronymus questionem tractauit uelut orta est ex assertione impeccantie; Augustinus uelut facta ex loco Apostoli quem diximus. Atqui Pelagiana impeccantia, suis  superba uiribus, quodlibet Dei adiutorium spernebat; sed locus Apostoli Adamum nouum cum uetere ita conferebat, ut noui gratiam ueteris peccato potiorem ostenderet.

Atque inde quisque potest facile intelligere, et quam ob rem scriptorum alii aliis argumentis utantur aduersus Pelagianos, diuersa enim diuersi dogmata impugnant; et qua ratione Augustinus ipse aliter in libro de Natura et Gratia, aliter in libro de Gratia Christi disputauerit. Illic enim contra impeccantiam, hic pro beneficio Christi saluatoris certabat.

Sed iterum in gratia Dei per Christum tria quedam discerni debent, nempe quod per Christum sit, quod supernaturalis, et quod gratuita: nam et confertur propter mediatorem Dei et hominum, et nature uires amissas restituit, et liberum arbitrium preuenit, hoc est, nullis datur ex meritis. Qua parte confertur propter Christum, gratia sanans dicitur;  qua uires prestat, supernaturalis; qua merita precedit, gratuita et preueniens. De gratia sanante sunt fere omnes Augustini libri aduersus Pelagianos, sed ille maxime, qui de Gratia Christi inscribitur; de adiuuante, sunt priores, si modo epistole quedam excipiantur; ad excitantem posteriores pertinent. Hieronymus de adiuuante copiose scripsit: de excitante uix quidquam effatu dignum; immo sunt qui hac in parte negent inculpate uersatum.



§ I. Que et quomodo questiones nate sint de gratia Dei, quatenus est per Christum, et uitiatam naturam sanat.

Obseruandum primo Ecclesiam, tunc cum canones Africani conderentur, de gratia Dei per Christum contra Pelagianos tria potissimum defendisse. Primum, gratiam Dei, in qua iustificamur per Iesum Christum Dominum nostrum, non ad solam remissionem peccatorum ualere que iam commissa sunt, sed etiam ad adiutorium ut non committantur. Alterum, eamdem Dei gratiam per Iesum Christum Dominum  nostrum, non propter hoc tantum nos adiuuare ad non peccandum, quia per ipsam nobis reuelatur et aperitur intelligentia mandatorum, ut sciamus quid appetere, quid uitare debeamus, sed etiam per illam nobis prestari ut quod faciendum cognouerimus, etiam facere diligamus atque ualeamus. Postremum, gratiam iustificationis non ideo nobis dari, ut quod facere per liberum iubemur arbitrium facilius possimus implere per gratiam; tamquam et si gratia non daretur, non quidem facile, sed tamen possimus, etiam sine illa, implere diuina precepta. Unde cognoscere est ea tempestate disputatum non esse de adiutorio Dei, saltem , qua parte gratuitum est, sed qua supernaturale tantum, hoc est, impotentiam nature ad opera pietatis iuuat: unde etiam constat epistolam 107 non fuisse scriptam nisi post tempora synodi Africane, cuius canones attulimus.

Obseruandum secundo, occasione loci apostolici,  quo uterque Adam componitur, grauissimam Catholicos inter et Pelagianos controuersiam exstitisse: cur Christus uenerit in hunc mundum, cur passus et mortuus sit, quomodo profuerit hominibus, quibus et quantum profuerit, qua ratione nos uel a peccatis uel a maledicto legis redemerit.

Nemo Pelagianorum mentem suam non prodidit: obscurius quidem Theodorus in symbolo ; apertius uero Rufinus Syrus in libello Fidei ; Pelagius in Commentariis ad locum Apostoli ; Iulianus in libello sue Fidei , et in pluribus locis Operis Imperfecti.

Theodorus: uenit secundus Adam, ut futurum nobis immortalitatis statum manifestaret, et nos ad sui imitationem adduceret.

Rufinus Syrus: uenit, ut omnes etiam celestes uirtutes humilitatem doceret, ut suum ostenderet erga homines amorem, ut pro peccatis moreretur, ut sibi credentibus adoptionem largiretur regnique celorum  hereditatem, ut exemplum uirtutis exercende et uitandi peccati preberet, ut esset mediator Dei et hominum, ipsosque pacis uinculo in perpetuum colligaret.

Pelagius: uenit, ut et morte sua peccata dimitteret, et iustitiam daret, et nos doceret modum dilectionis, qua Deum Christumque ipsum diligeremus: ut quid enim Christus indebite pro nobis mortuus est, nisi ut manifestaret suam caritatem, cum adhuc peccatorum et scelerum languoribus premeremur? Pro impiis mortuus est, ut ex beneficiorum contemplatione eius gratiam commendaret, et in mercato delicti quantum eum debeamus diligere demonstraret, et tanto beneficio et sancto an aliquid preponendum sit uideremus, cum ille nobis impiis nec uitam suam preposuerit, nec necessariam nobis denegaret mortem.

Iulianus: Natus est Christus ut uniuersum mundum a peccatis et exemplo reuocaret, et patiendo redimeret; dum peccatum, et quasi Deus ignoscendo aufert, et quasi homo, per nature similitudinem, quemadmodum  de cetero uinci possit ostendit. Incipiens a baptismate Ioannis quo baptizatus est, dandi exempli gratia, non sui, sicut quidam uolunt, causa peccati, sicut ipse ait ad Ioannem: Sine modo, sic enim oportet implere omnem iustitiam , subiecit se omnibus passionibus carnis, ferendo esuriem, sitim, lassitudinem, dolorem, mortem, et cetera huiusmodi: Factus obediens usque ad mortem, mortem autem crucis . Secundum quod nos beatus Petrus edocuit dicens: Christus passus est pro nobis, uobis relinquens exemplum, ut sequamini uestigia eius, qui peccatum non fecit, nec dolus inuentus est in ore eius . Hunc igitur ob nostram salutem secundum carnem passum et sepultum, tertia die resurrexisse, et ut mortem destrueret, et ut nobis uiam resurrectionis aperiret.

Animaduerte porro, studiose lector, nichil Rufinum dixisse, nichil Pelagium, Iulianumque pluribus uerbis quam quod paucioribus Theodorus. Nam quod preterea Christum scripserint pro peccatoribus mortuum,  Christique morte redemptos homines, animaduersioni non preiudicat: siquidem aliud nichil uoluerunt uocibus tam magnificis indicare, ut ex adductis testimoniis constat, quam quod Christus ad mortem usque nos dilexerit, eoque exemplo ad se pari modo redamandum incitauerit, uoluerit quoque indebite moriens, ut loquitur Pelagius, triumphare de morte, atque in se ostendere, et qua ratione mors uinci posset, et cuiusmodi nostra quoque resurrectio ad immortalitatem futura esset.

Obseruandum tertio, Pelagianos gratie quidem nomine appellasse naturam et liberum arbitrium, quod a creatore Deo concessum est homini, cum conderetur, sed agnouisse preterea gratiam sextuplicis generis: unam scilicet adoptionis, que conferatur in baptismo; alteram remissionis peccatorum, que penitentibus detur; tertiam legis et doctrine exterioris, que uiam salutis ostendat;  quartam exempli a Christo dati, que rationem uite digne Christiano nomine agende, uelut in speculo demonstret: quintam illuminationis, qua Spiritus sanctus in animam illapsus cordis oculos aperiat, et intelligentiam subministret; sextam, qua Spiritus sanctus in ipsis quoque uoluntatibus operetur. Tres priores aiebant omnino necessarias ad agendum bene; posteriores tantum utiles; sic enim suas uideri possunt apud se rationes subduxisse.

Nemo potest operari quidquam dignum regno celorum, que hereditas filiis et merces sanctis promissa, nisi et filius sit, et amicus Dei, et mandatorum sciens: sunt autem operati bene digneque regno celorum ueteris Testamenti patres, priusquam Christus exemplum prebuisset sanctumque dedisset Spiritum; igitur nec Christi exemplum, nec operatio Spiritus a Christo dati ad bene agendum necessaria est, sed conducibilis tantum. Iam uero nemo dici potest libertate arbitrii instructus, qui non cognouerit quid sibi sit agendum, quique non potuerit et  uelle et prestare quod imperatur, siquidem liberum arbitrium sit potestas faciendi bonum quod iubetur, et declinandi a malo quod prohibetur. Imperatur autem fidelium cuilibet, ut operetur digne Deo, et hereditate filiorum Dei.

Obseruandum igitur quarto, quidquid est beneficii a Deo per Christum hominibus collatum, reuocari a Iuliano, ceterorum, opinor, mentem quam nouerat interpretante, ad decem capita. Sic enim ait : Gratiam Christi multiplicem confitemur. Hoc primum munus eius est, quod facti ex nichilo sumus; secundum, quod ut uiuentibus sensu, ita sentientibus ratione prestamus, que impressa est animo, ut conditoris imago diceretur; ad cuius eque respicit dignitatem arbitrii concessa libertas; ipsi etiam gratie beneficiorum que nobis prestare non desinit augmenta reputamus; ipsa gratia legem in adiutorium misit, quia ad eius spectabat officium, ut rationis lumen, quod prauitatis exempla hebetabant et  consuetudo uitiorum, multimodis eruditionibus excitaret, atque inuitatu suo foueret. Ad istius ergo gratie, id est, diuine beneuolentie, que rebus causam dedit, plenitudinem spectauit, ut uerbum caro fieret et habitaret in nobis; reposcens enim Deus ab imagine sua amoris uicem, palam fecit, quantum in nos inestimabili egisset affectu, ut uel sero redamaremus eum, qui commendans caritatem suam nobis, filio suo non pepercit, sed pro nobis illum tradidit ; pollicens quia si uoluissemus deinceps uoluntati eius obedire, unigeniti sui prestaret nos esse coheredes. Hec ergo gratia, que in baptismate non solum peccata condonat, sed etiam hominem indulgentie beneficio, et prouehit, et adoptat, et consecrat, etc.

Post tam prolixam Iuliani confessionem, queritur Augustinus, unum quiddam pretermissum, quo poterat confessio probabilis fieri. Subiungit enim: Homo Pelagiane, caritas uult bonum, et caritas ex Deo est, et non per legis litteram, sed per spiritum gratie, etc.

 Quo equidem loco non dissimulabo, quod sepe mihi uenit in mentem, Pelagianos olim nichil diuersum a Caluinianis nostrorum temporum sensisse, quoad causam, ut aiunt, formalem iustificationis. Nam et illi et isti consentiunt, homines iustificari, uel sola imputatione iustitie Christi, uel sola peccatorum remissione, exclusa gratia et caritate, que in cordibus eorum per Spiritum sanctum diffundatur, atque illis inhereat; aut etiam gratiam, qua iustificamur, esse tantum fauorem Dei. Quod cum de Caluinianis constet allatis Tridentini concilii uerbis , de Pelagianis exinde patet, quod ista quinque admitterent, que sunt Caluiniane opinionis quasi principia: 1o homines fieri membra Christi per baptismum, adoptarique in filios Dei, atque ita coheredes Christi institui, immo fieri templa, organaque Spiritus sancti, cum baptizantur, Iul. in libel. Fidei , et apud August,  lib. I contra Iul. cap. 6; 2o accipere nos peccatorum remissionem propter mortem Christi, quippe qui pro peccatoribus passus sit, perinde ac si ipsimet passi essent, Rufinus et Pelagius locis mox citatis; 3o Christi obedientia iustificari homines, Pelagius in cap. u Epist. ad Rom.; 4o gratis et peccata dimitti, et donari Spiritum sanctum, Pelagius ibid.; 5o etsi hec omnia iustificatione contingant, in ipsa tamen non diffundi caritatem in cordibus nostris; atque adeo nec innouari interiorem hominem, quod Pelagianis obiicit Augustinus lib. III Oper. Imperf. cap. 108. Et uero, si fassi essent donum hoc a Spiritu sancto hominibus, cum iusti fiunt, conferri, agnouissent utique liberum arbitrium per se solum non sufficere ad opera pietatis prestanda, sed egere auxilio, quod inhereat: hoc enim est inherere, quod diffundi in cordibus, quodque per id Spiritum sanctum inhabitare apud hominem iustum; agnouissent etiam amissam Adami peccato boni beatifici possibilitatem, quam restitui opus sit  ope Christi. Hec et plura perspexissent, que sola fere Augustinus disputat cum Pelagianis: neque enim tunc temporis excogitata fuerat gratia sanctificans, a caritate differens, et quasi per se iners.

Obseruandum sexto, primis illis temporibus, cum quereretur qua ratione Christus liberauerit nos a maledicto legis, non Mosaice tantum illius, cuius sustulit iugum, sed cuiuscumque alterius, que eternum uiolatoribus comminatur exitium, catholicorum aliquos, estu repugnandi abreptos, non tenuisse modum: uim enim fidei recte eo usque extulerunt, ut ausi sint negare, perire quemquam posse in perpetuum, qui cum recta fide, et, ut loquitur Ambrosius, indutus Christum, mortem obiret, quantiscumque tandem sceleribus teneretur: atque hoc inquiebant idipsum esse, quod uellet Apostolus, cum diceret: Christus nos redemit de maledicto legis factus pro nobis maledictum . Qui uero fuerint, quantique uiri in eiusmodi opinione, ostendimus  in notis partim ad fidem Rufini , partim ad commonitorium Mercatoris . Fuit autem illa questio eadem omnino cum ista, utrum Christianis, qui rectam fidem sequuntur ac peccatores sunt, parcendum sit aliquando, post idoneam ab igne purgationem.

Obseruandum denique, nichil, uiuente Augustino, de gratia Dei per Christum definitum fuisse, siue a sede apostolica, siue a conciliis, preterquam que continentur tribus antea laudatis Africane synodi canonibus; fuisse tamen agitata duo, non iam quidem cum Pelagianis pro fide, sed catholicos inter, ad intelligentiam: alterum, de predestinatione hominum in Christo; alterum, quo discrimine gratia, que innocenti nature collata est, ab ea differret, qua naturam lapsam iuuari necesse est. De singulis questionibus scripsit copiose pariter atque accurate Augustinus: et de prima quidem in epistola 105 , ad Sixtum; de altera uero in libro de Correptione et Gratia. uerum quoniam he questiones pertinebant ad profundiorem  gratie intelligentiam, pretermisse sunt, et a summis pontificibus, et a concilio Africano, et ab Augustino heresis Pelagiane capita censente: quamquam in libro de Heresibus nomen predestinationis positum est.



§ II. Que et quomodo orte sint questiones de gratia Dei per Christum, quatenus supernaturalis, atque auxilians dicitur.

De gratia illa, qua Deus adiuuat hominis infirmitatem, queque differt a natura, lege, adoptione filiorum Dei, remissione peccatorum, atque etiam exemplo Christi, immo et doctrina interiore, que illuminatio uocatur, precipuas tres Pelagiani questiones mouerunt: 1o an aliqua eiusmodi sit opus ad faciendum bonum et declinandum a malo; 2o quid illa prestet, cum adfuerit, utrum potestatem ipsam agendi pie, an solam facilitatem; 3o quomodo in  uoluntatibus operetur, an inclinando tantum, an etiam efficaciter agendo.

Quoad primam questionem, Pelagianis uisum est, habere homines possibilitatem utriusque partis a Deo insitam, uelut quamdam radicem fructiferam atque fecundam, que ex uoluntate hominis gignat et pariat, et que possit, ad proprii cultoris arbitrium, uel nitere flore uirtutum, uel sentibus horrere uitiorum .

uisum pariter quoad secundam, ad hoc dari a Deo gratiam suam hominibus, ut quod facere iubentur per liberum arbitrium, facilius possint implere per gratiam .

De tertia, calumniati sunt catholicis, perinde quasi efficacis gratie nomine fatum inducerent. Constant ista satis, cum ex libris hereticorum, Africanisque canonibus, atque Augustini scriptis, presertim libro de Gratia Christi; tum ex querela Iuliani, siue que in epistola ad Rufum, siue que in libro quarto operis imperfecti continetur.

 Obseruandum primo, Pelagianos eas putasse arbitrii uires singulis hominibus in ortu a Deo procreatore quotidie tribui, quas olim a Creatore Adam accepisset. Erat enim Pelagianorum dogma, quasi capitale, Infantes in eo statu nasci, in quo fuit Adam, priusquam peccaret. Quare cum inter catholicos de uiribus liberi arbitrii, quibus innocens homo pollebat, alii aliter, re ut fit nondum satis discussa, sentirent, alia quoque fuit aliorum cum Pelagianis de adiutorio Dei confligendi ratio, expeditior Hieronymi, difficilior Augustini. Ille nullum  inter adiutoria utriusque status discrimen posuit; hec ita discreuit Augustinus, ut que de uiribus liberi nostri arbitrii iactarentur a Pelagianis, saltem ad uincendas tentationes, uera esse fateretur de primo homine. Non est hoc, aiebat: in uiribus liberi arbitrii, quales nunc sunt , fuerat in homine, antequam caderet .

uerum hec questio de adiutoriorum discrimine, non tam Pelagianos inter et Ecclesiam, quam intra Ecclesias a tractatoribus curiosius id mysterii scrutantibus agitata est.

Obseruandum secundo, inquisitum tunc fuisse diligenter in qualitatem liberi arbitrii, eiusque uires, atque etiam in notionem diuine iustitie, humanique peccati, immo et in uim legis, cum ex his quatuor Pelagiani argumenta sumerent, quibus necessitatem adiutorii diuine gratie impugnarent: uidebatur enim ipsis aut liberum arbitrium, de quo iudicium a Deo instituitur; aut iustitia Dei, que tota est in meritis hominum expungendis; aut ratio peccati, quod aliunde oriri non potest quam a uoluntate; aut legis sanctitas, quam ipse Deus depredicat, de medio tolli, si quidquid pie fit, a gratia Dei interiore fieri necesse est.

Discussa sunt igitur, primum plura Scripture testimonia, sed tria maxime, quibus abutebantur  Pelagiani, ad persuadendam suam de libertate arbitrii opinionem. uitam et mortem dedit ante faciem tuam, bonum et malum, elige uitam, ut uiuas ; et: Deus ab initio constituit hominem, et reliquit in manu consilii, etc. ; et: Si uolueritis et audieritis me, que bona sunt terre, manducabitis; si autem nolueritis, nec obaudieritis me, gladius uos comedet, etc. .

Disputatum deinde: 1o utrum libertas arbitrii, ut peccandi, sic bene agendi, ita sit potestas, ut utrumque pariter in uiribus natiuis humane uoluntatis consistat, que decantata liberi arbitrii equilibritas; 2o an potestas peccandi sit pars libertatis, atque ita originem a Deo duxerit; 3o utrum indigere gratia diuina libertati uoluntatis nostre pugnet, uel, ut aiebant, utrum sit liberum arbitrium, si Dei egeat adiutorio ; 4o utrum qui asserit hominem de suo nichil habere preter mendacium  et peccatum, nec agere posse, ut oportet, quin ab eo adiuuetur qui non potest agere male, uel Manicheo naturam malam somnianti, uel Iouiniano impeccantiam fidelibus uere baptizatis tribuenti consentiat, uel etiam peius utroque heretico sentiat; 5o utrum quelibet necessitas libertati noxia sit; 6o uno uerbo, qua ratione conciliari queant arbitrii libertas et gratie necessitas; quo de argumento Augustinus librum singularem de Gratia et Libero Arbitrio conscripsit.

Quesitum postea circa iustitiam diuinam: 1o Possitue precipi a iusto Deo id operis, cuius homo prestandi potestatem non habeat; 2o an ex eo quod stabimus omnes ante tribunal Christi, ut quisque recipiat secundum opera sua, consequens sit omnibus insitam esse uim quamdam communem, qua nemo non ualeat implere quidquid, cuiuscumque tandem generis et modi, uel consuluerit Deus, uel mandauerit; atque ita par sit mandantis auctoritas, et obedientis propria potestas, nec proinde ferri  potuerit, quod scripserat Augustinus Deum alloquens: Da quod iubes, et iube quod uis; 3o an peccatum, quod a Deo uindicatur eo usque uoluntarium esse debeat, ut neque obliuio, neque ignorantia subiaceat peccato, quoniam non secundum uoluntatem, sed secundum necessitatem eueniunt ; 4o utrum peccatum possit esse pena peccati, aptaque sit peccati diuisio, in id quod tantum peccatum est, et aliud quod etiam causa peccati.

Quesitum denique, quam uim efficiendi boni lex habeat, siue que mentibus insita est, siue que tabulis inscripta, id est, naturalis et Mosaica. Mirifice Pelagiani legem extulerunt, depresserunt catholici: illi ut gratiam Christi destruerent, isti ut astruerent. Dicebant illi, ueterem legem secundum Apostolum iustam, et sanctam, et bonam custodientibus mandata sua, ac per fidem iuste uiuentibus, sicut Prophetis et Patriarchis, omnibusque sanctis uitam potuisse conferre perpetuam . Respondebant  isti, uerbis callidissime positis legem contra gratiam laudari: neque enim lex illa, quamuis et iusta, et sancta, et bona, omnibus illis hominibus Dei, sed fides que in Christo est, uitam potuit conferre perpetuam. Hec enim fides per dilectionem operatur, non secundum litteram que occidit, sed secundum spiritum qui uiuificat: ad quam Dei gratiam lex, de preuaricatione terrendo, tamquam pedagogus perducit, ut si conferatur homini, quod conferre ipsa non potuit .

Pelagiani tribuebant legi quidquid per se gratie conuenit: catholici legis litteram a spiritu distinguendam monebant, ut littere sit, ostendere quid agendum; spiritus, adiuuare ut agatur.

Pelagiani, quod obseruatione dignum, tanto obstinatius pugnabant, quanto sibi uidebantur apertius cum Chrysostomo loqui: catholicis tanto incumbebat laboriosius certamen, quanto minus poterat obuiis quibusque persuaderi idonea discretio, siue spiritus et littere, siue legis factorum et legis fidei, quippe quam uix acuti ipsi dignoscerent, atque hac  de causa elaboratus est ab Augustino liber de Spiritu et Littera, etc.

Obseruandum tertio, hoc etiam in loco controuersiam motam esse: 1o de fide in Christum; 2o de sanctis ueteris Testamenti; 3o de uirtutibus philosophorum; 4o immo et de operibus gentilium. Contendebant siquidem Pelagiani sine fide Christi, et ante legem primos homines, et sub lege Iudeos, et post legem etiam gentiles multa peregisse bona opera, uel solo legis adiutorio, uel sola ueri Deique cognitione, quam acceperant a natura.

Disputatum quoque: 1o utrum lex sic miserit ad regnum celorum, sicut Euangelium; 2o utrum in uetere Testamento regnum Dei sit promissum ; 3o quomodo Christus ueteribus profuerit; 4o utrum sine fide in Christum aliquis uspiam aut  umquam consecutus sit salutem. Immo et disquisitum, 5o qua ui sanctificandi uetera sacramenta, et unde, pollerent; 6o an fuerint aliqua, ante legem circumcisionis. Quin et Augustinus indagandum putauit discrimen utriusque Testamenti, et de utriusque gratia subtilius commentandum.

Quin etiam occasione legis, cuius infirmitas ad perficiendam iustitiam ostendebatur, calumniam passi sunt catholici, quasi dicerent: 1o Spiritum sanctum bonas mentes in antiquis non adiuuisse temporibus ; 2o legem ueteris Testamenti non ob hoc datam fuisse ut iustificaret obedientes, sed ut grauior fieret causa peccati ; 3o nullum fere ad iustitiam ratione, sed ne sacre quidem legis institutione perduci; 4o cum Manicheo uetus Testamentum reiici, cuius negarentur uis per se ulla fuisse ad homines sanctificandos . He porro calumnie quatuor, dum refelluntur a catholicis, et ab hereticis defenduntur, totidem questiones  pepererunt.



§ III. De adiutorio Dei per Christum, qua ratione gratia est, seu beneficium gratuitum, quaque preueniens dicitur.

Deferbuit post tractoriam Zosimi Africanosque canones, questio de gratia Dei, quatenus adiuuat infirmitatem nostram, auxiliansque dicitur: reuixit altera, arsitque uehementer, etiam inter Pelagianorum hostes, de adiutorio Dei, qua ratione gratia est; gratie enim nomine appellatur in Scripturis sacris, ut eum ait Apostolus: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum ; et: Abundantius omnibus laboraui; non ego, sed gratia Dei mecum, etc. .

Obseruandum primo, questionem hanc propositam esse quatuor presertim modis: 1o an gratia detur ex meritis, gratiam utique precedentibus, atque ita  naturalibus, siquidem gratiam nichil preter naturam antecedit; 2o an gratia Dei preueniat uoluntates humanas, an eas sponte motas sequatur; 3o in conuersione hominis, Deine hominem ad se conuertentis, an hominis se a mundo auertentis ad Deum, operatio antecedat; 4o cuiusmodi sit gratia Dei, preueniens, an subsequens; dux liberi arbitrii, an pedissequa .

Obseruandum secundo, scripsisse iam inde a primis temporibus nascentis heresis Celestium, in libro Capitulorum , Dei gratiam secundum merita nostra dari, quia si peccatoribus illam det, uideatur esse iniquus, et his uerbis intulisse, propterea et ipsa gratia in mea uoluntate posita est, siue dignus fierem, siue indignus. Si enim per gratiam omnia facimus, quando uincimur a peccato, non nos uincimur, sed Dei gratia, que uoluit nos adiuuare omnimodo, et non potuit. Et iterum ait : Si gratia Dei est, quando uincimus peccata: ergo ipse est in culpa, quando a peccato uincimur, quia omnino  custodire nos, aut non potuit, aut noluit.

Obseruandum tertio, Pelagium apertam super ea questione sententiam, neque in Commentariis Epistolarum Pauli dixisse, neque in Eulogiis, neque in libro de Natura: immo Diospoli obiectum sibi Celestii dictum damnasse, simulque se numquam ita tenuisse contestatum esse. Damnantem Augustinus male fidei, contestantem mendacii conuincere nisus est, tum ex dictis in synodo, tum ex libris de Libero Arbitrio, atque epistola ad Demetriadem.

Nam quomodo contestari sincere potuit ann. 415 mense Decembri se numquam sic tenuisse, cum in contrarium ann. 413 Demetriadi scripserit? Interposito enim Iacobi apostoli testimonio, quo ait: Subditi estote Deo, et resistite diabolo, et fugiet a uobi- . Ostendit, inquit , quomodo resistere debeamus diabolo, si utique subditi simus Deo, eiusque faciendo uoluntatem diuinam  etiam mereamur gratiam, et facilius nequam spiritui auxilio sancti Spiritus resistamus. Quomodo sincere damnauit errorem quem animo retentum postea anno 417 in libris de Libero Arbitrio patefecit his uerbis: Qui currit ad Deum, et a Deo se regi cupit, id est, uoluntatem suam ex eius uoluntate suspendit, qui ei adherendo iugiter unus, secundum Apostolum, cum eo fit spiritus, non hoc nisi de arbitrii efficit libertate, qua qui bene utitur, ita se totum tradit Deo, omnemque suam mortificat uoluntatem, ut cum Apostolo possit dicere: uiuo autem iam non ego, uiuit autem in me Christus ; ponitque cor suum in manu Dei, ut illud quo uoluerit Deus, ipse declinet ? Quin et uidetur in ipso concilio imprudens aperuisse mentem: cum enim obiectum esset, quod affirment unumquemque hominem omnes uirtutes posse habere et gratias, et auferant diuersitatem gratiarum, quam Apostolus docet; dictum est a nobis, sed maligne et imperite reprehenderunt: non enim auferimus gratiarum diuersitatem, sed dicimus donare Deum ei qui fuerit  dignus accipere omnes gratias, sicut Paulo apostolo donauit.

uerum que affert Augustinus, rem forte cuipiam non persuaserint: nam in postremo loco uocem hanc dignus perinde accepit, ac si precedens aliquod operis factiue meritum significaret, quamuis utcumque posset pro eo sumi quem Deus gratiis afficere dignatus sit, non insolente uocis usu, siue apud Patres huiusce etatis, siue apud ipsummet Augustinum. Neque uero coniectura multum abs re uideri debet, cum Pelagius Grece Grecis iudicibus tunc responderit, et uideri possit usus uerbo , quod est aliquando ornari, aut dignitate ab alio liberaliter affici.

Priori loco sensit Augustinus adhiberi posse benignam interpretationem, quam ipse attulit , perinde scilicet ac si Pelagius dixerit: Dei faciendo uoluntatem diuinam mereamur gratiam, sicut fidelibus pie uiuentibus additur gratia, qua  resistant fortiter tentatori; cum tamen gratiam etiam primitus accepissent, ut Dei facerent uoluntatem. Quare diffisus huic testimonio, addidit alterum, quod et ipsum tamen non egerrime posset eamdem interpretationem pati, sin minus aliunde constaret quid de potestate arbitrii communiter Pelagiani sentirent.

uidetur ergo Pelagius, ut erat Celestio, siue timidior, siue callidior, super ea re propter inuidiam dissimulasse mentem, usumque uerbis ambiguis, quibus, ut ait Hieronymus : Aliud in cubiculis apud discipulos, aliud palam in populo loqueretur.

Obseruandum quarto, controuersiam hanc, etsi orta est cum heresi, efferbuisse tamen acrius post conditos tantum Africanos canones, atque adeo post annum 418; neque enim, si res aliter se habuisset, Augustinus canonibus quos condidit, exponere omisisset sensum Ecclesie in questione tanti momenti quanti istam putauit postea, cum omnium dogmatum perniciosissimam scripsit: quamquam ne huic rationi,  quantumuis probabili, uehementer adheream, facit imprimis quod alia potuerit esse Augustino tenendi silentii iusta causa; ea nempe, quod probe sciret non omnibus catholicis persuasum satis adhuc fuisse totum predestinationis gratuite mysterium, uocationisque secundum propositum arcanum, quod ipsemet ante episcopatum ignorasset.

Nata est igitur questio cum heresi, sed eius tamen pernicies non statim innotuit, immo diu pluribus, etiam magni nominis, hominibus illusit, ipsique, si credimus nonnullis, Hieronymo; quod tamen miror, cum in Opere primo, quo se aduersus Pelagium exercuit , tam expresse, tamque grauiter afferat testimonium Pauli, quo se uno reuocatum ab errore fatetur Augustinus: Quid habes, quod non accepisti? Si autem accepisti, quid gloriaris, quasi non acceperis ?

Obseruandum quinto, errorem hunc, ut dixi, profluxisse,  tum ex falsa diuine iustitie notione, quasi gratiam omnem excludat, tum ex peruersa interpretatione dicti apostolici: Iniquitas non est apud Deum ; et: Non est acceptio personarum apud Deum , ueluti equalibus inequalia beneficia tribuere, sit accipere personas; illudque ipsum sit uitium, quod Deus hominibus prohibet , quodque in suis nolit actionibus sic tamquam in exemplis ad imitandum propositis exprimi. Quomodo autem presumpta hec opinio et Origenem in sua deliria precipitem egerit, et prestantes uiros deceperit, et errorem, qui postea Semipelagianismus dictus est, pepererit, ostendimus in notis ad fidem Rufini.

Obseruandum sexto, catholicos in eo Pelagianosque conuenisse, quod gratis a Deo conferatur hominibus necessarium aliquod operationis bone principium, siue quod efficiat, ut aiunt, physice, siue quod moraliter, et actioni pretium faciat ac dignitatem: dissensisse uero, quod Pelagiani principium  efficiens nec a natura distinguerent, nec ab innatis arbitrii uiribus et lege; catholici contra, diuersum quiddam a tribus istis diffundi in cordibus nostris a Spiritu sancto assererent. Consensisse item, quod principium unde actioni bone pretium fieret, parque regno celorum dignitas, quam uim meritoriam dicunt, ipsa sit adoptionis et reconciliationis gratia, qua filii Dei atque amici fimus; sed in eo ipso dissensisse, quod Pelagiani totam hanc gratiam, adoptionis dico et remissionis peccatorum, purum Dei fauorem putarent; catholici iustitiam inherentem atque caritatem, qua Deus nos uere iustos suique dilectores efficiat.

uerum de uenia peccatorum, quam Deus indulget penitentibus, non una fuit concorsque sententia Pelagianorum; ipse enim Pelagius peccata gratis remitti constanter asseruit ; Celestius contra , penitentibus ueniam non dari, secundum gratiam et misericordiam  Dei, sed secundum merita et laborem eorum qui per penitentiam digni fuerint misericordia. Constanter, dixi, Pelagium in sua sententia perstitisse; neque enim assentiri possim eruditissimo Petauio Pelagium inconstantie hac in parte accusanti ; id ipsum siquidem aperte docuit ann. 402, in Commentariis ad caput u Rom.; ann. 410, aut 411, in libro de Natura; si credimus Augustino, ann. 415, in synodo Palestina; ann. 417, aut 418, apud Albinam, Pinianum, et Melaniam in Palestina, quibus ut gratiam fateretur suadentibus: Anathema, inquit , qui uel sentit, uel dicit, gratiam Dei, qua Christus uenit in hunc mundum peccatores saluos facere, non solum per singulas horas, aut per singula momenta, sed etiam per singulos actus nostros non esse necessariam; et qui hanc conantur auferre, penas sortiantur eternas. Adde quod Augustinus eam quoque sententiam Pelagii esse fateatur in utroque  Opere contra Iulianum, atque adeo ann. 422, et 428, et in libro de Gratia et Libero Arbitrio ann. 424; immo ubique passim, Pelagianorum ueluti propriam agnoscat, ut oporteat Celestii opinionem sociis non placuisse.

Quamquam, quod uerissime monuit Petauius, non mediocriter difficile est intelligere qua ratione Pelagius, si coherentia scribere uoluit, peccata dixerit gratis remitti, quandoquidem neminem crediderit iustificari nisi fide, et fidem noluerit a Deo dari, sed ex libero arbitrio oriri. uerum, ut pugnantia sit locutus, quod inquirere alterius est loci, in ea certe quam dixi  sententia constans permansit: nec operosum est ex allata Operum quasi chronologia his respondere que adducit Petauius.

Obseruandum septimo, inter eos qui priorem liberi arbitrii quam Spiritus sancti operationem esse uoluerunt, quique aliquid ex parte hominis preire gratie dixerunt, non unam exstitisse omnium sententiam:  nam aliqui ita semper contingere sanxerunt, ut Massilienses; alii interdum tantum, ut Cassianus; illi rigidiores, isti molliores Semipelagiani nominari possunt.

Deinde placitum est quibusdam preire gratie ipsa quoque opera, aliis fidem dumtaxat et orationem, immo et quiddam fide minus, nempe credulitatis affectum, uel conatum surgendi, aut aliud simile. Hi porro errores, quamuis longe postea ab Arausicana synodo proscripti sint , iam inde tamen a temporibus Augustini, partim in Africa, partim in Gallia orti erant, ut constat, tum ex epistola Augustini ad uitalem, librisque ad Adrumetinos, tum ex litteris Prosperi Hilariique Galli ad Augustinum.

Obseruandum, octauo, ex errore quod gratia detur ex meritis, consectaria plura confecta esse, siue a Pelagianis ipsis, siue a Pelagianorum reliquiis, indeque totidem questiones exstitisse: 1o gratiam in uniuscuiusque potestate positam esse, si modo dignus fiat aut indignus; 2o unumquemque hominem  omnes uirtutes habere posse et gratias; 3o Christum meritis operum et laborum mercede factum esse Deum; 4o neminem Christo dignitatem posse merito inuidere: quippe qui ualeat esse id quod Christus, si modo pariter niti uoluerit; 5o Ipsos etiam infantes gratiam adoptionis in baptismo consequi ex meritis, siue preteritis in altera uita, siue presentibus, ueluti per se credant; siue futuris, que Deus preuiderit; 6o uel non omnem predestinationem, uel nullam esse gratie, sed omnem, uel pene omnem esse iustitie; 7o nullam esse uocationem secundum propositum, etc.



CAPUT uI. Examinantur uerba sancti Hieronymi de principibus heresis Pelagiane, pugnantia in speciem cum sententia Marii Mercatoris.

Hactenus historiam ipsiusmet heresis, dogmatumque, aut potius questionum texuimus, simulque patefecimus,  opinor, clare, et quo modo ex questione una plures prodigiosa multitudine exstiterint, et quam merito Mercator scripserit, totam summam inepti, et magis impii Iuliani laboris ad unam prauam redigi sententiam, ADAE uIDELICET ET EuAE TRANSGRESSIONEM EOS NON FECISSE MORTALES .

Dicendum deinceps nonnichil, quod ex prima dissertatione superesse uideri potest, de inuentoribus heresis, primisque Pelagii principibus, ut loquitur Hieronymus: inde enim manifestum pariter fiet, quod tradit Mercator, Theodorum Mopsuestie episcopum questionem hanc primum contra catholicam fidem mouisse . Nam quod est non semel monitum, Mercatori ita scribenti pugnant in speciem uiri magne alioquin fame, atque ipse imprimis Hieronymus, qui, conuersa oratione ad Pelagium: Exponam, inquit , breuiter principum et sociorum tuorum nomina, ut animaduertas qualium consortio glorieris. Manicheus electos suos, quos inter animas Platonis in celestibus collocat, dicit omni carere peccato,  nec, si uelint, posse peccare: ad tanta enim eos uirtutum culmina transcendisse, ut carnis operibus illudant. Dicit idipsum Priscillianus in Hispania, pars Manichei, de turpitudine cuius te discipuli diligunt plurimum, uerbum perfectionis et scientie sibi temere uindicantes, soli cum solis clauduntur mulierculis, etc. Siquidem partem habent Gnostice hereseos de Basilidis impietate uenientem, unde et uos asseritis eos qui absque legis scientia sunt, peccata uitare non posse. Et paulo post: uis adhuc et alium nosse tui erroris principem? Doctrina tua Origenis ramusculus est, etc. Nec erubescas de societate talium, renuens eorum nomina quorum blasphemiis iungeris, Iouiniani secunda questio tui ingenii disciplina est, etc.

In hec Hieronymi uerba de Origene Manicheo et Iouiniano, que recentiores sine examine solent arripere, opere pretium est inquirere breuiter, non modo quia conducit isthec opera ad historiam cuius  texende instrumenta edimus, sed etiam propter locum in quo sumus, et susceptam Mercatoris defensionem: fieri enim potest ut popularis opinionis preiudicio ueritas aliquid detrimenti capiat, sin minus tenebre quibus inuoluta est discutiantur. Inquisitionis modum etas ipsa hominum de quibus agitur prescribit; quare ducendum ab Origene initium, quippe trium antiquissimo: lapsus est enim memoria episcopus Iprensis, cum Manicheum Origene maiorem fecit, cum triginta fere annis minor sit.



§ I. De Origene et Origenistis, cuiusmodi Euagrius Ponticus, Palladius Galata, etc.

Cum queritur utrum Pelagianorum doctrina ex Origeniana prodierit, questionem opinor intelligi posse, atque etiam debere, tribus omnino modis. Dubitatur enim primo utrum id damnati dogmatis docuerit olim Origenes, quod postmodum Pelagiani; deinde an que Origenes Pelagianique dogmata communiter secuti sunt, Pelagiani acceperint ex Origenis  libris; denique utrum Pelagianarum hereseon defensores, sin minus libris, sermone saltem atque traditione didicerint ab Origenistis, que postea, uelut in unum doctrine corpus collecta, per totum fere orbem sparserint.

Soluit questionem tribus hisce modis intellectam Iansenius Iprensis , Pelagiumque asserit primo nichil, uno excepto, docuisse aliud quam quod Origenes ante ducentos pene annos tradidisset; deinde omnia sua dogmata ex duobus maxime Origenis operibus, commentariis in Epistolam ad Romanos, et libris hausisse; denique de secte mysteriis ab Euagrio Pontico, Palladioque Galata, ac Origenistis monachis, partim in Aegypto, partim in Palestina, edoctum esse.

Priorem assertionis sue partem conficit  collatione dogmatum, que uterque auctor, de libero arbitrio eiusque naturali potestate, de lege nature  ac Mosis, de gratia ac merito, de predestinatione diuina, etc., docuit: alteram facile probat, allatis ex utroque Origenis opere testimoniis, quorum uerbis pene ipsis Pelagiani usi sint ad suum errorem exponendum. Postremam sua fretus auctoritate affirmat, aitque : Cum plerique ipsorum  religiose uite perfectionem, ueluti monachi sectarentur, inter Origenistas monachos in Aegypto et Palestina uersati sunt, et eorum erroribus ex Euagrio Pontico, Palladio Galata, et eiusmodi familiaribus haustis, duces ipsi ceteris ad precipitium facti sunt. Ex quibus omnibus uides, quam recte sanctus Hieronymus Origenem Pelagianorum amasium et , hoc est, librorum scriptorem, eorum magistrum, et doctrinam Pelagii ramusculum Origenis uocet.

Quo merito Hieronymum testem appellet, quaque eruditione Origenem dictum putet, quia libros scripsit, aut Pelagianorum amasium, quia diligeretur a Pelagianis. uiderit ipse, aut  quisquis alius uoluerit, certe docti aliter sentiunt.

Origenem fateor contra fidem Ecclesie scripsisse, liberum arbitrium tanta potestate pollere, quanta sufficit, cum sola reuelatione ueritatis, seu legis adiutorio, ad credendum Deo, eamque gratiam promerendam qua porro iuuetur ad opera pietatis prestanda. Nec etiam diffiteor quin senserit predesti nationem sanctorum iustitie esse, non item gratie. Sed hunc tamen contendo, super utraque re multum a Pelagianis diuersum fuisse, solisque siue Adrumetinis, siue Massiliensibus consensisse: nam de impotentia nature ad implenda pietatis Christiane officia, salutemque consequendam, tam aperte dixit testimonium, ut nemo, qui uel obiter ipsius opera legerit, reum possit facere consensionis cum Pelagianis. Negabant illi, ut scitum est, ad implendam iustitiam, uincendas tentationes, resurgendum a peccato, perseuerandum in bono, et consequendam salutem,  gratia que uoluntatis dicitur, queque interior, opus esse, sed usum dumtaxat, ut quod quisque per se possit, quamuis aliquando egre, id auxiliante gratia, delectabilius faciliusque peragat. Longe aliter Origenes, nec uno in loco: pauca de multis profero cum erudito Origenianorum auctore .

Cum mentionem fecisset Origenes de Petro propter animi prefidentiam lapso: Per hoc, inquit , instruimur, ut numquam sine consideratione aliquid promittamus, super habitudinem nostram humanam; quasi qui ualeamus Christi implere confessionem ex nobis, aut aliquod preceptorum Dei; et alio in loco : uides ergo quia Domini semper auxilio indigemus, primo ne cadamus, tum deinde, etiamsi ceciderimus, ut resurgamus; et iterum : Quenam ergo bona sint nunc dicendum est, quoniam uerum est id: Nisi Dominus edificauerit domum, frustra laborauerunt qui edificant eam; et: Nisi Dominus custodierit ciuitatem,  frustra uigilat qui custodit eam . Aedificat domum quicumque proficit, custodit ciuitatem quicumque perfectus; uanum autem opus edificantis, et uana custodia seruantis, nisi Dominus edificauerit, et Dominus custodierit. Extra liberam uoluntatem nostram fuerit bonum, uirtus Domini, que edificantis edificationem adiuuat, et ei opitulatur, unaque cum eo edificat, qui edificationem per se consummare non potest. Et paulo post: Non solum igitur ad id ut honestus et bonus fiat aliquis, opus est uoluntate nostra, et diuina ope conspirante, que quantum ad nos arbitraria non est; sed ad id etiam ut qui honestus et bonus euasit, in uirtute perseueret: quod nimirum in ruinam delapsurus sit, etiam perfectus, si in honestate fuerit elatus, et sibi huius causam arroget, nec debitam gloriam referat ei qui multo plus ad acquirendam et retinendam contulit, etc.

uerum ne, quod est in prouerbio, actum agam, si diutius in hac parte morer, amantem sincere ueritatis  lectorem rogo ut locum Origenianorum a me laudatum consulat: capiet inde, procul dubio, non minorem uoluptatem quam utilitatem, ueritate se prodente, que alienis preiudiciorum tenebris inuita opprimebatur.

Unum id attingam, quod uir eruditus pretermisit, Pelagianos in nonnullis quidem Origeni imprudentes consensisse, ab eo tamen uolentes mutuari nichil potuisse, quippe quem non spreuerint modo, sed capitali etiam odio prosecuti sint, immo et quoties licuit, maledictis nominatim onerauerint. Theodorum certe Mopsuestenum memorie proditum est aduersus Origenem, uelut Scripture corruptorem, stylum strinxisse. Rufinus Syrus impie ac nefarie fatuum dixit , quorumdam errore mentis deceptorum dementiam secutum, impium, et ignarum diuine Scripture , quam sine sensu doceret , etc., Pelagius, pro eodem sumpsit Origenistam esse, atque anathemate percellendum . Pelagiani communiter , qua data occasione, doctrinam Origenis de preexistentia animorum, de creatione mundi Deo necessaria, de siderum animatione atque significatione, de peccato originali, de impeccabilitate perfectorum, de improborum inconuertibilitate, de temporalitate, siue penarum, siue beatitudinis, de qualitate corporum resurgentium, deque aliis eiusmodi, ueluti imperitam, dementem, impiam, nefariam, exsecrandam in suis fidei libellis damnarunt. Et ubi Amasius?

Non tamen inficior quin Pelagiani omnes Origenem, cum esset interpretum Scripture celeberrimus, qua etiam lingua scribentem legerint, quandoquidem et affectabant opinionem peritie in tractandis Scripturis, et nemo Latinus huius secte Grece non nouerat, et uolebat uideri nosse. Pelagius certe, si Augustino credimus, Greco sermone usus est in synodo Palestina. Celestius, cum diu, qua docens  Ephesi Rhodique, qua negotia factionis procurans Constantinopoli, qua Mopsuestie cum Theodoro conferens, in Oriente uersatus sit, Orientalibus, credo, Latine lingue pre sua despicientibus, Grece loquebatur. Iulianus preterquam quod iisdem cum Celestio, siue negotiis, siue collationibus implicatus est, fidemque Rufini Latinam fecit, eo usque Grecorum se lectione iactabat, ut suam uellet Orientalibus doctrinam acceptam ferre. Annianus denique, quid Grece nosset, suis homiliarum Chrysostomi uersionibus testatum reliquit posteris.

Unum igitur id pugno, Origenem longe dissensisse Pelagianis; etiam in eo in quo consentire uulgo fertur, id est, de et , deque nature uiribus ad gratiam diuinam prouocandam.

Nam solis ille gratie auxiliis, quibus perfectionis gradus quidam summus acquireretur, impeccantiam tribuebat: hi solis nature uiribus, quibus diuinam opem coniungi optabile quidem sit, non tamen opus.

 Ille nature uires, ad credendum Deo tantum promittenti dona, seseque in tentationibus, legis scientia et recti humani amore, continendum ualere uoluit: hi ad perficiendam quoque siue fidem, siue iustitiam. Ille neminem, isti multos, sine uera Christi gratia, que interna sit, et non externus tantum Dei fauor, regnum Dei posse ingredi docebant.

Fassus sum initio, quod plane uerum est, Origenem, de gratia consequente liberi arbitrii uisum, ea scripsisse que Massilienses presbyteri, ducentis fere post annis, defenderunt; uerum uix ac ne uix quidem adduci possum ut credam, suam, quod placitum Iprensi presuli, Massilienses doctrinam ex Origenis libris, presertim Commentariis in Epistolam ad Romanos et libris sumpsisse.

Quis enim affirmet ex Origene ipso sumpsisse, et non potius e Rufino, quod ex Commentariis haustum dicitur? si modo aduertat, quod nemo nescit eruditus, Commentarios de quibus sermo est a Rufino  Latinitate donatos: ita ut propter plurima, siue explanata, siue suppleta, Rufini potius quam Origenis dici debere multi ea etate crederent, nec ipse credentibus admodum repugnaret, totumque opus adoptaturus esset; sin minus inuidiosum putasset, plenumque arrogantie, tantum sibi, ut ait, honorem assumere.

Legenda in hanc rem ipsius tum prefatio, in qua quid prestare rogaretur, tum peroratio, ubi quantum de suo addiderit, aperte confitetur. Aiunt, inquit, in his que scribis, quoniam plurima in eis tui operis habentur, da titulum nominis tui, et scribe: Hieronymi  in Epistolam ad Romanos explanationum libri: sicut et apud auctores, inquiunt, seculares, non illius, qui ex Greco translatus est, sed illius qui transtulit nomen, titulus tenet. Hoc autem totum mihi donant non amore mei, sed odio auctoris: uerum ego, qui plus conscientie mee quam nomini defero, etiamsi addere aliqua uideor, et explere que desunt, aut breuiare que longa sunt; furari tamen titulum  eius, qui fundamentum operis iecit, et construendi edificii materiam prebuit, rectum non puto. Sit sane in arbitrio legentis, cum opus probauerit, operis meritum, cui uelit ascribere. Scripserat antea: Quamuis nec in ceteris defuerit plurimus labor, dum supplere cupimus ea que ab Origene in auditorio Ecclesie ex tempore, non tam explanationis quam edificationis intentione perorata sunt, etc.: quem laborem adimplendi que deerant, idcirco suscepimus, ne pulsate questiones et relicte, quod homiliatico dicendi genere ab illo sepe fieri solet, Latino lectori fastidium generarent, etc.

Idipsum ego sentiendum reor de libris : hoc enim opus cuiusmodi nunc habemus, a Rufino pluribus in locis interpolatum est, et in iis maxime in quibus de questione proposita agitur; unus hic ex multis, sed palmaris sufficiat. Origenes in libro III capite 1 disputauerat de libero  arbitrio, eaque disputatio tota uerbatim translata est in capite 21 Philocalie; quo tamen capite non continentur ista que oportet a Rufino supposita. uolens Deus arguere excusationes huiuscemodi querelarum, et ostendere quia non dissimulatio diuine prouidentie, sed humane mentis arbitrium causa sibi perditionis exsistit. Contulit etiam indignis et incredulis gratias benefactorum suorum, ut uere omne os obstruatur, totumque a se, nichil a Deo esse sibi, mens humana cognoscat. Non continentur, inquam, ista in Philocalia, licet orationis series ibi constet, immo longe sit aptior sine isto Rufini assumento.

Hec cum ita sint, cumque doctrina libris comprehensa, Rufini potius dici possit quam Origenis, immo etiam debeat non immerito; sin minus aliis aperte locis, quod non pertinaciter diffiteor, tradita sit: ex eo certe quod Massilienses ex libris profecerint, non continuo dici debent ex Origene profecisse. uerum ne ex libris quidem opinionem suam accepisse reor:  nam si Prospero credimus, inualuerat error iste in Galliis, priusquam eo libri deportati essent. Nec enim in Occidentem uenerunt ante Anastasii tempora, ut Hieronymus tradit; et tamen in precedentium tractatorum operibus opinio hec inueniri dicitur a Prospero et Hilario.

Unde ergo, inquies, suum Massilienses istius temporis uenenum suxerunt? Quid si responderet aliquis, suxisse ex libris ab Augustino ante episcopatum scriptis? siquidem se fatetur tunc temporis eodem errore implicatum fuisse, suisque eum libris prodidisse, quos in Gallias deportatos credibile est, immo indubitatum propter famam uiri orbe toto celebris, uiciniamque Hispanie, ubi legebantur, teste Augustino .

An non forte, alter dixerit, Augustinus ipse ex libris errandi causam acceperat? Qui uero fieri potuit, cum neque Grecos per se legerit, neque Latine redditos uidere tunc potuerit? Namque  ordinatus est episcopus ann. 395, qui Siricii undecimus; nec tamen Rufinus in Occidentem, cum sua naue blasphemiarum plena rediit, priusquam Anastasius Siricio successisset.

Probabilius alter quispiam coniecerit, didicisse Massilienses a Cassiano, Cassianum a Chrysostomo, Chrysostomum a prioribus nonnullis Scripture interpretibus, quibus nondum obscurissimum Deus gratie mysterium reuelarat. Illorum enim animis communiter insederat anticipata quedam diuine iustitie opinio, qua crederent, Deum fore acceptorem personarum, si modo gratiam daret, neque petentibus, neque uolentibus; si quem diligeret pre ceteris, quorum eadem esset conditio; si electio ex prescientia non fieret, sed ex electione prescientia, etc.

Quamquam Cassianus ipse, cum docuit, in negotio salutis primas sibi partes aliquando gratiam uindicare, aliquando liberum arbitrium, generalis huiusce opinionis fundamentum conuellere ceperat, nec tamen adhuc, retinente ueteris preiudicii parte,  ad ueritatem integram, quam per Augustinum Deus patefieri uoluit, peruenire potuerat.

Sed iam tempus est de eo dicere quod scripsit Iprensis, ab Origenistis monachis, atque ab Euagrio Pontico, Palladioque Galata, Pelagianos suum uenenum hausisse: uerum cum eadem Euagrii que Palladii causa sit, Euagrius enim Palladii magister fertur, de Palladio dicere sufficiet. Sed a quo Palladio Pelagius traditam sermone doctrinam accepit? Tres enim eiusdem nominis nouimus ea tempestate exstitisse, et eos quidem omnes, uel Galatas, uel non admodum remotos, Helenopolitanum scilicet Bithynie, Lausiace historie scriptorem, qui Chrysostomo adhesit, Romamque Attico persequente ann. 404 confugit; Helenopolitanum Palestine alterum, qui colloquitur cum Theodoro diacono Ecclesie Romane in dialogo de uita Chrysostomi; tertium Hieronymi criminatorem, quem ille seruilis nequitie,  heresisque instaurate accusat, quemquo Baronius memoria lapsus Romam pro Pelagio uenisse tradit ann. 417. Quis de tribus Pelagium Rome docere potuit? Nam uulgaris fabula de Pelagii in Aegyptum, atque in Orientem peregrinatione, antequam Romam ueniret, manifeste, opinor, profligata est.

Quis, inquam, Palladiorum Pelagii institutor fuit An primus? Potuit ipsum quidem Pelagius uidere Rome, ut ratio temporum demonstrat; sed de erroribus ab eo primum doceri non potuit, cum in Urbem Palladius uenerit anno 404, et librum de Actuali Conuersatione, in quo errores continentur, Pelagius ante confecisset.

Ergone alter dialogi collocutor? Sed cum ille Romam uenerit, post Urbis obsidionem, Pelagio, qui ante obsidionem fugerat, congredi non potuit; nec si potuisse detur, hinc tamen Pelagius eruditus fuerit, ut qui discipulos longe ante hec tempora collegisset.

 An denique tertius? Sed fuit ille potius Pelagii discipulus quam magister, siquidem Pelagium non prius nouit quam in Palestinam uenisset, post sparsos in Italia Siciliaque errores.

Facit tamen, quod diffiteri non licet, difficultatem, eamque non leuissimam, autoritate sua Hieronymus, cum docet heresim ab Origene propagatam esse, et Euagrium Ponticum Palladii magistrum, Pelagio preiuisse: hinc enim uidetur ab Origene Euagrioque et Palladio Origenistis Pelagius didicisse. uerum aliud est preiuisse, aliud docuisse, aliud ipsa seu , aliud modus attingendi gradum, in quo qui constiterit, nulla umquam cogitatione uitiorum titilletur, qua notione definit Hieronymus: in predicanda preiuit quidem Origenes atque Euagrius Ponticus Pelagio, doctrinam non tradidit; alioquin unus esset utriusque, in explicando acquirendi modo, sensus, cum tamen alter ab altero multum distet.

 Id uero ostendere operosum non est: nam hactenus nemo finxit, ueniri posse in hanc, que dicta est, summitatem uirtutum, nisi modis quinque: nempe uel solis nature uiribus, sine ullo gratie auxilio; uel nature quidem uiribus, sed quas gratia interior iuuet ad facilius assurgendum; uel conatibus, et quasi uotis nature, que promoueat gratia, sine qua optari quidem possit perfectio, haberi non possit; uel solis uiribus gratie, que preueniat quidem excitetque uoluntates, non tamen sit singulare beneficium quod paucis conferatur; uel denique uiribus solis gratie, sed eximie cuiusdam, que aut soli collata sit Deipare, aut etiam forte Baptiste, sanctisque apostolis.

Primum modum secuti sunt gentiles cum Xysto philosopho, cuius opus Sixto martyri Rufinus supposuit; secundum Pelagius cum suis; tertium Origenes; quartum nonnulli quorum Augustinus tolerabilem putat errorem; quintum fideles communiter; omnes igitur in defendenda conueniunt,  sed alii alium acquirende modum afferunt, longiusque a Pelagio Origenes, quam Pelagius a Xysto distat.

Ex his, que disputando adducta sunt, manifeste constat, Origenem id quidem sensisse multis ante annis, quod Massilienses, saltem rigidiores, non tamen id, quod Pelagius toto, ut aiunt, celo a Massiliensibus diuersus. Constat quoque ab Origene, nec Pelagianos ipsos didicisse, nec Massilienses: illi enim Origeni pugnant in explicandis liberi arbitrii uiribus, quoad opera pietatis; isti, nec libros Origenis uiderunt, nec Origenistas.



§ II. De Manicheo, Priscilliano, Messalianis, seu Euchitis, et Enthusiastis.

Mirum profecto, quod ait Hieronymus, Manicheum et Priscillianum, aliosque Pelagii fuisse principes, cum ipsemet testetur a Pelagio catholicis  Manicheorum nomen affictum esse, et aperte Augustino Iulianus obiecerit, quod Priscilliani fatum gratie efficacis nomine dissimularet. Qua autem ratione pugnantes inter se sententie cum una eademque conueniant?

Augustinus, fateor, exprobrauit olim Iuliano, quos suis dogmatibus Manicheoum iuuaret, sed quod ea ipsa didicisset a Manicheo, non memini me legere, ubi aliquando scripserit.

Par est igitur opinari, Hieronymum, cum Manicheum diceret Pelagii principem, siue magistrum, id unum uoluisse, ut erat non uehementior errorum quam morum accusator, quod Pelagius perinde ac Manicheus, quosdam agnosceret, qui secure cum mulierculis uersari et possent, et cum amarent, iactarent tamen se, quamuis uirginum agminibus uallarentur, nullam habere concupiscentiam. Non tam igitur dogmatis quam morum societatem crimini uertebat, cum sciret, inter utrosque hereticos discrepantiam dogmatum esse maximam,  nullam morum: ambosque intelligeret, diuersa uia ad idem flagitii compitum uenisse. Hanc porro in rem opere pretium est legere que de amazonibus Pelagianorum Hieronymus siue in epistola ad Ctesiphontem siue in dialogis scripsit: id enim quod diximus, palam faciunt.

Hic oriuntur questiones quatuor: prima, quamobrem Manicheismus catholicis, ipsique in primis Augustino, quo duce catholici pugnabant, crimini uersus sit. Id ego factum reor septem de causis: 1o propter assertum peccatum originale, quod naturale Pelagiani dicere malebant; 2o ob traducendi peccati modum, per propagationem ab Adamo in posteros, unde uidebantur damnari nuptie, ipsaque uiri et mulieris commixtio; 3o ob defensam necessitatem habendi peccati contractam Adami peccato, factamque posterorum naturam peccatricem, donec sanetur; 4o propterea quod catholici aiebant, nostram omnium carnem esse peccati, Christum uero  uenisse in solam similitudinem carnis peccati, quo dicto uidebantur Christi carnem nostre consubstantialem negare; 5o quoniam iidem dicebant, singulos homines nasci sub potestate diaboli, tamdiuque permanere donec renascantur in Christo; 6o ob depressam uim legis, fidei contra uim elatam, gratieque Christi commendationem, quasi uetus inde Testamentum reiiceretur, et patriarchis calumnia fieret; 7o propter gratuitam nonnullorum pre aliis electionem, qua uidebatur gemina constitui hominum massa, altera mali, altera boni impotens. Erant enim Manicheorum ista septem dogmata, tunc temporis eo inuidiosiora quo sectarii in maiorem morum turpitudinem proruebant. Huius in suspicionem uel etiam in crimen ausi sunt Pelagiani catholicos, per summam impudentiam, uocare, etiam Augustinum, quem idcirco Iulianus Epicurum sui temporis dixit, Ecclesie constupratorem, et morum corruptorem.

 Ista uero que dixi, constant partim ex Celestii litteris ad clericos Romanos, partim ex Theodori, Iulianique et Anniani libris.

Celestius : Dicunt illi Manichei, quibus modo non communicamus, id est, toti isti cum quibus dissentimus, quia primi hominis peccato, id est, Ade. liberum arbitrium perierit, et nemo iam potestatem habeat bene uiuendi, sed omnes in peccatum carnis sue necessitate cogantur. Dicunt etiam istas, que modo agantur, nuptias a Deo institutas non fuisse; dicunt et motum genitalium ac commixtionem coniugum a diabolo fuisse repertam, ac propterea eos qui nascuntur infantes reos esse, et a diabolo fieri, non a Deo, quia de hac diabolica commixtione nascuntur; hoc autem sine aliqua ambiguitate Manicheum est.

Theodorus apud Photium : Aiunt, ne Christum quidem Deum, assumpta peccatrice natura, sceleris purum esse; quamquam et in aliis ipsorum  blasphemiis obseruare licet, non uere hos et natura, sed figura dumtaxat, humanam ipsi naturam tribuere.

Iulianus omnibus fere operum paginis, sed tunc demum impudentissime, cum ex commentitia Manetis ad filiam Menoch epistola decerpit que obiiciat Augustino ueluti cognata: Audi nunc, inquit , et agnosce quid parens tuus ad quamdam filiam suam uestram scribat sororem, etc.

Annianus . Quid enim ille magis hominibus inculcat, quam nature sue nobilitatem, que aduersus Manichei rabiem omnium recta sapientium consensu concentuque laudatur? Quid, inquam, pressius ille commendat quam ingenite nobis a Deo libertatis decus, cuius confessio precipuum inter nos gentilesque discrimen est? Quid ille aduersus eosdem magistros potius insinuat quam Dei esse possibilia mandata et hominem totius, uel que iubetur, uel que suadetur a Deo, capacem esse uirtutis?

Secunda questio, an omnes Pelagiani communiter  catholicis Manicheismi calumniam fecerint, et quo quisque tempore, quisue omnium primus. uerum ex his que modo allata sunt liquido constat responsio; hanc enim calumniam Annianus, Iulianus, Celestiusque post ann. 418 fecerunt, sed didicerunt a magistro, quem Hieronymus in epistola ad Ctesiphontem hisce uerbis compellat: Reclamabis, et dices Manicheorum dogma nos sequi, et eorum qui de diuersis naturis Ecclesie bella concinnant, asserentium malam esse naturam, que immutari nullomodo possit, etc. Eodem pertinent que in Commentariis scriptis ann. 402 habentur , de errore Manicheorum et Apollinaristarum circa utriusque Ade naturam: soliti namque erant Pelagiani catholicis exprobrare quod ueram Christo carnem nostreque consubstantialem non tribuerent; quippe qui nostram dicerent peccati carnem, Christi uero similitudinem carnis peccati. Hanc impudentem porro iniustamque exprobrationem a Theodoro Mopsuesteno  docti erant, ut ex uerbis paulo ante allatis constat.

Tertia questio, cur tam sollicite Augustinus tamque laboriose calumniam hanc qua data occasione depulerit. Quatuor, opinor, exstiterunt cause. Prima, quod accusatio nonnullam haberet speciem ueri, saltem apud simpliciores, propter peccati originalis corruptique ex eo humani generis assertionem; altera, quod nullum foret ea tempestate nomen inuidiosius quam Manicheorum, propter sanctiones principum et abominanda secte flagitia; tertia, quia Iulianus tota qua pollebat dicendi ui hanc partem urgebat, ut defensores peccati originalis peiores Manicheis eloquentie fuco effingeret; postrema, eaque singularis, quod Augustino inhesisse nonnichil erroris pristini, quo se implicatum aliquando fassus est, suboriri posset suspicio, tanto quidem damnosior rei catholice, quanto prestabat aliis fidei defensoribus Augustinus.

 Quarta questio, qua ratione Augustinus, uel se ipse consensione sanctorum a calumnia defenderit, uel sanctos fidemque Ecclesie Scripturarum testimoniis et traditione tutatus sit, uel Manicheorum errores placitis Pelagianorum adiuuari ostenderit, facile soluitur. Quid enim responsi adduci debeat, uidere unicuique licet in Operibus ea de re scriptis; libris nempe duobus de Nuptiis et Concupisc., libris quatuor ad Bonifacium, libris sex aduersus Iulianum. et Opere Imperfecto, cui egregius Ecclesie propugnator immortuus est. Hec autem Opera fere tota exscribenda essent, si testimoniorum expressis integrisque uerbis pugnandum foret.

Quod porro dictum est ab Hieronymo de Pelagianorum societate cum Manicheis in dogmate impeccantie et inde consequente feditate morum, idipsum de Messalianorum atque Enthusiastarum et Euchytarum cognatione sentire par est; neque enim alia uel esse potuit, uel reuera ab Hieronymo obiecta est.

 Sub finem porro obseruare iuuat Orosium , magistri sui Hieronymi exemplo, crimini uertisse Pelagianis consensionem cum Origene, Priscilliano et Iouiniano, eamque tantam, ut in his ipsis defuncti olim heretici adhuc uiuerent, immo et loquerentur. Sic enim ait: Hec uenenatissimorum dogmatum abominatio habet etiam nunc uiuentes mortuos, mortuosque uiuentes. Nam Origenes, et Priscillianus, et Iouinianus olim apud se mortui, in his uiuunt; et non tantum uiuunt, uerum etiam loquuntur: nunc uero Pelagius et Celestius, si in his perseuerauerint, uiuentes mortui ecce aduersus Ecclesiam, quod miserum est, et, quod multo miserius est, in Ecclesia palam sibilant, etc.

Occasione uerborum Orosii que attuli, dicam ingenue, quod semel monere me memini, unde nata sit popularis opinio de Aurelii prenomine quod Augustino tribuitur. Nata siquidem uidetur ex antecedentibus Orosii uerbis, nec attente perpensis a legentibus, nec ut oportet, interpunctis a describentibus;  sic autem se habent: Dei uoluntas et ordinatio est ut malum quod per patientiam tolerabatur necessario proderetur, et, per contentionem furoris, eorum, ipsis dignam mercedem quam oportuit erroris sui recipientibus, non solum pessimorum fieret denotatio dogmatum, sed corripiendarum manifestatio personarum. Patres enim, et qui iam quieuerunt martyres et confessores, Cyprianus, Hilarius, et Ambrosius, et quibus etiam nunc permanere adhuc in carne necessarium est, qui sunt columne et fundamenta Ecclesie catholice, Aurelius, Augustinus, et Hieronymus multa iam aduersus hanc nefariam heresim, absque designatione nominum hereticorum, scriptis probatissimis ediderunt. Quamquam hec uenenatissimorum, etc. Cum enim tribus Ecclesie columnis fato functis tres uiuentes Orosius componat, crediderunt librarii per incogitantiam, componi solos Augustinum et Hieronymum, atque ita Aurelium Augustinumque in unum conflarunt: propterea quod ab iis duobus solis scriptum putarent  aduersus Pelagianos; nec meminissent, aut concilii Carthaginensis, in quo institutum est de Celestio iudicium; aut Aurelii inter ecclesiasticos scriptores censiti. Sed quo tempore, inquies, inualuit isthec opinio, que in pluribus manuscriptis reperitur? Diuinare me uix posse fateor, nisi forte ad Aurelii Cassiodori tempora referatur: posset coniectura utcumque firmari ueterum codicum collatione, aut infirmari, aut roborari.



§ III. De Iouiniano.

Pelagio suam defendenti obiecit Hieronymus quod hac in parte Iouiniani successor atque heres foret, quodque damnatam heresim instauraret, siue id imprudens faceret propter ignorantiam, siue sciens propter impudentiam. Iure id obiecerit sanctus doctor, an iniuria, opere pretium est inquirere, partim quia dissertationis suscepte ratio id exigit, partim, et maxime quidem, quod Hieronymum  accusent quidam, quasi alterutrius heretici, Iouiniani dico et Pelagii, mentem non satis perspexerit.

Aiunt uero id accidisse tanto uiro, propter ignoratam Grece uocis potestatem, atque hac de causa non satis ab ipso distinctam impossibilitatem peccandi, quam Iouinianus asseruit, ab ea possibilitate non peccandi, quam Pelagius defendit, cum tamen mirum quantum discrepent, non posse peccare, et posse non peccare.

Admirabilis profecto accusatio! presertim cum ab iis intendatur qui minime deberent, ut qui Augustinum suspiciunt, et tantum non adorant; negat enim Augustinus contemnendum Hieronymum, ut qui Greco et Latino insuper et Hebreo eruditus eloquio, ex Occidentali ad Orientalem transiens Ecclesiam, in litteris sacris usque ad decrepitam uixerit etatem, et cuius eloquium ab Oriente usque ad Occidentem adinstar lampadis resplenduerit .  Quid autem contempsisse est, nisi hoc est quod illi agunt?

Ut quidquid est questionis, planum fiat, Iouiniani primum, tum Pelagii error exponendus est; ut cum alter alteri collatus fuerit, pateat quid iniurie Hieronymus, uel intulerit, uel patiatur.

Quamquam Iouiniani mentem assequi non ita forte promptum est quam uidetur. ueteres de ipsius errore ita scripserunt. Hieronymus . Iouinianus dixit uirgines, uiduas et maritatas que semel in Christo lote sunt, si non discrepent ceteris operibus, eiusdem esse meriti. Nititur approbare eos qui plena fide in baptismate renati sunt a diabolo non posse subuerti. Tertium proponit, inter abstinentiam ciborum et cum gratiarum actione perceptionem eorum nullam esse distantiam. Quartum, quod et extremum, esse omnium qui suum baptisma seruauerint unam in regno celorum remunerationem. Hec sanctus doctor in libro primo, quem cum posuisset totum in priore heresis capite confutando, secundum inde orditur.  Secunda propositio Iouiniani est eos qui fuerunt baptizati a diabolo non posse tentari; quicumque autem tentati fuerint, ostendi eos aqua, et non spiritu, baptizatos, etc.

Augustinus . Iouinianus omnia peccata, sicut Stoici philosophi, paria esse dicebat, nec posse peccare hominem lauacro regenerationis accepto. Eadem habet auctor Predestinati .

Pelagius  eumdem in sensum Iouiniani mentem interpretatus est, cum scriberet: Liberum sic confitemur arbitrium, ut dicamus non semper Dei indigere auxilio, et tam illos errare qui cum Manicheo dicunt hominem peccatum uitare nos posse, quam illos qui cum Iouiniano asserunt hominem non posse peccare; uterque enim tollit arbitrii libertatem.

Iulianus paulo clarius baptismi meminit : Condemnamus Iouinianistas, qui dicunt hominem post baptismum nullo modo posse peccare.

 Obseruandum porro a nemine ante Hieronymum id erroris Iouiniano obiectum esse; neque enim, uel a Siricio papa in litteris ad Mediolanensem Ecclesiam, quibus alii errores proscribuntur; uel ab Ambrosio in responsione synodica Mediolanensis concilii ad Siricium, tribuitur; id uero mirum, siquidem liber secundus Iouiniani in Romana, immo et Mediolanensi synodo lectus est, quod testantur synodice, et in hoc tamen libro, si credimus Iuliano, continebatur error : unde augurari posset quispiam doctrinam Iouiniani uel contemptam ab utraque synodo, ueluti parui pre aliis momenti, quod uix credam; uel in sensum tolerabilem acceptam, quod minus improbabile.

In eam porro sententiam Iouinianus uideri potest, aut uenisse, aut suos potius impulisse, partim uoluptuose uite studio, ut sine periculo uersari crederetur inter epulas et uirginum greges; partim uirtutis, que in sacris mysteriis inest, falsa estimatione,  quasi nemo uere per baptismum regeneretur in Christo, nemo uere exspoliet ueterem hominem, et moriatur peccato, nemo renascatur uere ex Spiritu sancto, et asseratur in libertatem filiorum Dei, nisi qui desierit esse postmodum, aut erroris, aut diaboli, aut concupiscentie tentationibus obnoxius: unde inferre poterat baptizatorum neminem peccare posse, cum quisque peccet, uel errore deceptus, uel alterutrius modi tentatione pulsatus.

Hoc ratiocinium probant loci duo Hieronymi, quibus prefidentia huius secte palam se prodit: in altero Iouinianus ipse inducitur, in altero Iouiniani heres, hoc est, Pelagius.

In priore, Iouinianus ita loquitur : Ioannes dicit: Omnis qui natus est ex Deo, peccatum non facit, quoniam semen ipsius in eo manet; et non potest peccare, quia ex Deo natus est; et in hoc manifesti sunt filii Dei, et filii diaboli . Et in fine Epistole: Omnis qui natus est ex Deo, non peccat; sed generatio Dei conseruat eum, et malignus non tangit eum .

In posteriore Pelagius . Sine omni peccato sum, inquit, sordida uestimenta non habeo, proprio regor arbitrio, maior Apostolo sum: ille facit quod non uult, et quod uult non facit; ego facio quod uolo, et quod nolo non facio: preparata sunt mihi regna celorum, immo ipse ea mihi meis uirtutibus preparaui. In quo Adam tenetur obnoxius, et alii, qui reos se putant in similitudinem preuaricationis Ade, ego solus cum mea caterua non teneor: alii clausi cellulis, et feminas non uidentes, quia miseri sunt et uerba mea non audiunt, torquentur desideriis; ego etiamsi mulierum uallor agminibus, nullam habeo concupiscentiam; de me enim dictum est: Lapides sancti uoluuntur super terram ; et ideo non sentio, quia liberi arbitrii potestate Christi tropeum circumfero.

His adde quod habet Iulianus Augustinum Iouiniano componens .  Iouinianus ait per mysteria hominem ab errore liberari; tu uero, nec per gratiam liberari. Ex his quippe tribus constat quomodo per baptismum Iouinianus uellet eos qui uere ex Spiritu renascerentur, et ab errore, et a diabolo, et a concupiscentia liberari, atque adeo esse impeccabiles.

uerum quesierit forte quispiam qua de totum id quod relatum est intelligi debeat; potest enim fingi duplex, prout uario ex principio nasci uisa fuerit: nempe, ex impotentia patrande actionis praue, uel physica, ut aiunt, uel morali: que et ipsa rursum gemina est, siquidem oritur, aut quia singulari gratia Deus protegit hominem, quoad singulos actus, cuiusmodi beneficium confertur iis qui confirmati in gratia dicuntur: aut quia mentis error sublatus est, compressusque tentator, siue externus, qui demon et mundus; siue internus, que concupiscentia.

Si per regenerationem hereticus tolli funditus crediderit  possibilitatem peccandi, quam in scholis physicam uocant; immo si quicumque baptizantur, in gratia confirmari senserit, aut nullis tentationibus aliquando uinci, oportet hominem fuisse, aut immaniter stupidum, aut nauiter impudentem, aut sue fame incredibiliter prodigum. Quantus enim stupor, nescire apostoli Petri, utique a Christo baptizati, facinus tam expresse in Euangelio descriptum? Quanta impudentia, excusare factum quod Petrus ipse flendo accuset? Quantus fame contemptus, non metuere se sibi ab omnibus obiiciatur quod nemo nesciat?

Alio igitur sensu eoque probabiliore in speciem locutus est. Sed quo tandem? Non alio forte quam isto, nempe quod sacri baptismatis uirtus tanta sit ut quisquis factus est noua in Christo, ex uetere in Adamo, creatura, iam non possit nisi uoluntate peccare, uel eque libera ac Adamus, uel etiam liberiore, id est, nec errore captus, nec a diabolo tentatus, nec a concupiscentia abstractus, nec errore seductus.

 Ita uero sensisse Iouinianum, non pauca suadere possunt: et primo quidem uerba tum Hieronymi, tum Iuliani mox allata, quibus peccati triplex incentor excluditur. Diabolus: Secunda propositio Iouiniani est, eos qui fuerunt baptizati a diabolo non posse tentari, etc. Concupiscentia: Ego etiamsi mulierum uallor agminibus, nullam habeo concupiscentiam, etc. Error denique: Ille ait per mysteria hominem ab errore liberari. Nam qui tribus hisce peccandi principiis caret, ne ille merito dici potest carere proxima, ut aiunt, possibilitate peccandi, atque ita non posse peccare, cum nemo peccet nisi uel ignorantia ueritatis, qui error; uel suggestione diaboli, que tentatio exterior; uel concupiscentie illecebris, que tentatio interior.

Deinde, quod etate illa, cum quereretur an possit homo esse sine peccato, questio non moueretur de consensu tantum, que culpa dicitur, sed maxime de motibus concupiscentie, propter quos lamentabiliter  Paulus optabat liberari de corpore mortis, et lege carnis sue solui; unde tunc dicebatur, atque , qui perturbationes illas non pateretur.

Tertio, Iouinianus, cum diceret omnia peccata esse paria, non obscure fatebatur bona opera esse quoque paria: quare duo quedam admittebat: alterum, aliqua esse fidelium peccata; opponebat enim peccata operibus post baptismum factis; alterum, peccata fidelium, perinde ac opera bona, esse paris meriti: quippe cum ista pari sanctitate fiant, illa pari malitia, pura scilicet, ut aiunt, id est, sine infirmitate aut errore. uidebatur enim Iouiniano per baptismum homo ad eum statum redire unde Adami peccato exciderat, in quo scilicet, neque error, neque infirmitas esset ulla, sed perfecta uis, possibilitasque non peccandi.

Quarto, Iouinianus agnouit aliqua, et ea quidem grauia fidelium peccata; nec enim, opinor, calumniose inducitur ab Hieronymo, uirgines ad nuptias exhortans in hec uerba : Nolite timere fornicationem; qui semel in Christo lotus est, cadere non potest: habet enim ad despumandas libidines solatia nuptiarum; quod si cecideritis, redintegrabit uos penitentia, etc. Agnouit igitur, si qua fides Hieronymo, uim penitentie, non interne tantum illius, que cordis contritio, sed exterioris etiam, que sacramento continetur, et potestate dimittendi peccata Ecclesie a Christo concessa. At si omnimodam sensisset peccandi impossibilitatem baptismo contrahi, debuisset procul dubio negare datam ullam Ecclesie a Christo facultatem remittendi fidelium peccata, saltem grauiora, quippe que nulla esse possent, que dimitterentur.

Quinto, ut nemo ueterum Nouatianismi Iouinianum reum fecit, sic neque Donatismi, quod Ecclesia sit in terra sine macula et ruga; debuissent uero utrumque heretico errorem obiicere defensores fidei, quippe qui Ecclesiam constitueret ex solis impeccabilibus.

 Sexto, nemo pariter ueterum Iouinianum damnauit erroris cuius Augustinus Pelagium insimulasse fertur, quod Ecclesia solis constet predestinatis; debuisset uero damnare, si modo Ecclesia aliis non constet quam sanctis, qui perfectam in baptismo impeccabilitatem adepti sint.

Septimo, non aliam hereticus ille sine dubio defendit , quam que a Stoicis philosophis excogitata est, dictaque : nec enim aliam agnouit quam que ab eo, sicut a Stoicis, ex erroris depulsione nata diceretur; atqui Stoicorum in eo tantum posita erat, quod sapiens nec errore deciperetur, nec alienis suasionibus inclinaretur in malum, nec animi perturbationibus laboraret.

Octauo denique, ipsimet Pelagiani uidentur non obscure indicasse, suam de et sententiam, uerbis quidem discrepasse a Iouiniani doctrina, reipsa uero conuenisse: nam et secundum librum Iouiniani quasi suum propugnarunt, et inde sue opinionis argumenta descripserunt, et pluribus  Scripture testimoniis, uelut contra se ab Hieronymo allatis, partim Pelagius in libro de Natura, partim Celestius in ratiocinationibus respondit. Hec attulerat Hieronymus: Nos iuxta Epistolam Iacobi multa peccamus omnes , et nemo mundus est a peccatis, nec si unius quidem diei fuerit uita eius . Quis enim gloriabitur castum se habere cor? aut quis confidet mundum se esse a peccatis, etc. . Attulerat et ista: Si dixerimus quia peccatum non habemus, ipsi nos seducimus, et ueritas in nobis non est . Eadem sibi Celestius opposuit obiectione 1, 5 et 13, immo ut suam opinionem firmaret, descripsit uerba quibus apud Hieronymum Iouinianus suam stabilire nisus est. Ioannes dicit : Omnis qui natus est ex Deo, peccatum non facit, quoniam semen ipsius in eo manet; et: Qui natus est ex Deo, non peccat, quia generatio Dei conseruat eum, malignus non tangit eum.

 He rationes octo non paruam habent similitudinem ueri, facerentque fidem coniecture de mente Iouiniani circa impeccabilitatem, sin minus aperta uiderentur esse in contrarium ueterum testimonia; sed ueteres illi, ut sunt, uel omnes uel magnam partem, Pelagiani, qui mentiri potuerunt pro more, parum apud me auctoritate ualent; faciunt tamen uehemens dubium quod Iouinianus iam inde a primis hisce temporibus preformauerit hereticorum etatis nostre commentum de gratia inamissibili, id est, que amitti non possit ab eo qui uere baptizatus sit ueramque fidem professus.

Hactenus de Iouiniani errore. Pelagius uero arguitur quod hominem dixerit posse esse sine peccato et mandata Dei seruare, si uelit; et ita quidem utrumque posse, ut non tantum singula, sed etiam omnia, siue peccata uitare, siue mandata implere, facile ualeat, quod est esse . Ita Pelagius primum in libro Eulogiarum, cum heresim spargere moliretur; tum deinde in libro de Natura, cum pro  ea scribere inciperet; denique in libris de Libero Arbitrio, post synodum Diospolitanam, cum damnatam defenderet. Ita quoque auctor Ratiocinationum, siue Celestius ille sit, siue Iulianus; ita et catholici qui de erroribus Pelagianis retulerunt, Paulinus diaconus, Hieronymus, Augustinus et Orosius. His autem uocibus, si uelit, tantam uoluntatis nostre potestatem significabat, quanta sibi homo sufficeret ad recte uiuendum, nec alia Dei gratia egeret quam uel sua libertate, que in ortu concessa est, uel cognitione legis, que cum ratione accedit, uel etiam adoptione filiorum Dei, et uenia peccatorum, que baptismo confertur.

Et uero necesse fuit in hanc sententiam abire Pelagium, cum duo ista simul sentiret, Adami nempe posteros in eodem statu procreari quo creatus ille olim, et Adamum a Deo creatum, ut reuera est, instructum omnibus adiumentis ad pie uiuendum, si uellet; neque tamen hec adiumenta catholico sensu  intelligeret, id est, uelut diuina quedam dona, atque auxilia nature per se impotenti addita; sed aliud nichil esse uellet, preter natiuam liberi arbitrii potestatem, lege adiutam, et fauore quodam Dei ornatam.

Error igitur Pelagii duas habuit partes: alteram, quod homo possit esse sine peccato, si uelit; alteram, quod id sine Dei gratia suisque nature uiribus ualeat. Propter illam Iouiniano consensit; incertum an ob istam quoque, cum Iouiniani mens de gratia Dei lateat.

Iusta igitur de causa Pelagius iisdem pressus est argumentis ab Hieronymo in Dialogis, quibus Iouinianus in libro secundo, cum paria uterque hereticus sentiret. Merito quoque Pelagius reus societatis cum Iouiniano peractus est, ab inclyto gratie defensore; nec uim Grece uocis nesciuit, uir linguarum peritia nemini Patrum secundus. Atque hec apta uideri potest questionis solutio, si modo Iouinianus ita sensisse credatur atque coniectum est.

At si aliud impeccabilitatis genus reipsa induxit,  cuiusmodi scilicet heretici nostre etatis, quod longe probabilissimum, sin minus certum, dicendus est Pelagius sententiam mutasse, et primis quidem temporibus, quemadmodum et Celestius, Iouiniano adhesisse; postea uero, cum inuidiosam cernerent consensionem, ab eo recessisse. Prius ergo asseruerunt hominem, qui baptismum uere susceperit, iam non posse peccare, eamque assertionem ipse quidem Pelagius in expositionibus Paulinis, Celestius in libro Capitulorum tradidit; dixerunt postea, quod et Iulianus , hominem post baptismum posse non peccare, quo dicto impeccantiam Iouiniani duriorem per se nimiumque admirabilem mollierunt, credibilioremque fecerunt.

Priorem sententiam legerat Hieronymus in operibus Pelagii Celestiique sibi notis, atque ita merito Pelagium Iouiniano addidit; posteriorem uiderunt accusatores Hieronymi in libellis fidei ab heretico  utroque editis, unde criminandi occasionem sumpserunt.

Ea uero distinctio non est a me excogitata studio defendendi Ecclesie doctoris, quamquam esset iusta excogitandi causa; sed pars utraque ab hereticis ipsis traditur non obscuris uerbis; et posterior quidem aperte in omnibus fidei libellis. Liberum, inquiunt. sic confitemur arbitrium, ut dicamus, nos semper indigere Dei auxilio, et tam illos errare qui cum Manicheo dicunt hominem peccatum uitare non posse, quam illos qui cum Iouiniano asserunt hominem non posse peccare; uterque enim tollit arbitrii libertatem. Nos uero dicimus hominem semper peccare, et non peccare posse, ut semper nos liberi confiteamur esse arbitrii. Prior uero a Pelagio ad hec uerba Pauli: Qui enim mortui sumus peccato, quomodo adhuc uiuemus in illo ? Cum enim de baptismo sermo fiat a Paulo, et uox interrogantis quamdam significet, breui scholio Pelagius addidit, uult tam firmum esse baptizatum, tamquam perfectum; que pura  Iouiniani et sententia, et ratio, et loquendi forma. Deinde Celestius cap. 6 libri mox appellati asseruit filios Dei non posse uocari, nisi omnino absque peccato fuerint effecti. Quo in libro apertum est, dictos esse filios Dei pro baptizatis, siquidem baptismus sit sacramentum adoptionis; dictum quoque, sine peccato pro perfectis: statim enim obiectione facta, in concilio Diospolitano infertur, unde secundum ipsum dictum est, neque Apostolum Paulum esse filium Dei, qui dicit: Non quod iam acceperim, aut quod iam perfectus sim . Fuit igitur eadem Celestii que Pelagii, eadem amborum que Iouiniani sententia.

Sed quo primum tempore, inquies, Pelagius reperitur mutasse sententiam? Tunc opinor cum in Diospolitana synodo obiectum est quod diceret, hominem posse esse sine peccato, et Dei mandata obseruare, si uelit; respondit enim in hec uerba : Posse quidem hominem esse sine peccato,  et Dei mandata custodire, si uelit, diximus; hanc enim possibilitatem Deus illi dedit; non autem diximus quod inueniatur aliquis ab infantia usque ad senectam, qui numquam peccauerit; sed quoniam a peccatis conuersus, proprio labore et Dei gratia possit esse sine peccato, nec per hoc tamen in posterum inconuertibilis.

uides, lector, consentientem rursus Pelagium cum Iouiniano suas uirgines a sancto proposito ad uitam impuram hortante, spe uenie per penitentiam consequende et redeundi ad integritatem mentis. uides pariter consensionem quidem fuisse Iouinianum inter et Pelagium de , qua parte nocet moribus, licentiamque facit uiris familiarius uersandi cum gregibus mulierum; non fuisse tamen de ceteris dogmatibus, siue que ad traducem peccati, siue que ad consequentia alia pertinerent; atque ita intelligis Hieronymum Mercatori de primis auctoribus heresis Pelagiane non pugnasse.



CAPUT uII. Inquiritur in uersus quosdam Prospero tributos de societate heresis Pelagiane cum Nestoriana.


Peruulgatum est illud heresis Nestoriane et Pelagiane epitaphium, quod communi utriusque tumulo inscriptum fertur a Prospero; et in quo simile quiddam enigmati legitur, alteram heresim alterius fuisse matrem simul et filiam. Dicitur enim Nestoriana Pelagiane ortum dedisse, et quem dederat ortum, ab ea uicissim recepisse: nam cum Nestoriana Dominum Iesum docuisset, ut quidem uidetur pete, nature meritis dignitatem, qua Christus esset, consecutum fuisse: Pelagiana multo post tempore, uelut hinc enascens, asserere ausa est, singulos homines iisdem nature meritis gratiam, qua fiant filii Dei, accipere. Que cum assertio inualesceret, Nestoriana heresis pene annis confecta, atque emortua, cepit inde reuiuiscere, atque ita error, qui a capite Christo in membra, id est, in homines,  defluxerat, a membris postmodum ad caput quasi rediit: quod canit epitaphii scriptor; sed audiendus ipse est.

Nestoriana lues successi Pelagiane,
   Que tamen est utero progenerata meo.
Infelix misere genitrix et filia nate,
   Prodiui ex ipso germine quod peperi.
Nam fundare arcem meritis prior orsa superbis,
   De capite ad corpus ducere opus uolui.
Sed mea dum proles in summa armatur ab imis,
   Congrua bellandi tempora non habuit.
At consanguinee post tristia uulnera fraudis,
   Aspera conserui prelia fine pari.
Me tamen una dedit uictam sententia letho,
   Illa uolens iterum surgere, bis cecidit.
Mecum oritur, mecum moritur, mecumque sepulcrum
   Intrat, et inferni carceris ima subit.
Quo nos precipites insana superbia mersit
   Exutas donis, et tumidas meritis.
Nam Christum pietate operum et mercede, uolentes
   Esse Deum, in capitis federe non stetimus:
 Sperantesque animi de libertate coronam,
   Perdidimus, quam dat gratia, iustitiam.
Quique igitur gemine miseraris busta ruine,
   Ne nostro exitio consociere caue.
Nam si que Domini data munera sero fatemur,
   Hec homini credis debita, noster eris.

Ingeniose quidem hec et acute dicta fateor, sed uere, an secus, opus est diligentius inquirere: tum quia ratio dissertationis suscepte id exigit, tum propter popularem opinionem, in qua Cassianus  pete consentiens, aliique Occidentis Patres, quibus Nestoriana heresis minus initio perspecta fuit, concesserunt.

Erit autem diligentis huiusce opere non leue pretium, siquidem uera utriusque heresis cognatio non admodum uulgo nota, inter inquirendum, opinor, patefiet.

Auctor igitur epitaphii de Nestoriana heresi sex omnino docet: ipsam scilicet Pelagiane originem  dedisse, ab ipsa uicissim originem recepisse, uoluisse hominem pietate et mercede operum factum esse Deum, pugnasse post uulnera consanguinee fraudis, unica sententia peremptam esse, et simul cum Pelagiana insepultam, atque detrusam ad inferos.

Hec omnia contendo, ut a peta eleganter, ut ab historico uel confuse, uel falso dicta; quod ut manifestum fiat, tria sunt paulo attentius obseruanda.

Primum, questionem de diuinitate Christi in Oriente natam esse, propositamque ea fere communi formula, qua quereretur quo nomine Maria mater Iesu deberet dici, an tantum, an , an , an ; non quod de uocula lis esset, sed quod precipua Christiane fidei controuersia propriis, ut fit, uerbis conciperetur.

Secundum, heresim, que negat Deum ex Maria natum, uariam habuisse uariis temporibus formam. Primam ipsi, quantum huc pertinet, induit Paulus Samosatenus Antiochie episcopus: secundam, Photinus, qui Sirmiensi Ecclesie prefuit: tertiam, Leporius  monachus: quartam, Nestorius Constantinopolis presul; atque hinc una heresis, ut diuersas formas, sic et nomina a diuersis auctoribus diuersa accepit: dicta siquidem est Pauliana, Photiniana, Leporiana, et Nestoriana.

Paulus tertio seculo eo uesanie prorupit, ut, quia quem Maria peperit purum hominem assereret, Mariam diceret, proprie nominari non posse, nisi . Addidit uero Marie filium suis operibus promeruisse coniunctionem quamdam specialem cum Deo, propter quam filius Dei utcumque uocaretur; sed coniunctionem intelligebat solius habitudinis, eamque cum Deo ipso toto, si licet ita loqui: neque enim, ut erat Iudaice perfidie addictus, trinitatem personarum diuinarum catholice fatebatur, sed uoce tenus, quare Mariam neque , neque , neque , nisi abusiue, uocari uolebat.

 Docuit Photinus quarto seculo, natum quidem ex Maria esse Christum, id est, hominem coniunctum uerbo Dei: ideoque Mariam non esse tantum , sed etiam ; nolebat ille uero coniunctionem esse pure moralem, sed negasse fertur uerbum esse Deum reipsa, uerum prolaticium quiddam, quod subinde et a Deo proficisceretur ad opus demandatum, et ad Deum rediret post impletum opus. Ille Mariam negabat esse uere , sed tantum .

Leporius, initio quinti seculi, cum Paulo sensit eum quem Maria genuit esse purum hominem, eumque suis operibus promeritum ut coniungeretur, et quidem substantialiter, uerbo eiusdem cum Deo substantie; unionem tamen nolebat fuisse perpetuam, quippe cum in cruce sublata sit, licet resumpta post resurrectionem: quare asseruit uirginem proprie dici debere tantum , non item aut , aut , aut .

Nestorius ann. 428 predicare cepit Mariam peperisse  Christum, atque ita dici debere, non tantum, sed etiam ; Christum tamen purum hominem esse, qui non meritis, sed gratia iam inde a matris utero sit assumptus a uerbo Deo, id est, a secunda Trinitatis persona, sed assumptionem non fuisse , qua homo Deus fieret, sed mere , qua homo esset Dei, uel instrumentum, uel indumentum, uel templum, uel simulacrum: quamobrem uirginem nominari posse fatebatur; non tamen proprie, sed eo tantum modo quo Elizabeth appellari posset , quia Ioannem peperit, in quo esset Spiritus sanctus.

Tertium, heresim que a Pelagio nomen accepit, uariam quoque a uariis auctoribus, de gratia Dei in negotio salutis male sentientibus, formam accepisse; aliam scilicet a Leporio, qui Christum uoluit, hominesque ceteros meritis nature promeritos id omne diuine gratie, quo donati sunt; aliam a Pelagio, qui homines quidem promereri dixit. Istud quodcumque  habent gratie, Christum uero gratiam qua Dei filius factus est, beneficio recepisse, aliam a quibusdam Pelagianis, qui assererent, neque Christum ullis suis meritis, neque reliquos homines mereri posse gratiam qua donati sunt, sed homines suis tantum conatibus, suaque ad Deum fide, diuinam beneuolentiam prouocare, ad impertiendam gratiam, qua instructi possint opera pietatis prestare.

His autem animaduersis, petendum a defensoribus epitaphii, quid nomine luis Nestoriane intellectum putent a peta, an totam heresim suis quatuor ueluti partibus constantem; an unam potius, eamque proprii nominis Nestorianam. Si totam, quomodo una sententia dicitur uictam dedisse letho, cum Pauliana heresis Antiochenis conciliis duobus, Photiniana in Sirmiensi, Leporiana in Africano, Nestoriana in Romano, Alexandrino et Ephesimo damnata sit? Si Nestorianam proprie dictam significatam uelint, quomodo Christus, operum pietate ac mercede,  factus Deus dicitur, cum Nestorius, et reipsa Deum esse negauerit, et in utero uirginis, qualemcumque admisit, unionem naturarum factam dixerit?

Petendum pariter quomodo uelint a suo peta Pelagianam heresim spectatam: an totam, an in parte. Si totam, qua ueritate cecinit heresim hanc, cum uellet iterum surgere, bis cecidisse? Nam et in Pelagio, Celestioque non semel, siue Diospoli, siue Rome, siue Carthagine, siue Ephesi, et in Leporio in Africa anathemate percussa est. Si in parte tantum, qua ratione asseruit uoluisse Pelagium ut Christus meritis euaserit in Deum? Cum Iulianus in libello Fidei, in quo libellis aliorum duorum consonat, factam in utero uirginis coniunctionem naturarum confessus sit iisdem uerbis quibus Leporius, approbante concilio Africano, et Augustino subscribente, ad fidem catholicam pristino suo errori contrariam exponendam, usus est. Nascitur ergo nobis, inquit Leporius, proprie de Spiritu sancto et Maria  semper uirgine Deus homo iehsu Christus Filius Dei, etc. Iulianus: Nascitur ergo nobis ex Spiritu sancto et Maria semper uirgine, qui secundum diuinitatem numquam defuit Patri: ex duabus igitur substantiis plenissimis, atque perfectis Dei et hominis Iesum Christum Filium Dei accepimus.

Quod si nomine Pelagiane heresis ipse quoque Massiliensium error comprehensus dicatur, quam multa oportet in historiam peccari? Nam et Cassianus Massiliensium princeps acerrime inuehitur  in hanc Christi ex meritis, quasi mercenariam deitatem, et Massiliensium dogma proscriptum non est cum Nestoriano, in Ephesina synodo sed centum fere post annis in Arausicana II.

Quid plura persequar? Pete procul dubio Leporiana heresis pro Nestoriana illusit, cum tamen multum discriminis inter utramque intercedat; sed danda pete eo facilior uenia, quod ipse quoque Cassianus, et in eodem peccauerit, et suam in sententiam traxerit amicum Leonem Magnum, aliosque  postmodum plures, tantam utriusque auctoritatem secutos.

Opinatus est scilicet Cassianus, Nestorium paria in omnibus cum Samosateno meritorie dignitatis auctore sentire, quicum in capitali dogmate, quod Christus sit re ipsa purus homo, consentiebat: sed opinione sua falsus est, propterea quod in Oriente uixerat ante Nestorii patefactam heresim, et in Occidente scribebat Massilie, ubi Samosateni dogma, propter Leporium monachum, in aperto erat. Erat autem in obscuro adhuc Nestorianus in Galliis, atque etiam in Italia: nam fama uulgante rescitum erat, a Nestorio Samosateni heresim renouari, nec tamen sermones, epistoleque Nestorii a Leone tunc diacono, Celestini iussu ad Cassianum missa super ea re heretici mentem latere uolentis aperiebant: id uero facile quisquis intelliget, si modo scriptas a Nestorio ad Celestinum litteras, cum nostris ad ipsas notis, legerit.

 Quid ergo, inquies, nullane fuit Pelagianam inter et Nestorianam heresim societas? Fuit sane, eaque longe maior quam uulgo creditur: Nestorius enim bene sensisse non uidetur, neque de peccato ipso originali, prout mente discernitur a debito moriendi, propter Adami peccatum contractum; neque de gratia Christi, quam a lege et doctrina non distinguit; neque de Incarnationis fine, quem uoluit esse solum recte uiuendi exemplum ceteris hominibus a Christo prestandum: que tria sunt precipua Pelagianarum questionum capita.

Iulianus uero, partim in professione fidei, partim in opere postremo contra Augustinum, non obscure prodit, ut ipse quidem putauit Augustinus, se suosque magistros Pelagium et Celestium de incarnatione uerbi, Theodoro Mopsuesteno, Rufinoque Syro assentiri .

Quantumcumque ergo latere conati sint Pelagiani,  uerbisque in speciem catholicis dissimulauerint mentem hereticam, idoneis tamen indiciis produntur, ut non immerito Hieronymus Pelagium dixerit Antichristum, quo nomine Patres Nestorium uocare solent, aliosque Christomachos. Nihil ergo mirum, si Nestorio tam pertinaciter Pelagii sequaces adheserint, ut Ephesina synodus eosdem canones aduersus Nestorianos ac Celestianos condiderit, et utrumque nomen, eiusdem inuidie, eiusdemque impietatis, ea tempestate existeret.

Mirabitur forte quispiam, quod de Pelagianis asserimus, cum ipsos Hieronymus, Augustinus, Orosius,  Mercator, Patresque in concilia tot tantaque coacti, neque hac inuidia onerauerint, neque impietatis huiusce accusarint: qua enim ratione potuit tantam, tamque acrium fidei defensorum diligentiam, intelligentiamque id fugere, quod aliorum oculi deprehenderint? Hec sane grauis est obiectio, sed que possit inde dilui, unde uim accipere uidetur.

Nondum profecto fuerant exorte Nestoriane turbe, cum Pelagii heresis in publicum erupit: nondum Theodori fama laborare ceperat, neque impietas clepens sese, catholicis aut certe ambiguis uerbis, deprehensa fuerat, cum ubique prostratus Ecclesie fulminibus Pelagianismus uidebatur emortuus. Ea omnes etate Samosatenum, Photinumque exsecrabantur, tamquam gemine blasphemie reos, uiolate scilicet Trinitatis ac Incarnationis: infandum quidquid illi effutierant, Theodorus partim emollierat, manifesta confessione, partim dissimulauerat obtentu meliorum de Christo uocum: quare apparebat sana in speciem fides Pelagianorum de Incarnatione,  dum pestem tegerent in recessu, cumque Theodoro, immo cum catholicis loquentes, crederentur eadem animo, que uerbis sentire. Erat autem eo propensior in hanc partem credulitas, quo manifestius se prodebant alii errores, qui sua specie detinerent animos, studioque fidei uere succensos in sui odium conuerterent.

Quamquam Augustinus, ut erat hominum perspicacissimus in peruidendis errorum latebris, Iulianum propter imprudentes quasdam uoces suspectum habuit dogmatis de mercenaria Christi diuinitate.

Ex eo sane, quod erat positum a Pelagianis principium, gratiam non nisi ex meritis dari, ne sit apud Deum iniquitas, atque acceptio personarum, necessaria consecutione connectebatur error de promerita humanis meritis a Christo diuinitate: quare illo dato, quod erat quoddam totius heresis fundamentum, negari non poterat istud ab homine, qui suam uellet constare sibi, atque consentire sententiam. uerum  aliud est laborare uitio , aliud consequens per seipsum tueri: id enim nisi ita se haberet, nemo hereticus ratione umquam conuinci possit; unde enim possit, quam ex eo quod uerum fatetur? Pelagianos fateor peccasse in dialectice leges, peccasse nego contra fidem hanc Incarnationis; Cassianum reor, preiudicio magis quam certo testimonio, Pelagianos accusasse.

Immo Pelagius eo in libro , quo maxime gratiam impugnauit, uideri potest beatam uirginem Deiparam credidisse: cum enim sanctas feminas recenseret, pro coronide adiunxit, ipsam etiam Domini ac Saluatoris nostri matrem, quam sine peccato confiteri necesse est pietati. Si enim Maria uirgo Domini ac Saluatoris mater uere dicitur, is profecto quem genuit, neque suis meritis obtinuit dominatum in ceteros homines, neque operum mercede accepit, unde posset populum suum saluare a peccatis eorum, alioqui infirma esset Ecclesie conclusio colligentis  ex symbolo, ubi Filius Dei dicitur, natus ex Maria uirgine, Mariam proprie esse Deiparam.

In summa, nec Cassianus Nestorii aut Pelagianorum doctrinam assecutus est: nec scriptor epitaphii pro ueritate cecinit: nec ambe hereses in eo cognate sunt, quod utraque Deipare nomen uirgini Marie abiudicaret: nec Massilienses, quorum dux Cassianus, rati sunt Christum mercede operum factum esse Deum: nec Augustinus gratuitam predestinationem aliunde probauit, quam ex confesso apud ipsos exemplo Christi: nec popularis opinio, de confederatis contra heresibus duabus, idonea auctoritate nititur.



MARII MERCATORIS OPERUM QUAE EXSTANT PARS POSTERIOR, CONTINENS EA QUAE AD HAERESIM NESTORIANAM SPECTANT.





PRAEFATIO HISTORICA.

Posterior pars operum Marii Mercatoris cum Nestorianam causam contineat, qua nulla fere est in ecclesiasticis monumentis celebrior; cumque exhibeat omnia fere istius cause instrumenta, que in hunc usque diem uel obscura fuerunt uel penitus ignota: non erit, opinor, ingrata studiosis rerum ecclesiasticarum, immo placitura credi potest, propter nouitatem, lucisque diu expetite affulgentiam. Non uidetur tamen posse legi tanta cum animi uoluptate tantaque utilitate, quantam afferre ualet, nisi prius perspecta sit historia annorum octo, qui a Nestorii ordinatione ad ipsius deportationem in Oasim effluxerunt.

Atque hec me ratio adduxit, ut putarem huiuscemodi historiam premittendam; nec tamen accipiendam ex aliis scriptoribus, quam qui uel negotium hoc gesserint, ut Celestinus, Cyrillus, Nestorius, Cassianus, Theodoretus, et Patres Ephesini; uel suis oculis spectare potuerint, que gerebantur, ut Socrates et Sozomenus; uel paulo post exstiterint, ut Gennadius, auctor Predestinati, Euagrius, aliique, siue qui catholicas partes secuti sunt, siue qui contrarias: eo enim maiorem que dicentur obtinebunt fidem, quo minus aut dubiis coniecturis, aut leuibus ratiociniis probabuntur; immo quo certioribus eiusmodi auctorum testimoniis uerbisque etiam referentur.

Scio rei Nestoriane synopsim prefixam esse concilio Ephesino. Scio et eiusdem rei a Patre Petauio conscriptam historiam; nec ignoro nuper a Christiano Lupo dissertationem editam, immo et additam dissertationi appendicem de sacrosancta synodo Ephesina. Sed neque me synopsis quam dixi, neque Petauii historia, licet accuratissima, neque alterius uiri docti labor a proposito deterruit: perinde quasi me superflua opera exercerem, idque agerem quod iam ab eruditis hominibus occupatum esset.

Nam preterquam quod necesse fuit rationem reddere ordinis quo Mercatoris Opera disposuimus, lectoribusque ostendere quo singula tempore, quaque occasione nata sint, synopsis certe concilio Ephesina preposita breuior est quam par sit; Petauii historia ad id quod intendimus parum conducit; et Christianus Lupus, cum immensa eruditionis copia, quam in scholia canonum ab octo conciliis editorum congessit, uix non obrueretur, non ualuit ad subtiliora quedam attendere, que a nobis, dum pauciora prosequimur, et in uno concilio Ephesino heremus, curiosius animaduersa sunt: ea tamen non paruo opere pretio referuntur, siquidem subtilitatis non parum, multum momenti ad historiam habent. Nam populares opiniones non paucas auctoritate grauissima conuellunt, et Mario Mercatori quantum gens eruditorum debeat, manifeste ostendunt.



ANNO CCCCXXuII.

Sisinnius, Attici successor, cum tenuisset urbis regie sedem episcopalem non totos annos duos, fato functus est uIII kal. Ianuar. Hierio et Ardaburio coss.; fuit annus ille Christi 427, Celestini pape 5, Theodosii iunioris 20, ualentiniani tertii 3 . Post Sisinnii obitum Constantinopolitanus clerus, inter agendum de successore ita diuisus est in partes, ut aliis Proclo, quem Cyzycene Ecclesie Sisinnius prefecerat, aliis Philippo presbytero pertinaciter fauentibus, uix ulla concordie spes affulgeret: quare uisum fuit Theodosio imperatori, ad componendum dissidium, ex Antiochena Ecclesia Nestorium accersere, qui sin minus utrique parti foret acceptus, neutri certe foret ingratus.

Ad id uero imperatoris animum, preter studium pacis, tres cause induxerunt. Nam et in urbe regia Chrysostomi memoria sancta erat, qui Antiochia euocatus ad sedem Constantinopolitanam, omnes impleuerat numeros absoluti pontificis: et ea tempestate Antiochena Ecclesia abundabat presbyteris, non sanctitatis modo,  sed etiam doctrine eloquentieque opinione celebribus; et Nestorius tot inter insignes uiros, aut merito prestabat, aut certe maiorem aliis famam collegerat.

Erat ille Germanicia oriundus oppidulo Syrie, quamquam Marcellinus Antiochie natum prodidit. Addit Cassianus in eadem urbe institutum, baptizatumque adhuc infantem: scribit Euagrius monasticam uitam professum in Laura sancti Euprepii prope Antiochiam; cumque diu se exercuisset, Ioanne et Theodoreto sociis, factum ex monacho presbyterum a Theodoto episcopo. Ipsum alii tradunt, ubi primum factus est presbyter, prepositum fuisse catechesi, fidemque in Ecclesia non tantum competentibus exposuisse, sed etiam aduersus hereticos defendisse: que duo erant presbyteri cathechiste officia.

Habuit animum a natura superbum, et honoris auidum, mentem opiniosam, et ingenium tractabile in quaslibet simulandi artes. Fouit hec uitiorum semina solitudo, homini per se uanissimo faciens sui ipsius pretium et amorem. Hec eadem mirum in modum auxit Theodori Mopsuesteni disciplina, quo magistro didicit, primum male sentire de incarnatione uerbi, tum orthodoxos despicere quasi rudes, et tandem heresim populis incautis facunde insinuare pro tempore et loco: natiuam enim facundiam, dicendique extemporalem facilitatem conuertit in nefarios usus.

Eiusmodi indole disciplinaque informatus, affectauit in primis sanctitatis speciem, cui fidem etiam apud non imprudentissimos faciebat infrequentia publici, secessus inter libros, pulla uestis, pallor uultus, inedie continentieque index, cogitabunda frontis grauitas, et modesta quedam tristitia, aliique fuci, quibus nequitia solet mentiri uirtutem.

Illusis porro hunc in modum oculis mentibusque hominum, alias adhibuit artes, et pene prestigias, quibus uoluntates omnium ordinum sibi conciliaret. Et primum quidem, etiam cum Antiochie uersaretur, prebuit se Chrysostomi non admiratorem tantum, sed etiam imitatorem, quoad genus illud dicendi Asiaticum, quo nullum populo gratius est. Postea ut optimi cuiusque studiosique fidei beneuolentiam promereretur, aduersus hereticos, qui maxime tunc erant inuisi, Apollinaristas, Arianos, Origenistas, aliosque odium capitale exercuit. Denique, postquam uenit Constantinopolim, in magnatum existimationem, ipsiusque imperatoris et reginarum uirginum gratiam, conciliatrice fama, obrepere ausus est. Neque audentem spes fefellit, magno rei christiane malo: nam cuncta moliebatur eo tantum consilio, ut heresim mente conceptam tum demum proderet, cum eam posset auctoritate sustentare.

Molitionibus hominis tam fraudulenter improbi fauebat conditio temporum, aule status, et imperatoris Theodosii indoles: erat enim optimo principi mitis animus, pacisque et religionis amans, sed facilis capi pietatis specie, et occupantium preiudiciis. Diu uixerat sub Pulcherie sororis, sancte quidem uirginis, sed imperiose regimine, qua uelut ex seruitute, ut se aliquando in libertatem assereret, res per se gerere uideri uolebat; seruiebat tamen aulicorum consiliis, quibus summa erat audendi quidlibet sub nomine principis licentia.



ANNO CCCCXXuIII.

Nestorius igitur a Theodosio euocatus post trimestre spatium uacantis sedis, Constantinopolim aduenit, Tauro et Felice coss., secumque Antiochia Anastasium presbyterum adduxit, arcanorum omnium consiliorumque socium, quo postmodum usus est, uelut administro impietatis et professi in Deiparam odii.

Ordinatus Iu idus Aprilis magno tum episcoporum, tum clericorum, auleque et plebis fauore. »Extemplo, inquit Socrates, cum orationem apud imperatorem haberet, hanc sententiam, que multis in ore est, coram uniuerso populo protulit: Tribue mihi, imperator, terram hereticis purgatam, et ego tibi celum tribuam. Tu mihi in profligandis hereticis subueni, et ego tibi in profligandis Persis subueniam. Qua uoce uisus est non tam zelum fidei quam animi intempestiuam audaciam et inanis glorie cupiditatem prodidisse .«

Quinto post die, Arianorum ecclesiam demoliendam curauit; sed ipsismet Arianis, pre impotentia ire, faces in templi sui tectum iniicientibus, ignis corripuit uicinas edes, incendioque fedasset urbem, nisi Deus impetum flamme repressisset: unde commotus populus Nestorio, quasi uaticinans, fecit incendiarii nomen.

Nec Arianos tantum insecutus est, sed Macedonianos quoque et Nouatianos, atque Quartadecimanos, immo et Celestianos; sed istos remissius, alios tam acriter, ut de modo seruando moneri debuerit ab imperatore: qui tamen ipsius impulsu ad Florentium P. P. aduersus omnes hereticos legem dedit Constantinopoli III kal. Iunii, Felice et Tauro coss. . Poterant hec uideri officia optimi episcopi, nisi, quod ait uincentius Lirinensis, ut uni sue heresi aditum patefaceret, cunctarum hereseon blasphemias insectatus esset .

Quin etiam Chrysostomi nomen iam relatum ab Attico in sacra diptycha, sed adhuc inuisum aule, propter ueteres parentum Theodosii inimicitias, gratiosum effecit omnibus: tanteque pacis sequester, non solum aulicos sibi deuinxit, sed plebem etiam, et eos maxime, qui, quoniam ab aliis propter Ioannem Chrysostomum ingenti numero discessionem fecerant, Ioannite dicebantur.

Cum occuparet hac arte omnium secularium animos, tendebat simul insidias utrique alteri ordini, ut cum heresim propalasset, clericos monachosque, et cepiscopos, quos procul dubio repugnaturos intelligebat, partim aule potentia, partim multitudinis uiolentia terreret.

 Rebus ita comparatis, credidit se iam tuto posse heresim insinuare, sed dolose adhuc et per fidos dumtaxat ministros, alienaque persona, ut si secundis auribus exciperentur ministrorum dicta, uteretur ipse populari aura ad tendendum porro; sin contra commouerentur animi, subduceret sese inuidie, et uoces ab aliis in uulgus sparsas opportuna explicatione inflecteret in molliorem sensum.

Primum illud factum alii aliter narrant. Ita Cyrillus: Erat episcopus quidam, Dorotheus nomine, Constantinopoli eademque Nestorius sapiens, uir questus causa adulationi deditus, linguaque ad temeritatem promptus. Hic dum frequens esset in ecclesia populus, Nestorio in cathedra Constantinopolitane ecclesie sedente, surrexit, et magna uoce inclamare ausus est: SI QUIS MARIAM DEiPARAM ESSE DIXERIT, ANATHEMA SIT. Mox ingens populi clamor, et discessio consecuta est, etc. .

Aliter Socrates. Causa, inquit, eius generis fuit. Anastasius presbyter, qui una cum eo Antiochia illuc uenerat, eiusque consuetudine semper usus erat, et in magno honore ab illo habitus, eique in rebus gerendis consiliarius, quodam tempore in ecclesia docuit, MARIAM A NEMINE DEIPARAM uOCARI DEBERE; EAM ENIM HOMINEM ESSE, ET AB HOMINE DEUM NON POSSE NASCI. Hec uerba omnium animos, tam clericorum quam laicorum, magnopere conturbarunt .

Quocumque tandem modo res acciderit, siue eo, quem refert Cyrillus, siue altero, quem Socrates, siue etiam utroque, quod magis reor; Anastasio scilicet primum disputante, Dorotheo primum anathema dicente, aduersus ; Nestorius certe neutri restitit, sed oratione potius fauit. Nam cum Anastasius suo sermone tumultum in ecclesia concitasset: Nestorius, inquit Socrates, sententiam Anastasii confirmare studens , sepissime de ea controuersia in ecclesia pro concione disseruit; deque eadem pugnaciter questiones posuit, et uocem DEIPARAM omnino reiecit . Dorotheum pariter sin minus impulit, quod tamen similius uero, saltem, ut scribit Cyrillus, passus est palam in ecclesia, dum sacra peragerentur, temerario ausu effutire: SI QUIS MARIAM DEIPARAM ESSE DIXERIT, ANATHEMA SIT .

Nec tantum patienter tulit Anastasium Dorotheumque impie locutos. Sed cum decreuisset conceptum ex longo uirus per se tandem euomere, in magna ecclesia, ubi frequens erat omnium ordinum exspectatione pendentium consessus, sermonem habuit de incarnatione Dominica, uel de uirgineo partu, quem non immerito insipientissimum tractatum Marius Mercator , pestiferum Cassianus , blasphemie omnis compendium Cyrillus uocat; totum enim continet uenenum impietatis tunc primum a Nestorio propalate; et hec presertim uerba, que ab omnibus fere scriptoribus cum exsecratione referuntur: Habet matrem Deus: ergo excusabilis gentilitas matrem diis subintroducens. Non, uir optime, Maria peperit Deum, etc., peperit hominem Deitatis instrumentum, hominem , etc. Sermonis initium, etc. Doctrina pietatis est sensatorum in ecclesia intentio; pietatis autem doctrina prouidentie cognitio est, etc.

Ad tantam blasphemiam cohorrescentibus omnibus, ea fuit auditorum indignatio, eaque fidelium animorum commotio, ut non defuerint qui in sanctissima ecclesia coram illo reclamarent; factum enim est eodem die quo sermo de incarnatione dictus est, ut simplex quidam monachus, statim habita concione, cum fidei studio arderet, in medium ecclesie progressus, cum synaxis celebraretur, impietatis preconem, quod hereticus esset, ab ingressu prohibere conatus sit. Sed hunc ille  cesum magnificis presidibus tradidit, flagrisque denuo dissectum, et publice cesum, precone non absque clamore preeunte, in exsilium expulit. Neque tragedia hec hisce finibus constitit; etenim qui partes sequebantur omnia per uim agentis, post impiam illius concionem, nisi Deus prohibuisset, in ipsamet sacrosancta Dei ecclesia cedem edituri erant. Ita monachi Constantinopolitani in supplicatione imperatori oblata .

Factum quoque, quod scribit Cyrillus, ut plebs Constantinopolitana, leuibus quibusdam uanisque hominibus, et iis qui Nestorio adulabantur, exceptis, a synaxi abstineret; abstinerent ab ea quoque omnia fere monasteria, eorumque archimandrite, immo et magna pars senatus: uerentes ne ipsomet episcopo, et illis etiam, quos Antiochia discedens inde secum abduxerat, quiduis peruersum euomentibus, aliquod in fide detrimentum acciperent .



ANNO CCCCXXIX.

Nestorius partim ira furens, partim fretus aule potentia, paulo post alterum sermonem fecit, uelut aduersus Arianos et Macedonianos, reipsa uero aduersus catholicos, quo et priorem confirmare uisus est, siue calumnia catholicis inusta, siue symboli Niceni auctoritate suos in sensus detorta. Quo tempore contigit mirabile quiddam, atque audax facinus, quod narrat Cyrillus de Eusebio, qui propter singularem doctrinam et pietatem Dorilei episcopus fuit. Ille cum inter laicos tunc temporis uersaretur, impie dicentem pro concione episcopum ausus est uerbo palam arguere, sueque fidei, atque animose in hereses fortitudinis specimen eximium dedit.

Fecit et tertium, breui post tempore, uelut in Apollinaristas, de dogmate seu , id est, de inconfusa duarum in Christo naturarum coniunctione, et reciproca nominum communione; in quo uenenum texit paulo artificiosius, tantoque nocentius populis infudit, quod uideretur in Apollinaristas, qui naturas in Christo confundebant, inuisum catholicis ea tempestate nomen, inuehi: quamquam heresim suam de Christo puro homine, et sola prestantia a sanctis aliisque hominibus diuerso, tacere non potuit.

 Ita furenti in Christum heretico plures magnis animis restiterunt; sed, quod admiratione dignum est, laici primum, et monachi, deinde presbyteri, demum episcopi. Neque uero rem agendam uerbo tantum putarunt magnanimi defensores fidei, sed scriptis et stylo quoque, ut ad plures pertineret cause tante tamque religiose cognitio.

Primus omnium Eusebius, diuino spiritu incensus, obtestationem in Nestorium publice proposuit, eoque facto omnium animos inflammauit fidei studio aduersus episcopum heretica Pauli Samosateni dogmata renouantem. Obtestatio sic se habet: Quicumque schedam hanc accepturi sunt, eos per sacrosanctam Trinitatem adiuro, obtestorque, ut eadem episcopis, presbyteris, diaconis, lectoribus, necnon et laicis quoque Constantinopoli habitantibus ostendant, eiusdemque exemplum ad euidentem heretici Nestorii confusionem iisdem impertiantur; ut qui eadem prorsus sentiat que Paulus Samosatenus, ante centum sexaginta annos a catholicis episcopis anathemate condemnatus .

Tunc temporis, ut mihi quidem uidetur, Marius Mercator scripsit epistolam eiusdem cum Eusebii obtestatione argumenti, et eiusdem fere modi, nimirum de discrimine inter heresim Nestorii, et dogmata Pauli Samosateni, Ebionis, Photini, et Marcelli Galate; feruebat enim inter omnes questio, an Nestorius cum Samosateno sentiret; et ut quisque, aut ingeniosus sibi uidebatur, aut eruditus, sententiam ferebat: unde suum quoque Socrates, quantumcumque laicus, et rerum theologicarum peritus, ut homo de aula, iudicium interponere uoluit . Habet uero Mercatoris epistola hoc initium: Samosateni Pauli atque Nestorii est ista non minus impia quam uana doctrina, etc.

Tunc pariter exemplo laicorum incensi presbyteri, cum in ecclesia que Irene maritima dicebatur in prauum dogma inuecti essent, continuo minis et auctoritate frendentis episcopi silere iussi sunt: unde accidit ut populus usitatam fidei predicationem requirens publice inclamaret: IMPERATOREM HABEMUS, EPISCOPUM NON HABEMUS .

Neque tantum querelis populus rem egit, sed minis quoque et publica exprobratione scelerum que specie pietatis Nestorius tegeret; obiecit enim indigentium negligentiam, facultatesque pauperum cupidis hominibus erogatas; tum minatus est proiectionem in mare, et pastoris in lupum uersi necem .

Minas excepissent facta, nisi magistratuum potentia, ipsiusque imperatoris Nestorio fauentis retinuisset metus. Utrumque libera simplicitate monachi ipsimet Theodosio obiecerunt. Postquam enim impotentiam Nestorii, et furendi aduersus quemlibet licentiam exposuerunt: Superbia, inquiunt, qua omnes paruipendit, elatus, pecuniisque et corruptorum quorumdam hominum potentia fretus, et ut libere quod res est dicamus, uestra quoque dominatione fretus, hec facit .

Dum cuncta feruerent odiis, hinc et inde quidem infestis, non tamen pariter hinc et inde iustis, Proclus, qui a Sisinnio ordinatus fuerat Cyzycenorum episcopus, pergebat pristinum officium implere Constantinopoli, et in ecclesia populum docere. Cum autem moleste ferret zizania spargi pro bona semente in agrum Christi, quem excolendum susceperat, dum fieret amplissima quedam synaxis, urgente pectus uere apostolicum Christi caritate, habuit in maximo omnium ordinum cetu pro Deipara uirgine contra Nestorium orationem panegyricam, in qua, licet aduersarii nomen tacuerit, presidentem episcopum reueritus, heresim tamen omnibus notam, summo auditorum plausu, refellit. Factum narrant Theophanes et Cedrenus his uerbis: , , , , , , etc. Die festo solemniore, presidente Nestorio, conuersus ad concionandum Proclus dixit: Homilia in Deiparam, cuius initium est, uIRGINALIS CONuENTUS HODIE, FRATRES, etc. uincentius Ricardus, ex uetere Chronologia Greca manuscripta, paulo aliter factum refert. , , . , etc. Constituerat Nestorius festum solemnius Proclo, quo doceret populum; Proclus uero repente magna uoce dixit: Homilia in dominam Deiparam, uIRGINALIS, etc.

Habita est insignis illa omniumque laudibus celebrata homilia anno Christi 429, qui primus fuit Nestorii, die festo solemniore, aut Christi, aut beate uirginis. Erant enim eiusmodi . Habitam ergo oportet, uel in , die 6 Ianuarii, quod minus reor; uel , quam Annuntiationem dicimus, die 25 Martii, ut ipsum docet orationis argumentum, atque ipse contextus.

Dicenti tantus ab omnibus datus est plausus, quantum facere potuit maximum, non solum orationis dignitas, sed auditorum etiam cum pietas in Deiparam, tum odium in Nestorium: ausus est ipse tamen continuo pro more populum affari, summaque impudentia ac impietate, Procli precipua queque dicta reprehendere, immo et blasphemie damnare. Orationis initium est: Amatores Christi populos plausus his conferre qui pro beata Maria impendunt sermonis officium, non est mirandum. Hoc enim ipsum, quod facta est templum Dominice carnis, excedit omne quod est laude dignissimum, etc.

Neque uero contentus semel dixisse aduersus Deipare laudatorem, tres iterum habuit sermones, tribus consequentibus post paschalia synaxibus, quibus singulis prolixius tres precipuas Procli sententias arguit, quod Deus sit passus et mortuus, quod Deus sit noster pontifex, quodque beata uirgo dici debeat . Cum uero synaxes olim fierent diebus Dominicis et sabbatis, atque etiam in memoriis martyrum, uix definire  licet quo quisque sermo die sit dictus: quamquam uix ullum crediderim factum die festo, siue martyris, siue sancti alterius; in id enim temporis nullum noui, qui inciderit.

Unum pre ceteris dixit in ingenti corona per suos coacta, eumque tanto nocentiorem reliquis, quanto et prolixior est, et ea continet explicatius, que in aliis breuiter minusque aperte dicta fuerant. Sermonis argumentum erat: Aduersus eos qui propter unionem aut diuinitatem uerbi mortificant, aut humanitatem deificant. Initium: Contumelias quidem hereticorum in me, tamquam delirantium machinas, et horum in mare comminatas submersiones, perturbationum quoque desideria, et persecutionum noua que intenduntur molimina, et indigentium negligentiam, quam nobis obiiciunt, et aliorum in nos garrulitatis deliramenta, tamquam ranarum strepitus rideo, aut certe quantum infantium iacula seu castra contremisco, etc.

In hac oratione tacuit Procli nomen, ut in aliis tribus prioribus; sed singula ipsius arguens, atque ea in primis que Deum continerent pro nobis mortuum, uirum omnibus exinde satis notum, miserrimi, heretici, calumniatoris, Apollinaris, Ariique nomine traduxit.

Miserat infandus hereticus per fidos homines primum suum tractatum de Incarnatione, cum nonnullis aliis homiliis in prouincias, ad pestem latius spargendam. His in Aegyptum perlatis, et in monasteria insidiose maligneque submissis, Cyrillo Alexandrine Ecclesie episcopo imposita est necessitas scribendi ad monachos, ut obuiam iret malo, quod propter nonnullorum, quorum in manus scripta uenerant, imperitam simplicitatem, et credulam leuitatem timeri poterat: procliue enim erat, ut commotio animorum, que iam suborta fuerat, paulatim, ut fit, altercatione cresceret, et in pertinaciam erroris heresimque uerteretur. Ita Cyrillus ipse narrat Celestino pape: Homiliis Nestorii in Aegyptum perlatis, leues quosdam homines in errorem abductos, rectene ille sentiret et loqueretur, an secus, anxie inter se disquirere cognoueram, metuens ne forte morbi contagium in simpliciorum mentibus altiores radices paulatim ageret, ad Aegypti monasteria generalem epistolam scripsi, nutantesque in recta fide confirmaui . Missam oportet epistolam, non circa diem festum , quo tempore monachis indicebatur dies paschalis, alioqui suam haberet solemnem clausulam, que Paschatis tempus indiceret; sed post diem festum paschalem, ad quem cum episcopo celebrandum nonnulli, ex singulis monachorum cetibus, Alexandriam uenire soliti erant, sic tamquam omnium procuratores.

Prestantis illius epistole ad monachos exempla, inquit Cyrillus, ad Constantinopolitanam urbem quorumdam opera deportata  ibidemque lecta, tanto adiumento fuerunt, ut plurimi e magistratu eius rei causa per litteras Cyrillo gratias egerint. uerum hoc ipsum Nestorio quoddam ire contra Cyrillum suscepte fomentum subministrauit .

Iussit ergo Nestorius Photium quemdam respondere ; sed responsio, quam Cyrillus aliquando uidit , ad nostra, quod sciam, tempora non peruenit; nec ea responsione contentus, occultas primum, tum apertas inimicitias aduersus Cyrillum exercuit. Cumque in urbe regia Aegyptii quidam uersarentur, in quos Alexandrinus episcopus propter infamiam uite ex canonum prescripto animaduerterat, eos Nestorius subornauit, ad calumniam Cyrillo faciendam, dandosque aduersus ipsum sibi ac Theodosio libellos, quibus argueretur, non Ecclesiam modo male administrare, sed in Aegypto etiam contra imperatorem pene tyrannidem occupare, certe in magistratus turbas ciere. Hec calumnia postmodum erupit in apertum, sicut et alia, que, ut quibusdam uisum est, Alexandrinis clericis in comitatu existentibus inusta est, quasi cum Manicheis sentirent.

Non tantum Constantinopoli turbatum est, sed Oriente toto, quod tradit Cyrillus, occasione sermonum Nestorii: quos cum accepisset alicunde Celestinus Romanus pontifex, simulque nuntios de turbis Ecclesiarum orientalium, offensus inde, cum aliis episcopis, quorum in cetu de cunctis referri fecerat, consulendum ratus est super ea re Cyrillum, an perinde se res haberet atque fama iactabat. Littere Celestini perierunt, sed earum meminit Cyrillus Nestorio scribens in hec uerba: Quid postremo faciam? tempus enim loquendi est et conferendi cum ueneratione tua, indicante de chartulis quibusdam, que nescio quomodo Romam perlate sunt, reuerendo ac religiosissimo Romanorum episcopo Celestino, cum omnibus qui cum eo sunt episcopis uenerandis, quia utrum sint religionis tue, an non, habetur incertum; scribunt enim nobis, propter ipsas uehementer offensi.

Uno eodemque tempore, ut par est credere, id est, sub finem Aprilis, epistola aduersus homilias Nestorii missa est a Cyrillo, tum ad monachos, ut erudirentur, tum Constantinopolim ad clericos Alexandrinos a quibus spargeretur: plures enim Cyrillus e suis clericis eo submiserat, qui non tantum de more res agerent Ecclesiarum Aegypti in urbe regia, sed etiam qui excubarent pro fide, certoque, de singulis Nestorii molitionibus atque consiliis, presulem suum monerent.

Ab his cum nuntiatum esset Nestorium exulcerato animo omnem lapidem mouere, quo epistole auctoren offenderet, omnibusque aliis inuisum redderet, litteras dedit Cyrillus ad Nestorium, quibus et obiecta purgaret, et motuum causas refunderet in suum auctorem, et querelas Romani pontificis de tractatibus ad se missis exponeret, et penitentiam suaderet, et suam sponderet, in promouenda re fidei, constantiam. Epistole initium est: uenerabiles uiri ac fide digni Alexandriam uenientes retulerunt nobis, egre admodum ferre religionem tuum, et ad ledendum me cuncta mouere, et modis omnibus niti; meque doloris tui uolente causas addiscere, dixerunt, quod epistolam meam ad sanctos monachos circumferant Alexandrini quidam, etc.

 Acceptis litteris Nestorius rescripsit per Lamponem presbyterum, breuiter quidem, sed non sine graui Cyrilli accusatione, quod intemperantius ad se prior scripsisset.

Atque hoc initium fuit aperte contentionis duos inter maiorum sedium antistites, Alexandrine et Constantinopolitane: quorum ut erat maxima tunc auctoritas, siue propter sedium dignitatem, siue propter singulorum personam, sic eorumdem partes secutus orbis pene uniuersus, seipsum incredibiliter commouit, atque etiam diuisit. Nam exinde cepit res agi magno animorum estu, duobus partium ducibus nichil non molientibus, quo aduersarium quisque suum prosterneret: quamquam malignis artibus, ut erat factus a natura, pugnabat Nestorius; aperto marte Cyrillus, cui nimirum animus erat excelsus erectusque, et nisi retineretur freno christiane uirtutis, pene ambitiosus. Imitatus nempe fuerat cum sanctitate mores auunculi Theophili, cuius in sedem successerat: atque hinc ortum, ut ancipitem sui hac in causa opinionem faceret, etiam apud prudentes; nam sedis sue, post Romanam secunde, amor, ardensque fidei studium, et odium heresis, ac impatientia iniurie Christo illate, factis ipsius uarios quasi uultus affingebant: ipsi etiam sermones, quos habebat, pre doctrina atque eloquentia, eximios, efferri uidebantur aliquando, et uix non iracundia accendi.

Eodem tempore in omnes artes intentus Nestorius tentauit, si qua ratione posset, occupare animum Celestini. Didicerat ex litteris Cyrilli, summum pontificem, lectis quibusdam tractatibus, qui Nestorii ferrentur, uehementer offensum esse: ad ipsum ergo epistolam dedit, occasione quidem Pelagianorum episcoporum, Constantinopoli existentium; reipsa uero ad sollicitandum pontificem, suasque, si ualeret, in partes trahendum. Unde et suam mentem litteris exposuisse uideri uoluit, etsi tegebat quam callidissime, et aliquot tractatus misit per Antiochum uirum illustrem, qui uenenum continerent multis uerorum dogmatum inuolucris absconditum. Tres saltem hi tractatus, quantum colligere licet ex Celestini litteris, et Cassiani libris, ab Antiocho delati sunt. Primus de Incarnatione, que turbarum causa; alter in speciem contra Macedonianos et Arianos; tertius, qui ueluti aduersus Apollinaristas, reipsa in catholicos existebat. Epistola porro sic incipit: Fraternas nobis inuicem debemus collocutiones, etc. .

Circa id temporis, suum uidetur Mercator obtulisse Theodosio Commonitorium contra Iulianum et Celestium, ceterosque Pelagianos episcopos, illudque omnibus aliis, siue de clero, siue de curia et aula, edidisse . In eo totam eiuscemodi hominum causam ita patefecit, ut cunctis innotesceret, quos homines amicitia sua Nestorius foueret; atque ita quisque intelligeret, quo animo insectatus esset antea hereticos, cum uiam pararet errori.

Oblata est etiam Theodosio supplicatio a Basilio diacono et archimandrita, Thalassio lectore et monacho, aliisque sanctis monachis, qua, post exposita que hactenus indigne passi essent paterenturque quotidie a Nestorio, post obiectum quoque libera simplicitate imperatori suum heretici patrocinium, duo maxime postulabant: alterum, conuocari synodum, qua dissensiones fidei tollerentur; alterum, comprimi impotentem Nestorianorum audaciam, ne interim pergerent baccari. Temporis ratio conficitur ex eo quod in illa supplicatione res Nestoriane dicuntur perinde se habere ac in litteris Nestorii ad Celestinum; augeri nimirum et inualescere in dies, Nestorio multos, ut ipse quidem mentitur, errorem dedocente; ut autem uerius monachi aiebant, minis et uerberibus terrente.

Tunc etiam Cyrillus respondit nonnullis querentibus quod, cum audiisset impiam Nestorii doctrinam ruere in peius, non continuisset sese, tacendoque passus esset ipsam per se interire; sed e contrario misisset Constantinopolim epistolam quam ad monachos Aegyptios scripserat, eaque sparsa in uulgus Nestorium exacerbasset, et quasi cegisset pertinaciter obfirmare animum aliene reprehensionis impatientem. Scripto Cyrillus exposuit, tum facti sui causas, tum negotii momentum, quod silentium nequaquam permitteret. Duxit uero inde exordium: , , , , etc.

Non multo post Cyrillus, de more diem Paschatis nuntiaturus, misit ad omnes Ecclesias, sed maxime ad Constantinopolitanam, homiliam paschalem  qua fidei dogma de incarnatione uerbi sic explicuit, ut egregie refelleret sermonem primum Nestorii de uirgineo partu, singulis partibus non leuiter perstrictis. Cum uero nichil de Deo facto sacerdote hac in homilia dicatur, signum est non obscurum, nondum tunc aut orationem Procli, aut eius a Nestorio reprehensiones Alexandriam uenisse: nullam enim Cyrillus, posteaquam de controuersia resciuit, pretermittere occasionem Procli super ea re defendendi solitus est. Signum est quoque indubium, paschalem hanc homiliam scripsisse prius Cyrillum quam litteras a suis Constantinopoli agentibus accepisset; in iis enim sermo fiebat de sermone quarto aduersus Proclum, in quo de Deo facto sacerdote agebatur.

Interim a suis Constantinopoli morantibus, et presertim a Bupha Martyrio diacono agente in rebus Ecclesie Alexandrine, accepit exemplar facte a Photio responsionis ad epistolam ad monachos; accepit una pariter quartum Nestorii sermonem aduersus Proclum; immo et intellexit a quibus calumniam in urbe, quibusue incentoribus pateretur; resciuit etiam homines qui Nestorii partes sequebantur de pace uerba facere, concordiamque inter duos partium antistites moliri. Quare scripsit ex synodo Alexandrina, que de more habebatur ante Quadragesimam, secundas ad Nestorium litteras, quibus et se ab improbis ipsius adulatoribus  iniuriam pati quereretur, et sermonem quartum in Proclum, quasi aliud agens, refelleret, et fidem catholicam exponeret, sciens utique dolos uersari ab aduersariis: qui enim alias uideretur amans turbarum, si pacis cupidum irritasset? Incipit epistola ab his uerbis: Garriunt, sicut audio, quidam de existimatione mea apud religionem tuam, et hoc frequenter processionum uel conuentuum opportuna tempora aucupantes. In concilio Chalcedonensi date dicuntur mense Mechir, indictione 12, id est, a die 26 Ianuarii ad 26 Februarii; hoc enim temporis interuallo Aegyptii mensem Mechir definiebant.

Sub idem temporis, immo eadem uia, suos illos apocrisiarios, misso commonitorio, Cyrillus docuit, qua ratione deberent, si de pace tractaretur, gerere se cum Nestorianis; quibus pacisci conditionibus; quid ad questiones respondere; quid in congressibus dicere; quam testari suam esse animi sententiam, etc. Scriptum ita incipit: Legi litteras missas a uobis, quibus didici, etc.

Dedit una litteras ad amicum quemdam Nestorii, quo et ipse etiam familiariter utebatur  quibus testatur se non abhorrere a pacis consiliis, modo fides salua esset, offensioque fidelium tolleretur; sin minus, se paratum quodlibet ferre prius quam Dei causam desereret. Initium sic se habet: , , etc.

Dum uerba de pace fierent ab hominibus Nestorianarum partium, Nestorius ipse perfidiose calumniam moliebatur, uel ipsismet Alexandrinis clericis, uel aliis potius, qui cum Cyrillo sentirent; hos enim, coacto concilio, impellentibus, ut par est credere, Pelagianis, Manichee impietatis reos peragendos fecit, atque exauctoratos anathemate perculit. Sic enim ipsemet Cyrillo scribit: , , , etc., que uerba Marius Mercator ambigue ita interpretatur: Scito autem, seductum esse te ab iis qui a sancto concilio depositi sunt, propterea quod morbo Manicheorum essent repleti, aut, quod potissimum est, a clericis affectionis tue. Concilium eiusmodi haberi oportuit hoc anno, circa mensem Augustum. In eo factum id pro Pelagianis decretum, quod in hunc usque diem creditum est a schismaticis orientalibus Ephesi sancitum.

Interea summus pontifex Celestinus, cum accepisset a Nestorio litteras, quas ante diximus, simulque tres tractatus, re communicata cum Leone diacono, quo utebatur precipuo in regenda Ecclesia administro, statuit totum id Nestorii scriptum Cassiano Leonis amico mittere, non uertendum modo ex Greco sermone in Latinum, sed etiam refellendum; Cassianus enim preter utriusque lingue peritiam, maxima doctrine laude ea tempestate clarebat, Constantinopolitanamque Ecclesiam, cuius a Chrysostomo ordinatus fuerat diaconus, singulari studio prosequebatur. Acceptis ille tractatibus, statim aggressus est opus eximium de Incarnatione Christi, quo septem libris confutauit heresim Nestorii, sed tacito nomine, cum adhuc Constantinopolitanam ille sedem teneret: plures uero Cassianus sententias in hocce opere retulit, tum ex litteris Nestorii ad Celestinum, tum ex primo sermone de Incarnatione, alteroque aduersus Arianos et Macedonianos.

Nestorius tempore Quadragesime, secunde Cyrilli epistole secundam et ipse suam reposuit, que cum legeretur in concilio Ephesino, uisa est Patribus continere doctrinam catholice contrariam; nec immerito, cum Cyrilliane secunde contradiceret, que sincera quedam erat fidei a maioribus accepte expositio. Nestorius porro totus in eo fuit cum scriberet, ut probaret neque natum, neque passum, neque mortuum Dei Filium dici posse; id autem moliebatur non artificiosius quam malignius: nam et nomen Diuinitatis usurpauit pro Deo, hoc est, ut loquuntur, abstractum pro concreto, et testimonia Scripture detorsit in alienos sensus; denique doctrine a Cyrillo tradite de coniunctione naturarum in unitatem hypostasis, uerbo tenus assensus est, per subdolum uocis persone abusum. Initium epistole eiusmodi est: Iniurias admirabilium litterarum, etc.

Sub autumnum uersipellis hereticus iterum Celestino pape retulit de Pelagianorum causa, sed, ut erat solitus, de aliena re minus quam de sua sollicitus. Litteras detulit ualerius uir illustris, qui sua dignitate pondus his adderet, fidemque faceret, non scriptis tantum Nestorii, cuius erat fidelissimus amicus, sed iis etiam que dicturus erat de rebus Constantinopolitanis, id est, de Pelagianorum querelis apud imperatorem, et de contentionibus Nestorii, partim cum Cyrillo urbisque regie clero, partim cum aliis ipsius doctrina offensis. Epistole exordium est: Sepe scripsi beatitudini tue propter Iulianum, Orontium, et ceteros, qui sibi usurpant episcopalem dignitatem, etc.

Cyrillus cum legeret secundam Nestorii epistolam, attentius perpendit extrema hec uerba: Que ad Ecclesiam nostram pertinent, quotidie augentur in melius; et que ad plebem, noueris in maiorem profectum extendi, per gratiam Christi, in tantum, ut multitudo hec uocibus prophete clamet: REPLEBITUR TERRA SCIENTIA DOMINI, SICUT AQUA MULTA COOPERIENS MARIA. Noueris et regiam domum dilucidato dogmate in magno gaudio degere; et ut pagine finem faciam, illam de Ecclesia, que apud nos est, super omnibus heresibus, que aduersus Deum litigant, uocem uide impleri: IBAT DOMUS SAUL, ET INFIRMABATUR; IBAT DOMUS DAuID, ET CONFORTABATUR .

Cum hec uero attentius perpendisset, immo ita se rem habere, atque scripserat Nestorius, didicisset ex suis, intepescere scilicet fidelium ardorem, Nestorianorumque animos accendi, inualescente in dies apud multos opinione, quod de dogmate questio non esset, sed de unica tantum uocula; ueritus est fidei defensor egregius, ne uafer hereticus, et summo pontifici per litteras, et imperatori blandis sermonibus, et aliis Ecclesiis  per fidos ministros imponeret. Statuit igitur tanto periculo obuiam ire, datis ad Celestinum quidem litteris, ad alios autem scripta recte fidei expositione: duos enim de recta fide libros misit, partim ad Theodosium imperatorem, partim ad Pulcheriam Augustam. Scripsit etiam de more ad maiores omnes Ecclesias homiliam, ea est decima octaua, qua, ex prescripto concilii Niceni, Paschatis diem indiceret in annum 431. In ea usus allegoria pugne cum prauis animi motibus ineunde, uideri potuit classicum canere, fidelesque incendere ad pugnandum fortiter prelium Domini; neue in incerto hererent animi, quod prelium pugnandum diceret, mysterium incarnationis ita exposuit, ut qua ratione Deus dicatur mortuus, unde Nestorius calumniam maxime faciebat catholicis, manifeste explicaret. Hortatus est porro sub finem potissimum ad indigentium subleuationem, cuius neglecte Nestorius accusabatur. Ea ipsi exhortatione, grauem quidem, sed non immeritam inuidiam regessit.

Aestate noua, uel etiam uere precipite, Cassianus absoluit suum opus de Incarnatione, Romamque misit, quo tempore Possidonius Alexandrine Ecclesie diaconus eodem litteras Cyrilli attulit. Id Celestinus innuit Nestorio scribens: Dudum, inquit, sumpsimus epistolas tuas, quibus in angusto nichil potuimus dare responsi; erat enim in Latinum sermo uertendus, quod cum, licet sero, facimus, sancti fratris et cepiscopi mei Cyrilli probatissimi sacerdotis per filium meum Possidonium diaconum talia de te scripta suscepimus, quibus his, qui de tua ordinatione retulerant, periisse suum testimonium doleremus.

Possidonium certe uenisse Romam circiter estatis initium ex eo constat, quod litteras Celestini III idus Augusti datas Cyrillo retulerit, nec credibile sit ab eo plusquam duobus mensibus exspectatum, donec responderetur, cum inclinatio rerum causeque qualitas moras omnes damnaret. uix tamen Romam uenire potuit quo tempore diximus, quin Alexandria soluerit, ut quam tardissime, circiter medium Aprilem. Tunc uero Cyrillus epistolam misit Acacio Berensi in eamdem fere sententiam, atque Celestino pape; neque enim misisse prius dici potest, cum testetur se hac de re scripsisse prius Celestino, quam ulli alii consacerdotum; neque etiam postea, siquidem datarum a se litterarum ad sedem apostolicam nullam fecit mentionem, facturus utique, si suas a Celestino acceptas sciuisset; mandauerat enim Possidonio ut eas Celestino non prius redderet quam eidem datas a Nestorio nouisset.

Statim acceptis litteris Acacius respondit, sed pro ingenio, subdole nimirum: Cyrillum enim ita laudauit propter studium fidei, ut interim Nestorium excusaret, tamquam uerbo solo lapsum; utrumque uero imprudentie damnauit, quod, cum orta esset de una uocula questio, alter Patrum more loqui nollet, alter rem uehementius urgeret quam ratio sineret. Etsi autem neutrius in partes abiuit expressis uerbis, oculatius tamen intuentibus uideri potest in Nestorianas propendere.



ANNO CCCCXXX.

Rome sub initium Augusti habita est a Celestino synodus episcoporum, qui uel tunc in Urbe reperti sunt, uel ex uicinia acciti. In ea lectum est, opinor, Cassiani opus; lecta quoque Alexandrine synodi confessio, litteris Cyrilli comprehensa; recogniti etiam Nestorii quaterniones cum litteris ad Cyrillum; tum damnatus inde Nestorius, iussusque, ne depositionis pena multaretur intra decimum a denuntiatione diem, reuocato errore, Alexandrine confessioni subscribere; postea restituti in Ecclesie communionem, qui propter fidem erecti fuerant; deinde Alexandrino presuli demandata prouincia exsequende sententie; actum quoque de Pelagianis a Nestorio receptis, confirmataque pristina ipsorum exauctoratio; denique ex synodo scripte septem epistole a summo pontifice, Cyrillo scilicet, ut sedis apostolice hoc in negotio fungeretur uice; Nestorio, ut ad penitentiam rediret; clero Constantinopolitano, ut constans remaneret in fide; Ioanni Antiocheno, Rufo Thessalonicensi, Iuuenali Hierosolymitano, Flauiano Philippensi, id est maiorum sedium Orientis episcopis, ut strenue causam fidei agerent. Consignantur omnes eadem temporis nota, III idus Augusti, Theodosio XIII et ualentiniano III coss.

Pontificie littere delate sunt per Possidonium, Alexandriam primum ad Cyrillum, tum ad alios Orientales, in suam unumquemque ciuitatem. Pontificiis suas comitari uoluit Cyrillus ad Ioannem Antiochenum, et Iuuenalem Hierosolymitanum, quibus pertentaret utriusque animum, quomodo esset affectus erga Nestorium, et quid in causa fidei inde sperandum foret.

Scripsit uero ambobus ante synodum Alexandrinam, ex qua missi sunt per urbem regiam episcopi exsecutores quatuor: nec enim ulla fit ipsius mentio in litteris, quas non prius ab iis ad quas dabantur acceptas oportet, quam October uergeret ad finem. Possidonius enim, nec Alexandriam ante medium Septembrem, nec Hierosolymam, aut saltem Antiochiam, ante affectum Octobrem peruenire potuit, propter intercapedinem locorum.

Ioannes Antiochenus, ubi primum litteras summi pontificis et Cyrilli accepit, easque communicauit cum episcopis quos tunc forte sex habebat apud se , confestim ad Nestorium misit singularum exempla, simulque amica sanctaque monita, ut impendentem capiti suo, qua ratione posset, tempestatem auerteret, et totius Ecclesie offensionem confessione tolleret. Argumenta plura adhibuit, sed exemplum maxime Theodori communis magistri, uerbum aliquando, quod sibi exciderat retractantis, ne tumultus inde ortus Ecclesie pacem turbare pergeret. Epistola Ioannis non potuit ante medium Nouembrem  Constantinopolim afferri. Ignotum quid responderit Nestorius, pertinaciter in sententia mansisse euentus docuit.

Interim in Aegypto concilium Cyrillus cegit ex uniuersa diecesi, quamquam ordinariam par est opinari, que circa autumni tempus haberetur ex Niceno prescripto. Inde synodicam misit Nestorio, qua continerentur tria, fidei expositio, duodecim anathematismi subscribendi, et denuntiatio sententie a summo pontifice Celestino late. Initium est: Dicente Saluatore nostro, etc. Legati sunt a synodo episcopi quatuor, qui litteras Celestini et synodicam darent Nestorio, Theopemptus, Daniel, Potamon et Macarius, quem alii perperam Comarium uocant. Latet me porro causa cur Baronius duos tantum legatorum episcopos faciat Theopemptum et Danielem, Potamonem uero et Macarium in ordinem ministrorum Alexandrine Ecclesie redigat. Tempus, quo data est synodica, atque adeo synodus habita, in uetere manuscripto inuenimus, nempe diem tertium Nouembris.

Cum synodica directe sunt alie due a Cyrillo littere, ad clerum nempe et archimandritas urbis regie, quibus de re tota docerentur, et simul inflammarentur ad tuendam fidem, perseuerandumque in constantia, et interim communicandum iis quos inique Nestorius a cetu fidelium seiunxisset.

Interim Nestorius, cum acceptis a Ioanne litteris, quibus moneretur, uisisque exemplis tum apostolice sententie, tum epistolarum Celestini et Cyrilli ad Ioannem, intelligeret quanta suo capiti impenderet tempestas, nec eam tamen uellet pre animi impotentia auertere, qua una ratione fas erat, idonea nimirum retractatione dictorum, et publica confessione, uocatis in consilium amicis, aut adulatoribus potius, quod postmodum ipse questus est, tentauit in caput Cyrilli procellam conuertere. Quare cum ipsum apud Theodosium, tum impietatis in Deum, tum criminis in imperatorem accusasset, petiit conuocari generale concilium, in quo iudicium de reo institueretur. Id uero factum postea doluit: sperabat enim fore ut hac ratione retineret et quasi suspenderet sententie apostolice ictum, donec haberetur synodus, in qua posset comitum potentia, et Antiochenorum suorumque multitudine Cyrillum facile cum suis Aegyptiis opprimere. Secus accidit post multas rerum commutationes, Deo cuncta in melius uertente. Crimini uertebat Cyrillo quod ad Pulcheriam et sorores librum singularem de recta fide misisset, non contentus scripsisse eodem argumento ad Theodosium, quasi Auguste gratiam captaret aduersus imperatorem fratrem, cui sororis potentia ceperat esse inuidiosa, et uideri quasi iugum, quod excussum uellet.

Theodosius Nestorii instinctu generale concilium indixit, atque ex uniuersis diecesibus episcopos ad diem Pentecostes sequentis anni Ephesum uocauit, missis ad maiorum sedium antistites, Celestinum Romane, Rufum Thessalonicensis, Cyrillum Alexandrine, Ioannem Antiochene, Iuuenalem Hierosolymitane, Capreolum Carthaginensis, litteris. Ut autem singulos, sine excusatione uel mora, cum suis quos idoneos scirent, uenire iussit, ita uetuit ne ulla interim ante coactam synodum, communemque eiusdem, que de omnibus danda esset, sententiam, fieret priuatim a quibuscumque innouatio. Consulebat scilicet Nestorio, quem alioqui sententia sedis apostolice de suo solio erat deiectura. Datum est edictum Constantinopoli XIII kal. Decemb. Theodosio XIII et ualentiniano III AA. CC.

Euocatorie communi ad Cyrillum misse comitari uoluit imperator priuatas litteras, quibus perturbationem Ecclesie, tentatam Auguste domus concordiam, curiosam rerum alienarum inquisitionem, impotentem dominandi cupiditatem, acerbam inconsultamque agendi rationem, aliaque obiecit non minus grauia; comminatus, si pergeret ciere turbas, ut iram experiretur principis, cuius beneuolentia abusus esset.

Cyrillus obiectis criminibus non prius se purgandum apud Theodosium credidit, quam synodus absoluta esset, ut ne uideretur, aut ueniam deprecari aut iudicium declinare. Id porro quod de cupiditate dominandi obiectum est ab imperatore, nescio quo pacto Alexandrinis fere omnibus episcopis adheresit: nam et ipse Athanasius apud Constantinum postulatus est usurpate in Aegyptum laice potestatis, et Socrates de Theophilo ipsoque etiam Cyrillo hec habet: Post mortem Theophili Cyrillus in sede episcopali collocatus, episcopas potitus est, maioremque principatum, quam umquam Theophilus habuisset, pariter sibi assumpsit. Etenim ex ille tempore episcopus Alexandrinus, preter sacri cleri dominatum, rerum preterea secularium principatum acquisiuit.

Edictum imperatoris preuertit Nestorius, suis ad Celestinum litteris, quibus Cyrillum et perstrinxit, quasi male sibi conscius metueret synodi de libellis in se oblatis iudicium; et accusauit maligne cuiusdam tergiuersationis, moroseque inconstantie, qua mox uocem reiiceret, modo ad libitum admitteret Artificiose postea pontificem hortatur, ad componendam litem inter dimicantes de et partes, iubendo, singulas, abiecta sua illa que purum Deum uel purum hominem significare posset uoce, uti tertia, , que utriusque alterius uim in se coniunctam habeat. Denique indictam a Theodosio generalem synodum monet, idque callide, uelut insultans pontifici, ob declinatam ipsius sententiam.

Quem uero metum affingebat Cyrillo, conceperat in se ipse ingentem, propter conscientiam; nec ita continere potuit, quantumcumque obnitente superbia, quin proderet Celestio Pelagianarum partium ductori, cuius dolorem, ob exsilium a Theodosio imperatum, consolans exemplo sanctorum persecutionem passorum, eodem exemplo scribit se sustentari, aduersus ingruentem malorum procellam: Siquidem. inquit, epistole misse episcopis a concilio Occidentis, et ab Alexandrino multis rescriptis, nostram nobis notam fecere sententiam, etc.

 Dum hec geruntur Constantinopoli, eo appulerunt episcopi a synodo Alexandrina missi, litterasque apostolicas Celestini pape et synodicas Cyrilli eius uicarii, Nestorio die Dominico dederunt, in maxima cleri illustriumque uirorum frequentia. Rei seriem Theopemptus unus legatorum narrauit Patribus Ephesinis: Die dominica, inquit, post synaxim peractam, in episcopium ascendimus, ibidemque toto presente clero, cunctisque fere illustribus astantibus, litteras de quibus sermo est Nestorio tradidimus: quibus acceptis, constituit nobis ut sequenti die sermonem cum eo haberemus. Abiuimus ergo; at postero die reuersos non admisit, neque etiam satisfecit litteris; sed publice pro concione eadem que ante, et his quoque deteriora dogmata proposuit. Diem Dominicum incidisse in septimum Decembris, docet Marius Mercator, cum acceptas a Nestorio tradit litteras uII idus Decembris, Theodosio XIII et ualentiniano III AA. CC.

Sexto post die in Ecclesia S. Sophie, postquam presbyter habuisset de caritate prolixam orationem, Nestorius in Cyrillum, tacito eius nomine, debacchatus est, eumque prouocans ad singulare certamen de dogmatibus, ueteremque causatus Alexandrinorum in Antiochenos et Constantinopolitanos inuidiam, tentauit a se quidem amoliri opinionem societatis cum Paulo Samosateno et Photino; Cyrillum uero, quasi cum Apollinari et Ario sentiret, conuincere. Hic sermo incipit: Dulcem nobis precedens doctor caritatis mensam apposuit; non enim habet fraterni amaritudinem odii; non habet uenenum liuoris; non habet simulate fraternitatis rubiginem, etc.

Die crastino, qui Dominicus, alterum habuit sermonem, uerbis quidem breuiorem, sed impietate parem; habuit uero frequenti concione, siue auditores curiositas, siue partium studia cegissent. Argumentum idem, quod superioris concionis, cuius est uelut compendium. Exordium: Aliis in terris sita est aliarum rerum utilitas, etc. Crediderim callide Nestorium post catechiste orationem de scientia pietatis non subiunxisse quidquam, ut erat in more; sed siluisse potius, quasi fessus hesterno labore, ut a plebe rogaretur dicere de questione, saltem compendio. Sic enim loquitur: Que est autem scientia pietatis? Si quis uelit compendio discere, parco enim et mihi qui fessus sum, et uobis qui constipatione laboratis. Que ergo, ut dicebam, si quis uelit compendio discere, scientia pietatis est? De consubstantiue Trinitatis Diuinitate inire rationem, diuinam naturam corporatum hominem assumpsisse; de his que frequenter dicta sunt, tamquam dicta non sint, urgetis et circa exactionem uehementer insistitis. Quoniam igitur necesse est uiolentie uestre succumbere, que piam in nobis possidet tyrannidem, iterum apud uos eadem uerba repetemus; seruate igitur compendio hanc scientiam pietatis.

Acceptis utriusque synodi litteris, confestim exemplum Antiochiam misit ad Ioannem amicum, rogans, ut a doctissimis duobus sui concilii episcopis, Andrea Samosateno et Theodoreto Cyrensi, scribendum curaret aduersus duodecim anathematismos Cyrilli, quasi Apollinaris heresim Ariiue continerent. Id a singulis ita prestitum est ut Cyrillus utriusque obiecta diluerit ante Pascha.



ANNO CCCCXXXI.

Cum uero Cyrilli epistola, cum suis duodecim capitibus, non soli tradita fuisset Nestorio, a quo premi posset, sed communiter omnibus, uelut perfecta quedam fidei regula, que cunctis prodesset; cumque Nestorius anathematismis duodecim uideret doctrinam suam peti, quasi totidem telis: duodecim et ipse anathematismos condidit, singulos singulis Cyrillianis respondentes, eosque suis hominibus uulgandos tradidit, uelut arma quibus Apollinaris, ut iactabat, Ariique impetus retunderetur atque infringeretur.

Marius Mercator ea tempestate uersabatur Constantinopoli, utque erat acer fidei defensor, ceperatque heresi nascenti animose resistere, ita impatienter tulit anathematismos Nestorii sine responsione ab omnibus legi, et pluribus nocere. Quare zelo ueritatis incensus scripsit opus eximium, quod inscribitur: Liber Contradictionum aduersus Nestorii blasphemiarum capitula duodecim, quibus litteris ad se missis a sancto Celestino Romane urbis episcopo et sancto Cyrillo Alexandrino contradicit, et disputationibus breuissimis respondendo duodecim capitula fidei que ad se missa fuerant refellere nititur. uerba hec duo presentis temporis, contradicit et nititur, aperte satis significant non alias opus esse compositum, quam quando diximus.

Per hiemem Cyrillus elucubrauit opera tria, quibus partim anathematismos suos tueretur, partim orationem Procli. Nam uno oppositiones Andree Samosateni, nomine Orientalium factas; altero Theodoreti obiecta soluit; tertio contradicit libro cuidam Nestorii aduersus Proclum. Plena sunt omnia excellentis doctrine, sed tertium presertim: disputat enim Cyrillus tota ui mentis aduersus eos qui reiiciunt , Christumque diuidunt in duos filios, et Deum negant passum ac mortuum, factumque nobis sacerdotem.

Festis paschalibus peractis, continuo Nestorius Constantinopoli, Cyrillus Alexandria Ephesum profectus est, uterque cum suis, uterque animo promptus; sed ille ad uersandos dolos, iste ad fortiter fidem tuendam. Maturande profectionis causa fuit, intercapedo quidem locorum, sed longe magis utriusque siue metus, siue prudentia; et metus quidem, ne quis duorum uideretur, aut imperatori diem dicenti non paruisse ad uerbum, aut aliquatenus concilii in sua causa coacti iudicium uei differre, uel declinare; prudentia uero, ne si unus preuenisset alterum, exciperet interim uenientes episcopos, deuinctosque officiis suas in partes adduceret.

uenerunt cum Nestorio comites duo, Candidianus et Ireneus; ille cum mandatis ab imperatore, ut ordinem  in synodo seruandum curaret; iste tamquam priuatus Nestorii amicus, quamquam et ipsum Candidianum Nestorio impense fauisse euentus docuit. Candidianum, inquit imperator, preclarissimum sacrorum domesticorum comitem ad sacram uestram synodum adire iussimus; sed ea lege et conditione, ut cum questionibus et controuersiis, que circa fidei dogmata incidunt, nichil quidquam commune habeat. Denique nec id quoque uobis clam sit, uidelicet, magnificentissimum comitem Ireneum, neque sanctissime uestre synodi consiliis, neque his que eximio legato nostro Candidiano a nobis demandata sunt ullatenus communicare debere, ut qui solius amicitie causa cum piissimo celeberrime ciuitatis huius episcopo Nestorio Ephesum profectus sit.

Nestorius magno comitatu Ephesum ueniens adduxit secum decem episcopos de suis, quorum nomina subscripta sunt relationi a Nestorio facte, de rebus synodi, ad imperatorem. Adduxit episcopos longe plures Cyrillus, quinquaginta nimirum, si credimus Ioanni Antiocheno, quorum nomina ex actionum subscriptionibus dignosci facile queunt. Opinor totam synodum Alexandrinam, aut fere totam comitatam antistiti. Cyrillus uero ante synodum bis scripsit ad suos Alexandriam, semel de uia, ex insula Rhodo; iterum Epheso, cum peruenisset ante Pentecostem, qua in epistola posteriore de molitionibus Nestorii: Circumcursat, inquit, peruersa illa peruigilque bestia, etc.

Peruenit igitur Ephesum Cyrillus quatuor aut quinque diebus ante Pentecostem, cuius Dominicus dies incidit anno illo in septimum Iunii. Quinto abhinc die adfuit Iuuenalis cum Palestinis. Quando aduenerit Flauianus, qui pro Macedonibus erat, nescitur. De industria traxit moras in uia cum Orientalibus Ioannes Antiochenus; scripsit tamen Cyrillo per episcopos duos, Alexandrum Apamee, et Alexandrum Hierapoleos, cum abesset tantum itinere quinque aut sex dierum. Rescriptum sibi a Cyrillo die uigesimo Iunii testatus est.

Euagrius, aut si qui alii quorum mentionem facit, Ioannem excusare nititur. Ioannes, inquit, presul Antiochie, una cum suis ad diem dictam abfuit, non quidem sua sponte, sicut multis uidetur, qui eius factum defendere uolunt; sed quod suos episcopos tam cito cogere non poterat, quippe nonnulle ex ciuitatibus quibus preerant ab Antiochia homini expedito ac strenuo distant itinere duodecim dierum et amplius, et Ephesus abest Antiochia circiter triginta dierum itinere. At cum Ioannes constanter affirmaret se non posse ad statutum diem, id est, ad nouum Dominicum  adesse, sui omnes apud sedes proprias ac suas mansere. Sunt hec omnino corrupta atque perturbata; corrigi uero ita possunt atque restitui ex Nicephoro: Confirmauit ille etiam ad designatum se non uenturum fuisse diem, si nouo qui dicitur, Dominico die college sui in sedibus suis esse perseuerassent. In Greco textu legitur : ea uero est absolutio paschalium festorum, ante quam episcopi non solebant a suis ecclesiis recedere, ut recens baptizatos, ueste alba deposita, benedictione donarent.

Fuit uero idonea excusatio Ioannis, si res ita se habuit. Nam cum Pascha inciderit anno illo in diem 19 Aprilis, absolutio festorum seu in diem 26, quindecim uero dies, aut etiam sexdecim posuerint episcopi qui Antiochia longius aberant in conficienda ad primatem uia, nonnullosque dies in reficiendis corporibus de uia fessis, non potuerit sane Ioannes Antiochia discedere cum suis ante medium Maium. Cum ergo Antiochia distet Epheso itinere triginta dierum, non ualuit profecto tantus comitatus peruenire Ephesum, nisi die 14 Iunii, id est, septem diebus post condictum, etsi quam celerrime properaret; quod tamen nec potuit omnino fieri a uiris senio grauibus, nec posset, nisi egre, a ualentibus. Ephesum certe peruenire cum suis Ioanni uix licuit ante finem mensis Iunii. uerum satius est opinari excusationem Ioannis non fuisse iustam, quam Patres Ephesinos prepropere festinationis damnare, quod est primam celeberrimamque concilii actionem uitiosam sentire.

Donec omnes conuenirent, fieretque initium synodi, questionem, inquit Liberatus, mouebant presentes episcopi de beata Maria Dei genitrice; Cyrillus autem deflorationes quasdam librorum Nestorii faciebat, eum perturbare uolens. Deflorationum nomine intelligit excerpta, que Mercator interpretatus est, hoc facto titulo: Nestorii de diuersis eius libris uel tractatibus excerpta ab episcopo Cyrillo capitula, ex Greco a nobis in Latinum uersa. Differunt ista uero ab excerptis, tum Ephesine synodo oblatis a Petro notariorum primicerio; tum ab iis que libro Contradictionum continentur: magnam autem aliis, immo toti historie, lucem afferunt.

Poterat hic imponi finis historice prefationi, cum nichil apud auctorem nostrum, saltem quod indubitatum sit, quodque pertineat ad synodum Ephesinam, reperiatur. uerum quia Mercator Theodoreti quedam post concilium scripta, eaque magni momenti exhibet, uisum est opere pretium breuiter complecti que gesta sunt ad id usque temporis quo Theodoretus siue epistolas siue libros predictos scripsit. Fatebor tamen, quod res est, nichil implicatius ordine temporis quo contigere plurima que secunda parte concilii Ephesini continentur; nichil perturbatius dispositione scriptorum, ut mirari satis non possim collectoris siue consilium, siue incuriam, qua omnia usque adeo permiscuit, ut in torquendis curiosorum ingeniis oblectationem sibi uoluisse facere uideri queat.

Igitur dum uacant Patres, qui maturius uenerant, aliosque exspectant propediem adfuturos, positum est tempus, non tantum in salutationibus amicis collocutionibusque de rebus agendis, sed in audiendis etiam uiris orbis fere totius eloquentissimis doctissimisque, Cyrillo, Acacio Meliteno, Theodoto, etc. Tunc de perdice allegorica Ieremie sermonem habuit Cyrillus, deque laudibus uirginis Deipare: tunc Acacius Melitenes orationem  dixit de unitate Christi plane admirabilem: tunc lecte Theodoti homilie due, quibus nichil par tam erudito seculo scriptum est.

Illi ipsi duo eximii episcopi, Theodotus Ancyre et Acacius Melitenes, pro antiqua necessitate conati sunt Nestorium colloquiis adducere ad communem cum Ecclesia sententiam, sed frustra: nam triduo ante inchoatam synodum audiuerunt ab eo impias illas uoces, que cunctis postea horrorem fecerunt: Deum ego bimestrem, aut trimestrem non colo, nec eum qui fugit in Aegyptum. Audiuerunt et has alias ab ipsius comitibus: Alius est qui passus, alius qui uerbum Dei; et Iudei hominem crucifixerunt, non Deum.

Cum de cunctatione Ioannis quererentur Patres apud duos episcopos ab ipso premissos, dixerunt illi non semel, sed sepius: MANDAuIT NOBIS, UT PIETATI uESTRAE INDICEMUS NE SYNODUM PROROGETIS, SI IPSUM AMPLIUS TARDARE CONTIGERIT; SED POTIUS, QUOD OPUS EST FACTO, ID FIAT. Cum hec illi renuntiassent, certoque constaret, tam ex mora quam ex iis que nuntiata fuerant ipsius nomine, eum detrectare consessum; uel quod amicitie que ipsi cum Nestorio intercedebat indulgeret; uel quod is Ecclesie sue fuerit clericus; uel etiam quod quorumdam pro illo deprecationibus morem gereret, sancta synodus in magna Ephesi ecclesia, que appellatur Maria, sessionem celebrauit.

Cum ergo Patribus condictum esset ad Ecclesiam que Maria dicebatur , petiit Nestorius aperiri suis ecclesiam sancti apostoli Ioannis, ubi considerent. Negauit Memnon Ephesiorum episcopus, obstititque plebs uirgini deuota; et hinc querele frequenter Nestorii, quasi per seditionem repulsus esset. Huius tante seditionis, inquit, auctor et antesignanus fuit Memnon Ephesiorum episcopus; hic etenim sanctas ecclesias, sanctorumque martyrum edes, et sacrosanctam apostoli basilicam nobis preclusit, ut neque hostiliter agitatis perfugium ullum ad eas pateat; his uero magnam ecclesiam aperuit, idoneamque consessui sedem ibidem preparauit; nobis autem omnibus mortem est interminatus.

Actio prima sic se habuit. Diebus sexdecim post diem condictum ab imperatore, cum citatus legitime fuisset Nestorius, qui uenire noluit, lecta est primum fides Nicene synodi; tum sacra imperatoris; postmodum epistola secunda Cyrilli ad Nestorium, Nestorii secunda ad Cyrillum; deinde Celestini ad Nestorium littere, Cyrillique denuntiatoria cum anathematismis; tandem excerpta ex libris Nestorii; contrariaque duodecim Patrum antiquiorum testimonia. Denique post lectam Capreoli Carthaginensis epistolam ad synodum, occidente iam sole, lata est in contumacem, depositionis atque excommunicationis ista sententia. Sancta synodus dixit: Cum preter cetera impiissimus Nestorius, neque nostre citationi parere, neque sanctissimos religiosissimosque episcopos a nobis destinatos admittere uoluerit, non potuimus ad eorum que impie docuit examinationem animum non adiungere. Deprehendentes itaque, partim ex litteris commentariisque ipsius, partim ex sermonibus quos nuperrime in hac Ephesiorum metropoli habuit, quique testimoniis comperti sunt, illum impie sentire et predicare, coacti per sacros canones et epistolam sanctissimi fratris nostri et comministri Celestini Romane Ecclesie episcopi, lacrymis subinde perfusi, ad lugubrem hanc contra eum sententiam necessario uenimus. Igitur Dominus noster iehsu Christus, quem suis ille blasphemis uocibus impetiuit, per sanctissimam hanc synodum eumdem Nestorium episcopali dignitate priuatum et ab uniuerso sacerdotum consortio et cetu alienum esse definit.

Hec eadem sententia postridie significata est in hunc modum: Sancta synodus Dei gratia iuxta religiosissimorum christianissimorumque imperatorum nostrorum statutum in Ephesiorum metropoli congregata, Nestorio nouo Iude. Agnosce te propter impias predicationes tuas et aduersum canones contumaciam, uigesimo secundo die mensis Iunii presentis, iuxta ecclesiasticarum sanctionum decreta, a sancta synodo depositum, atque ab omni ecclesiastico gradu alienum esse.

Eo ipso die Candidianus comes retulit ad imperatorem de gestis in concilio; retulit et Nestorius, ambo mendaciter: sed tamen ita, ut animum Theodosii iam pronum in Nestorium, et auersum a Cyrillo commouerent in totam synodum. Periit Candidiani relatio; fuisse tamen omnino consonam relationi Nestorii, constat ex sacra per Palladium ab imperatore missa. Nestorius porro questus est, quod spreta fuissent imperatoris mandata; quod occupatus Ioannis Antiocheni aduentus; quod clausa sibi suisque ecclesia a Memnone; quod a clericis et monachis uis suis illata; quod denique omnia perturbate seditioseque gererentur: quare duo enixe postulabat; alterum, retractari, que facta fuerant; alterum, formam hanc habende synodi prescribi, ut singulis metropolitis duo tantum episcopi adessent. Id urgebat dolo malo, quippe non ignarus in Aegypto metropolitas non esse, perinde ac in Oriente et in Asia, Thraciaque, et reliquis fauentibus sibi diecesibus.

Eodem die synodus scripsit illustrissimo Eucario Ecclesie Constantinopolitane defensori, presbyterisque et economis, ac aliis clericis breuissimas litteras, quibus monuit depositum esse Nestorium, et proinde omnia, que ad Ecclesiam pertinerent custodienda, donec electus esset episcopus, cui ratio cunctorum redderetur. Scripsit una Cyrillus Dalmatio archimandrite, suisque Constantinopoli positis, ut intelligerent quid facto foret opus in hac rerum conuersione ac perturbatione, moliente scilicet Candidiano, ne uerum imperatori pateret. Quoniam, ut intellexi, inquit, relationes a magnificentissimo comite Candidiano delate sunt, cauti ac uigilantes estote, ac docete commentarios rerum in Nestorii depositione gestarum nondum perfecte perscriptos esse: unde ne ad religiosos quidem uictoresque imperatores nostros relationem, que mitti debet, adhuc mittere potuimus;  et Deo bene fauente una cum commentariis mittetur, si modo nobis mittere liceat qui perferre queat. Quod si commentariorum et relationis series tardauerit, sciatis nos quominus mittamus impediri.

Habebatur Dalmatius ea tempestate omnium monachorum sanctissimus, ut qui totos quadraginta octo annos monasterio pedem non extulisset, uitamque ageret angelice parem. Fuit autem Cyrillo addictus in paucis, Christi studio communi uiros sanctos coniungente, eoque administro Deus rem omnium difficillimam absoluit, ut postea dicetur.

Quibus uero suis scripserit Cyrillus, docet litterarum inscriptio, Macario et Potamioni episcopis, Timotheo et Eulogio presbyteris; ut inde arguas Baronium opinantem Macarium et Potamionem non fuisse episcopos. Ex quatuor igitur Aegyptiis episcopis, ab Alexandrina synodo ad Nestorium Constantinopolim missis, duo Ephesum ad concilium profecti sunt, Theopemptus et Daniel; duo substiterunt Constantinopoli, ad res curandas, Macarius et Potamion: Eulogius uero is ipse est ad quem commonitorium a Cyrillo datum postea dicetur.

Antequam adueniret Ioannes Antiochenus cum suis, aduenit autem post quinque dies a depositione Nestorii, retulit synodus ad imperatorem de rebus Ephesi gestis, scripsitque ad clerum populumque Constantinopolitanum de Nestorii damnatione. Scripsit etiam tunc temporis ad Alexandrinum clerum populumque, et Patres monachorum Cyrillus, qui et habuit sermonem ad Patres, die, ut opinor, 23 Iunii, cum septem e schismaticis ad sanctam Mariam descenderunt, seque synodo adiunxerunt. Sermonis initium est: , etc. Habuit etiam alium die sabbati, ut uidetur, cum synaxes agerentur, postquam Rheginus, Constantie Cypri episcopus, aliique perorassent.

Eodem sabbati die, sub uesperam, adfuit cum suis Ioannes: missi fuerant a synodo episcopi cum clericis, qui uenientem exciperent extra ciuitatem; unicus eorum Cyrillus admissus est ad complexum; ceteri a satellitibus reiecti; nulli permissum synodi mandata exponere, Ireneo comite ipsis etiam episcopis plagas imponi a satellitibus uel iubente, uel permittente. uenerat comes ille cum Nestorio Ephesum, ieratque obuiam Ioanni, ut preuerteret synodi legatos, animumque Antiocheni episcopi exulceraret aduersus Patres, quasi aut ipse contemptus esset, propter maturatum negotium; aut uiolatus immerito amicus, propter depositionem; aut utriusque sedes uexata, propter ueteres cum Alexandrina simultates.

Ubi primum Antiochenus curru dissiluit, nondum excusso puluere, cegit synodum in suo diuersorio; et agente Candidiano comite, qui cuncta in consessu apud episcopos, perinde atque in relatione ad imperatorem, mentitus est, post nonnulla ex prescripto canonum gesta, conceptam in uia cum Ireneo sententiam dixit, depositionis quidem aduersus Cyrillum et Memnonem, quasi ille Arii, Apollinaris et Eunomii hereses suis capitulis doceret, iste per uiolentiam cuncta in ciuitate gereret; excommunicationis uero aduersus omnes alios Patres, nisi post constitutum diem, relictis Cyrillo et Memnone, ad suas partes transirent. Sententie subscripserunt XLIII episcopi, ea uero non prius propalata est quam littere ad imperatorem, reginasque, et clerum senatumque, ac populum Constantinopolitanum misse sint, ne catholicorum scriptis patesceret, et precipitis iudicii forma, et querelarum falsitas.

Causa porro cur Ioannes ita egerit, facile intelligitur. Nam cum uellet preesse concilio, et in ciuitate ad arbitrium regnare, debuit certe, et de Nestorio nichil statuere, ut reo fas non esset sedere iudicem; et Cyrillum mouere loco quem auctoritate tum sedis apostolice tum sue tenebat; et Memnonem deponere, ut nichil posset amplius in Ecclesia Ephesina ; et occupare aduentum legatorum summi pontificis, ne quid ab eo mandati afferrent, quod consiliis suis obsisteret.

Interim Candidiani relatio Constantinopolim allata fuerat, qua lecta, Theodosius rescripsit continuo per Palladium Magistrianum, iussitque omnia rescindi, tamquam uitio gesta; cuncta in integrum restitui, ut ordine negotium ageretur; communi sententia examinari dogmata, ut tanto facilius omnes consentirent; nec ulli fieri potestatem exeundi Epheso, siue in patriam, siue ad comitatum, priusquam omnia rite absoluta essent, quo foret necessitas rei maturande: immo testatus est scripsisse se prouinciarum prefectis, ne ullum iniussu discedentem, uel in patriam admitterent, uel in ciuitatem suam.

Rescriptum imperatoris, quod datum legitur Constantinopoli III kal. Iulias, uenit Ephesum septimo aut octauo abhinc die, quarto uidelicet, uel quinto Iulii. Lectum est utrique parti, et, properante Palladio, cum a synodo, tum ab Orientalibus datum responsum. Quod a sacra synodo datum est, in uulgatis codicibus consignatur kal. Iuliis, sed errore manifestiore, quam ut egeat operosius refelli. Qui enim fieri potuit, ut littere principis date Constantinopoli III kal. Iulias Ephesum tantopere distantem aduenissent duorum dierum spatio? Reponende igitur pro kalendis none; nichil enim credibilius quam quod properanti perlatori datum sit responsum, altero post aduentum die, id est, nonis Iuliis.

Inter respondendum synodus questa est Candidiani artibus factum hactenus ut ueritas lateret imperatori eum missos a synodo commentarios non preuertisse tantum sua relatione, sed etiam in uia malis artibus remoratum esse. Comitem igitur accersiri ab imperatore petiit, et una quinque episcopos, qui coram exponerent quid rerum ab utraque parte et qua ratione gestum esset. Queritur Ioannes Antiochenus cum sacre responderet, aliquos reipsa missos Constantinopolim a synodo, eosque festinasse in uia, quo preuenirent Ireneum comitem a se submissum.

 Respondit igitur cum sua synodo Ioannes eisdem litteris imperialibus, et reddita ratione actorum contra Cyrillum et Memnonem, postulauit decerni ne plures quam duo episcopi singulis metropolitanis adiuncti uenirent in consessum, disputarentque de dogmatibus. Questus est etiam occlusam sibi, etiam post litteras imperatoris, ecclesiam sancti Ioannis, quo se cum suis perrexisse dicebat, ad orandum pro imperatore; sed mendaciter dissimulabat, quod res erat, a populo nimirum cleroque occlusas templi fores, propterea quod uellet, preter ius fasque, episcopum loco Memnonis constituere; neque enim Ephesus pertinebat ad diecesim Antiochenam, cum esset autocephala; neque Memnon iure depositus erat, quippe et inauditus, et precipiti iudicio, et ab homine nullius potestatis hac in parte.

Ioannes porro non contentus respondisse scripto, paucis post diebus, Ireneum comitem, Nestorii amicum, et sacre synodi hostem infensissimum, cum nouis litteris submisit, qui coram imperatore synodi legatis repugnaret.

Interim appulerunt Ephesum die decimo Iulii legati a sede apostolica atque occidentali synodo Philippus presbyter, Arcadius et Proiectus episcopi, eodemque die habita est actio secunda, non apud Sanctam Mariam, ut prima, sed in episcopio, quia non tam sessio conciliaris fuit quam hospitum acceptio, mandatorumque sedis apostolice inspectio: quare nichil aliud actum est quam quod Philippus post salutatam synodum petiit, quod et statim per se alii duo, legi litteras summi pontificis ad synodum, sibique communicari gesta prioris actionis priuatim recognoscenda.

Recitate sunt littere Celestini Latine primum, propter dignitatem Ecclesie Romane, tum Grece, ut ab omnibus audirentur; a Patribus acclamatum Celestino, et tandem communicata gesta.

Postridie conuenerunt Patres cum legatis apud Sanctam Mariam; lecta publice primum que ante gesta fuerant in depositione Nestorii; tum dicta in eumdem Nestorium a tribus legatis sigillatim sententia, gestisque subscriptum; postea relatum a synodo ad imperatorem de legatorum aduentu, deque unanimi utriusque Ecclesie consensu in damnationem Nestorii, atque ita postulata discedendi facultas, quasi omnia peracta essent; scriptum denique clero et populo Constantinopolitano.

Actio quarta peracta est quinto post die, nimirum XuII kal. Augusti, considentibus Patribus apud Sanctam Mariam, Hesychio Iuuenalis diacono rem agente: neque enim negotia synodi promouere iam licebat Petro Cyrilli presbytero, in causa sui episcopi. Oblatus est igitur a Cyrillo et Memnone libellus, quo apud sanctam synodum expostularent de iniuria sibi ab Orientalibus facta, peterentque uocari Ioannem, qui facti rationem redderet, coramque probaret, si quid aut criminis aut heresis alterutri obiiciendum putaret.

Missi sunt semel atque iterum episcopi qui Ioannem uocarent; sed repulsam passi, retulerunt ipsius domum circumuallari militibus, qui aditum prohiberent: quare pronuntiatum a Patribus irrita esse que Ioannis synodus gessisset aduersus Cyrillum et Memnonem; decretumque, ut hac de re scriberetur imperatori, ac tertio citaretur Ioannes, priusquam iure in ipsum ageretur.

Eodem die post citationem, Ioannes in contemptum synodi iussit proponi chartam conuiciis mendaciisque plenam, non tantum in Cyrillum et Memnonem, sed etiam aduersus totam Patrum synodum, qua illos quidem propter heresim depositos significaret; istam uero, propter fauorem hereticis prestitum, excommunicatam, donec cum Orientalibus consentiret. Ea significatione sperabat fore ut plebe commota tumultus fieret: sed spes eum fefellit.

Die consequenti Patribus considentibus in eodem loco, Cyrillus primum retulit de charta ab Orientalibus publice proposita, qua in inuidiam populi uocaretur ob heresim Apollinarii, cuius cum Memnone diceretur princeps. Tum damnauit Apollinarium, Arium, Eunomium, Macedonium, Sabellium, Photinum, Paulum, Manicheos, ipsumque Nestorium, cum iis qui uel ipsius uel Pelagii Celestiique partes sequerentur. Denique postulauit Ioannem tertio uocari, ut quidquid scripto obiecerat, coram synodo probaret. Synodus, postulatione probata, tres episcopos misit, cum notario, qui Ioanni mandata ferrent; sed ille, cum superbe renueret legatos per se audire, misit archidiaconum suum, hominem contemptu dignum, qui renuntiaret frustra ultro citroque legari ullos, quippe acturos de re que, quia ad imperatorem delata erat, iam non foret in potestate partium: significarent tamen legati presbyteris duobus quid haberent in mandatis, ne Ioannes esset inscius. Itaque synodus, lata in Ioannem eiusque episcopos excommunicationis sententia, statuit iterum irrita esse que aduersus Cyrillum et Memnonem aliosque gesta essent, et imperatorem de omnibus certiorem fecit.

Neque uero soli imperatori perscriptum est, sed summo etiam pontifici, cui, post narratam negotii seriem, facta est insuper relatio de sententia a synodo aduersus Celestianos et Pelagianos episcopos dicta. Postquam lecta fuissent Romane synodi acta de iisdem episcopis, siue hec ipsa die lecta fuerint, dum episcopi ad Ioannem missi reuerterentur, quod credibilius reor; siue priore aliqua, ex qua nondum sedi apostolice relatum esset: in eo consessu Patrum habuit orationem Cyrillus contra Ioannem, qua uideri poterat nonnichil indulsisse ire, nisi par esset credere animum Christi amantem, cum fidei zelo inflammaretur, potuisse, prophetarum more, communes loquendi leges merito pretergredi.

Ioannes in hac inclinatione rerum ad artes solitas confugit; tentauit scilicet occupare litteris imperatoris animum, quem sciebat legum defensorem pariter, atque tumultuantium uindicem acerrimum. Scripsit igitur a synodo uiolatas leges ecclesiasticas; episcopis propter heresim depositis Patres continenter communicare; sacra  mysteria, quamuis propter excommunicationem abstenti essent, peregisse publice; sententiam insuper, etsi omni iure priuati essent, tum absolutionis tulisse in gratiam Cyrilli et Memnonis, tum condemnationis in se suosque a comitibus laudatos; nichil non impotenter eiusmodi homines, et minari, et etiam audere. Quare petiit synodum uocari, aut Constantinopolim, quo presentia imperatoris cogeret omnes pacifice agere; aut certe Nicomediam, unde citius nuntii perferrentur in urbem regiam. Petiit quoque ut antea, callide, ne plures quam duo episcopi singulis metropolitis adderentur; utque Nicena fides  ab omnibus pura subscriberetur; nullique liceret dicere, aut Christum purum hominem, aut deitatem patibilem.

Ex hac epistola actisque coniunctis duo constant. Alterum, a sancta synodo missos iam tum ad imperatorem episcopos. uestre pietatis decreta, inquit Ioannes, perpetuo obseruantes, piissimos episcopos isthuc non amandauimus, ut fecerunt illi, qui omnia facile audent; sed que oportuit, per litteras significauimus. Alterum, tertias ad hunc diem ab imperatore iam uenisse litteras, pergit enim Ioannes: Cum secundis ac tertiis destinatis pientissimorum imperatorum nostrorum litteris preceptum esset ut Dei Ecclesie, que ubique sunt pacis uinculo coniungerentur, etc.

Scribit etiam epistolam unam ad prefectum, alteram ad magistrum, tertiam ad prepositum Scholasticum: unde intelligere est quos et cuiusmodi haberet Nestoriana factio in aula patronos, Antiochum scilicet PP. et consulem, ualerium magistrum officiorum, qui anno sequente consulatum gessit, et Scholasticum sacri cubiculi prepositum. uetus erat cum prioribus duobus Nestorio necessitudo: nam suas eis ad S. Celestinum litteras perferendas dederat, cum ex Oriente mitterentur ad ualentinianum imperatorem. Utraque Ioannis epistola continet plura scitu digna.

Ireneus comes, quem Ioannes ad imperatorem amandarat, peruenisse uidetur Constantinopolim circiter diem uigesimum Iulii. uenit ille quidem quantocius; triduo tamen preuerterant missi a synodo, qui interim maximam principum partem in meliores partes adduxerant: factum est tamen Irenei artibus ut ueritati offusis mendaciorum nebulis, in opinione concepta multi fluctuarent, uarieque contentiones ultro citroque existerent, animorumque conuersiones, prout studia partium dubios huc illucue agerent; pluribus tandem placuit ut qui missi a synodo Ireneusque imperatori una se sisterent, litem disceptaturi, quod Theodosio iubente actum: sed quid inde reuera euenerit, a legatis non est proditum. Audientie certe exitum gratulatus est sibi Ireneus in litteris ad Orientales, perinde ac si effecisset ut ex tribus quos hec uel illa pars deposuisset, solus Cyrillus exauctoratus maneret, immo ut exauctorationem statim imperator ad sanctam Dei Ecclesiam transmitteret, que publicationis forma quedam fuit. uerum adueniente Ioanne medico et syncello Cyrilli, misso, reor, ad nuntiandam Ioannis depositionem, facta est ingens rerum animorumque rursus conuersio, ut iam in uarias sententias distraherentur principes. Quidam enim, scribit Ireneus, affirmant que utrinque facta essent, in presenti ualere debere; atque adeo non duarum personarum tantum, ut aliquando uisum fuerat, sed trium depositionem confirmandam esse: alii exauctorationes quidem omnium ex equo annullandas; aliquos uero ex piissimis episcopis, ut et fidei doctrina accurate ad ueritatis amussim examinetur, et que Ephesi contra ius et fas acta sunt, huc accersendos censent. Non desunt qui maximopere studeant omnemque lapidem moueant ut certis decretis instructi a pientissimo imperatore Ephesum abire sinantur, tamquam, aiunt, omnia cognituri, et pro uirili composituri: quod ne fiat, qui uos amant, obnixe deprecantur, certo scientes, cuius sint animi, qui hec moliuntur, neque nesciunt a quo id consilii ceperint.

uicit ultima sententia de mittendo e primoribus aliquo, qui idoneis decretis instructus, tres esse depositos nomine Theodosii iuberet, Cyrillum, Memnonem et Nestorium, omnesque in unam synodum cogeret, et res agendas reliquas pacifice curaret. Missus igitur Ioannes comes sacrarum, cum litteris imperatoris ad omnes utriusque partis episcopos nominatim inscriptis, ut cum ab omnibus simul audiri deberent, coitionis in unam synodum initium daretur. Directa quoque cum litteris epistola Acacii Berensis ad imperatorem, cui dederat consilia statuende pacis, suo utique ingenio, et in Nestorium propensioni, Cyrillique odio accommoda. Epistola imperatoris nulla consignatur temporis nota; dari uero debuit paucis ante finem Iulii diebus.

Die uigesimo secundo Iulii conuenerunt Patres cum legatis in episcopium; statueruntque referri debere in acta que ex diuersis Patribus testimonia excerpserat Petrus notariorum primicerius: faciebant illa uero ad fidem Nicenam interpretandam, prout erat opus ad questionem qua de agebatur. Tunc Charisius Ecclesie Philadelphiensis presbyter atque economus questus est apud synodum, libelloque oblato petiit retractari sententiam episcopi sui Theophanis, a quo abstentus fuerat, quia obstitisset Iacobo et Antonio presbyteris, qui, ab Anastasio et Photio Nestorii administris missi cum litteris ad episcopos Lydie, Theodori symbolum plane impium spargebant, obtendebantque subscribendum iis qui ex heresi Quartadecimanorum ad Ecclesiam redirent. Absolutus est a synodo Charisius; damnatum symbolum Theodori; lata celebris illa lex, que consequentibus seculis tot disputationes mouit, de non componenda fidei alia formula preterquam que a Patribus Nicenis edita est. Statuit sancta synodus alteram fidem nemini licere proferre, aut conscribere, aut componere, preter definitam a sanctis Patribus qui Nicee cum Spiritu sancto congregati fuerunt. Qui uero ausi fuerint, aut componere fidem alteram, aut proferre, uel offerre conuerti uolentibus ad agnitionem ueritatis, siue  ex gentilitate, siue ex Iudaismo, siue ex qualicumque heresi: hos quidem, si sunt episcopi aut clerici, alienos esse episcopos ab episcopatu, aut clericos a clericatu decreuit; si uero laici fuerint, anathemati subiici.

Pridie kal. Augusti , priusquam Ioannes comes Ephesum aduenisset, considentibus Patribus in ecclesia que Maria dicitur, Rheginus Constantie Cypri episcopus, opportunam nactus occasionem, obtulit libellum synodo quo querebatur Ecclesiam Antiochenam ius sibi arrogare, contra canones Nicenos, in insulam Cyprum; cum tamen ab apostolicis usque temporibus metropolita ordinatus fuisset a synodo prouincie totius. uetuit synodus quidquam innouari, iussitque seruari canonem sextum Nicenum, suisque diecesis finibus omnes esse contentos.

uerum neque Rheginus uidetur cum Patribus egisse bona fide; neque Patres admodum fuisse solliciti de seruandis iuribus Ioannis Antiocheni, quem pertinaciter adherere inimico Christi cernebant.

Interim Ephesum Ioannes sacrarum comes mira festinatione tenuit; statimque, episcopis ambarum partium salutatis, condixit omnibus in sequentem diem ad suum diuersorium; neue in ingressu tumultus fieret, animis hactenus exacerbatis, ingrediendi ordinem prescripsit. Adfuerunt cum aurora fere Ioannes Antiochenus et Nestorius cum suis; adfuit et Cyrillus cum aliis episcopis; Memnonem domi egritudo retinuit. Orta est altercatio primum, et quasi pugna, aliis negantibus Nestorium interesse debere, cum legerentur imperatoris littere; aliis contra contendentibus, et Cyrillum reiicientibus: sed comes, abstractis per uim Cyrillo et Nestorio, litteras legit, et nequaquam frementibus partibus, post depositionis denuntiationem Nestorium Candidiano comiti custodiendum tradidit; Iacobo comiti Cyrillum et Memnonem; et cuncta, que primo die acta essent, imperatorem continuo monuit, atque id insuper, animos episcoporum implacabiles uideri, ac irreconciliabiles. Data est relatio postridie aduentus.

Sancta synodus mirum in modum Comitis facto commota, binas ad imperatorem litteras scripsit. Prime initium est: uestra quidem maiestas pietatem confirmare uolens, etc. Secunde: Christianissima uestra maiestas, pientissimi imperatores, etc. In hac primum questa est, mendaciter suggestum fuisse imperatori, approbatam esse a sancta synodo Cyrilli et Memnonis depositionem, catholicorumque nomina schismaticorum nominibus in inscriptione permista esse. Significauit deinde, nullatenus se posse Orientalibus communicare, priusquam ipsi depositioni Nestorii subscriberent, et obiecta synodo per calumniam reuocarent. Postulauit denique reddi sibi Cyrillum ac Memnonem, fidemque dilucide explicatam in commentariis retineri, et mitti plures partibus non addictos, qui sincere imperatorem monerent.

Dedit eadem synodus litteras etiam ad episcopos Constantinopoli agentes, reliquosque urbis presbyteros et diaconos, quibus imprimis queritur, non licere sibi Constantinopolim scribere, ut ueritas innotescat. Sciat pietas uestra Ephesum perinde ac carcerem prorsus nos inhabitare, in qua iam trimestre spatium usque adeo arcte inclusi tenemur, ut neque per mare, neque per terras libere et absque discrimine, quempiam omnino, uel ad pium comitatum, uel in aliquem alium locum, amandare queamus. Nam quotiescumque ea que misimus, reddi contigit, ut tabellarii sexcenta uite discrimina euaderent, in alias atque alias formas transformare se coacti sunt.

Narrat deinde que sibi calumnie ab aduersariis affingantur. Quod autem tam diligenter custodimur, hoc aliunde non prouenit, quam quod ad piissimos imperatores omnia contra nos falso deferuntur. Nam alii, ut accipimus, quasi seditionis auctores, apud pias Augustorum aures nos incusant. Alii suggerere ausi sunt, quasi ecumenica nostra synodus Cyrillum sanctissimum Deoque dilectissimum archiepiscopum Alexandrinum, et sanctissimum Deoque deuotissimum cepiscopum nostrum Memnonem deposuisset. Quidam et hoc fortassis adiicere ueriti non sunt, quod cum defectionis conciliabulo, cuius dux est Ioannes Antiochenus, amicum colloquium inire nobis placuerit. Ne igitur hec patefiant, tanta diligentia custodimur.

Denique, laudata omnium suorum constantia, siquidem mallent sequi exsulem Cyrillum quam Ioanni adherere, hortatur ut ipsi petant ab imperatore, uel aduocari episcopos aliquos qui palam loquantur; uel omnes ad suas Ecclesias dimitti, ne grauissimis quibus premuntur erumnis conficiantur. Certiorem facite imperatorem, et supplicate, ut nostri misertus, ex hoc tandem specioso ergastulo nos reuocet; et si quidem digni sumus qui pientissimi Christique amantis imperatoris faciem uideamus, id fieri mandet; si uero indigni iudicamur quibus hoc obtingat, saltem ad Ecclesias nostras redire nos sinat, ne hic uniuersi, alii morbis, alii mestitia consumpti pereamus.

Additum est commonitorium, Dalmatio archimandrite, ut opinor, nominatim directum, quod commiserationem mouere possit, uel durissimo cuique: Necamur estibus, cum eres sint graues, et pene quotidie aliquis sepeliatur, etc.

Geminas a synodo scriptas fuisse imperatori litteras, quod nonnulli uocant in dubium; singularumque ordinem et argumentum non ita communiter notum, manifeste docent epistole, quas Cyrillus e sua custodia misit, unam clero populoque Constantinopolitano, qua in primis amicos suos duos, Dalmatium archimandritam sanctissimum, Alipiumque apostolorum presbyterum, magne utrumque apud imperatorem auctoritatis, monuit quid pararetur et quid facto opus esset; alteram tribus simul sue diecesis episcopis, Theopempto, Danieli et Potamioni, in urbe regia uersantibus. Atque ille sunt quas cum commonitorio inclusas arundine mendicus detulit, ut falleret artes Orientalium per amicos prohibentium ne quid a sacra synodo Constantinopolim afferretur, quod rebus suis incommodaret.

 Quid postea prestiterit largitionum comes, constat ex epistola Cyrilli ad clerum populumque Constantinopolitanum. Cum predictus, ait, magnificentissimus uir nil non tentauerit, quo Ioannes et qui cum eo sunt, in sancte synodi communionem recipiantur, in hodiernum usque diem ne audire quidem huiusmodi uocem sustinuerunt; sed obsistunt quidem omnino, et dicunt: Fieri non potest, ut ad hoc ueniamus, nisi quod contra legem ab illis factum est dissoluatur, ac synodo tamquam qui deliquerint supplices accidant, et Nestorium illiusque dogmata scripto anathematizent; et in his uniuersa synodi consistit instantia. Cum uero hac spe magnificentissimus ille uir, cuius meminimus, frustratus esset, aliud rursum excogitauit, et a sancta synodo petiit ut fidei expositionem scripto sibi exhiberet, ut cum illi quoque ipsius impulsu assensissent ac subscripsissent, reuersus diceret: Redegi illos in amicitiam, qui humanis offensis inter se dissidebant. Hoc intelligens sancta synodus iterum surrexit diserte dicens: Nolumus nobis ipsis eam contumeliam irrogare; non enim tamquam heretici huc uocati sumus, sed uenimus ut fidem labantem et exagitatam stabiliamus, quam et stabiliuimus; nec opus est imperatori ut fidem nunc discat, cum hanc sciat et in ea baptizatus sit. Quare nec id quidem Orientalibus successit.

Epistolam hanc dedit Cyrillus postquam Ephesi rescitum est Ioannem comitem non omnia recte retulisse, et priusquam tamen septem de singulis partibus Constantinopolim euocati essent, atque ita circiter medium Augustum: quo fere tempore oportuit euocatoriam sanctionem Ephesum afferri, potestatemque Nestorio fieri quo uellet abire, et quo placeret secessu depositionis dolorem solari; Cyrillo tamen interim Memnoneque in custodia retentis, dum ipsorum causa, disceptantibus utriusque partis episcopis, ab imperatore cognita et diiudicata esset.

Theodosius id consilii cepit, partim quia Nestorium legitime exauctoratum, uel ipse Ioannes comes retulerat; partim quod qui auctoritate ualebant in palatio, cum Nestorium subducere non possent merite sententie, eadem tentarent artibus aulicis inuoluere Cyrillum et Memnonem, suique amici dedecus immeritorum communione minuere; partim denique ob religiosum imperatoris animum, quem Dalmatii sanctissimi archimandrite monita clerique Constantinopolitani grauissima obtestatio commouerat. Iussi ergo ex utraque parte legati ad urbem regiam uenire; nec uidentur morati, quominus se darent in uiam, circa uigesimum diem Augusti: nam Orientales suis ad socios litteris testantur se Chalcedone fuisse die quarto Septembris.

Elegit sacra synodus Philippum presbyterum, Arcadium, Iuuenalem, Flauianum, Firmum, Theodotum, Acacium, Euoptium, episcopos, quibus profecturis dedit ad imperatorem litteras, et cum litteris mandata quatuor que seruarent. Primum, ut Cyrilli et Memnonis securitati consulerent; secundum, ne Ioanni eiusque sociis iungerentur, quippe qui et noluerint cum synodo Nestorium deponere, et contra canones Cyrillum Memnonemque damnare ausi sint, et non minima ex parte Nestoriana dogmata Celestianaque hactenus defenderint, et totius orbis synodum uelut hereticam infamare non dubitauerint. Tertium, si communionem imperaret Theodosius, parerent quidem, sed his conditionibus, ut Orientales damnationi Nestorii subscriberent, libello ueniam peterent patratorum in presides synodi, Nestorii dogmata cum sectariis damnarent, collaborarent synodo in restituenda Cyrillo Memnonique dignitate. Quartum, ut ne prius communionem sponderent, quam restituti fuerint presides, omniaque interim ad synodum referrent. Additur sub finem, nisi mandatis pareant, synodum nec ratum habitaram quod egerint, nec eos postmodum in suam communionem admissuram.

Orientalis factio totidem de suis episcopos legauit, Ioannem Antiochenum, Ioannem alterum Damascenum, Himerium, Paulum, Macarium, Apringium et Theodoretum, quibus etsi liberam fecit rerum gerendarum potestatem, id tamen mandauit ut Cyrilli capita, tamquam heretica alienaque ab Ecclesia catholica et apostolica, modis omnibus reiicienda curarent. Adiunctus mandato libellus precum ad imperatorem, quo per quidquid sacrum est obsecrarentur ne cui liceret impune aliam fidei formulam, preter symbolum Nicenum, subscribere; et ut de questionibus quisque scripto apud imperatorem deponeret sententiam, qua posset argui si quid postea in contrarium assereret, ut esset una omnium consensio, nec due permitterentur libere de questionibus opiniones, sed res tota disputando definiretur. Id uero sin minus in presentia effici posset, fas sibi esset ad Ecclesias suas redire. Iuuenalem porro Hierosolymitanum insimularunt, quasi malis artibus conaretur Pheniciam secundam et Arabiam in partes Cyrilli uocare. Dolebant enim unum hunc e patriarchis nominatim non fuisse accusatum.

Exstant littere die 13 Augusti scripte ad sacram synodum ab episcopis septem, Eulalio, Eutrechio, Acacio, Chrysaphio, Ieremia, Theodulo, Isaia, qui Constantinopoli uersabantur. Suum illi studium in tuenda fide scripto testabantur Patribus, ut qui et in urbe rem strenue gererent, et Ephesinis Patribus animos adderent ad fortiter absoluendam uictoriam, et parati essent ad petendam Ephesum, auxiliaremque opem ferendam, si placeret synodo, unde mandata sibi ad negotium commune gerendum mitti peterent.

Rescripsit quoque in eamdem sententiam Dalmatius sancte synodo. Epistola uero, quia nondum edita est, afferenda uidetur integra, tum Grece ut est in codice uaticano, tum Latine. Sic ergo se habet.



.

, ,  . , , . . , , , , . , , , , , . , , , . , , .



Epistola missa ad sanctam synodum Ephesinam a Dalmatio sanctissimo archimandrita.

Accepi epistolam a sancta synodo ad me missam, et legens que contineret, in primis indolui uehementer, propter ea que uobis acciderunt mala; scriptum enim erat in epistola, aliquos ex sanctis Patribus ille agentes, propter angustias locorum, exstinctos esse. Ceterum scitote me prompte iussa quelibet uestra impleturum, nec quidquam hactenus preterisse; neque enim negligenter aliquid prouideo, nec incuriosus sum, cum presertim res fidei orthodoxe Deique agatur; nemo enim potest deficere a Deo uiuente, et alia quedam consilia capere. Qui enim recte tractant uerbum ueritatis , Dei uitam habent, et in hoc seculo, et in futuro: qui uero deficiunt a Dei gratia, eiiciuntur in tenebras exteriores , quemadmodum Nestorius et qui eadem cum ipso sentiunt: Deus enim et Pater Domini nostri Iesu Christi complacuit sibi in sancta synodo, eamque totam ut edificium suum curat, uestrosque labores et sudores gratos habet. Gratias ergo agimus Deo, qui uos recta uia duxit, et uictoriam de fide uobis tribuit. Orate pro me, precor sanctitatem uestram.

In eodem codice uaticano reperitur synodi responsum ad Dalmatium: breue illud quidem, si per seipsum spectetur, sed cui insertum sit quoddam uelut parergum, de summa monasteriorum urbis regie prefectura Dalmatio collata, quod spernendum putaui propter . Sic ergo synodus respondet.



.

, , , , , , , , , .

, , , , , , . , , , , . , , . , , , , , , .

, . , .



Exemplum epistole misse a sancta synodo ad dominum Dalmatium.

Cum sancta et ecumenica synodus in Ephesiorum metropoli congregata iussu Theodosii et ualentiniani, religiosissimorum et Christo amabilium imperatorum, accepisset epistolam missam a Dalmatio sanctissimo archimandrita, et monachorum Patre, et ipsum comperisset, urgente fidei zelo, post quadraginta et octo annos egressum ex sua cellula iuisse ad piissimum et Christianissimum imperatorem, eumque docuisse omnia que consecuta sunt, queque effecta a sancta synodo, pro depositione impii Nestorii.

Gratias egimus Christo, uero Deo nostro, qui uos ita impulit iuuare rectum dogma fidei nostre, et nostros tandem labores sudoresque demonstrasse, non tantum piissimis imperatoribus, sed etiam sanctissimis archimandritis, totique Christo amabili clero, ac populo. Nam quis alius bominum opem nobis tulit preter uestram sanctitatem? cum a nullo manifestata sit ueritas, preter quam a uobis, id est, a domino Dalmatio. Cuius rei gratia nos omnes manus supplices extendimus ad benignum bonorumque parentem Deum, pro felici uita et sospitate piissimorum nostrorum imperatorum, ac sanctitatis uestre. Hortamur uos igitur adiungi nobis, ad amplius aliquid prestandum, et implendum illic nostrum locum in his que oriuntur fidei negotiis. Quamquam  hortatione non est opus, nouimus enim Deum tibi reuelasse, que Nestorius in corde gereret, antequam Constantinopoli palam grassaretur, teque iam tum omnibus in monasterio existentibus dicere solitum: Cauete uobis, fratres, siquidem mala bestia hac in urbe grassatur, et multos sua doctrina inficit.

Sancta et consubstantialis Trinitas seruet te incolumem mente et corpore, predicantem Christum Deum nostrum. Ora pro nobis, sanctissime frater.

Cum legati partium sub finem Augusti Chalcedonem tenuissent, iussi sunt ibidem subsistere, propter tumultuantes monachos, si qua tamen fides Theodoreto id causanti. Eo loci fama didicerunt, Nestorium ante octo dies, quam aduenirent, Epheso dimissum, ut iret quo liberet. Quod cum foret preiudicium non leue cause, tantum catholicis letitie boneque spei fecit, quantum uicissim doloris metusque Orientalibus, propter inclinationem Theodosii in meliorem partem. Postquam Chalcedonem uenimus , fama accepimus, inquit Theodoretus, quod ante octo dies, quam compareremus, dominus Nestorius ab Epheso dimissus sit, ut eat quo liberet: unde ualde doluimus, quandoquidem uere ea que illicite et absque iudicio facta sunt iam robur habere uidentur.

Die quarto Septembris Orientalium legati ad suos Ephesum scripserunt: quo die Chalcedone transiturus exspectabatur imperator in uillam Rufinianam, ubi statuerat audire causam. Et uero conuocatos eo loci audiuit non semel, sed quartum etiam, immo et quintum, et quidem satis beneuole in speciem; unde uictoriam sibi intempestiue gratulati sunt, litteris ad suos Ephesum datis. Narrant enim ea que obtulerant imperatori accepta fuisse; que synodi legati, reiecta; reprehensum a se Acacium, quod passibilem Deitatem dixisset, et ad tantam blasphemiam cohorruisse Theodosium; ab eo imperatum fuisse, ut suam quisque sententiam scripto traderet, nec aliam ab ipsis propositam quam Nicenam; populum, probante imperatore, Constantinopoli ad se confluere, enixeque petere ut pro fide strenue pugnarent, uixque a se retineri, ne aduersariis noceat.

Tam felicem exitum certaminis Orientales legatis suis ex urbe Ephesina congratulati sunt, eosque simul monuerunt, catholice synodi Patres, quos Aegyptios uocabant, perinde se gerere ac prius, id est, causas diiudicare, que plurime deferebantur, Ecclesiis diuersis prouidere, etc. Remiserunt ipsis quoque subscripta a se exemplaria duo fidei Nicene, unaque expositionem capitulorum a Cyrillo recens factam, ac etiam libellum imperatori offerendum. Hoc in libello post actas pro fauore suis prestito gratias summisse pro Nestorio, cuius nomen tacent, quia ingratum imperatori audiuerant, abiecteque supplicabant. Quid enim abiectius istis uerbis: Oramus, et ante uestigia uestra prouoluimur, ut nos cum longanimitate humiliantes uestre pietati suscipiatis, et iuste petentes de offensa persona ab his qui receperunt heretica capitula Cyrilli, etc. Dederunt insuper in mandatis ut totis uiribus pro Nestorio facerent; neque suo nomine consentirent umquam in restitutionem Cyrilli et Memnonis, nisi capitula damnarentur: ea quippe eo usque exsecrabantur, ut ne unum quidem recipere uellent, etsi mors intentaretur.

Compressus est aliquot post diebus impetus exsultantis inconsiderate letitie: redeunte siquidem in urbem imperatore, iussi sunt synodi catholice legati comitari, ut episcopum Constantinopoli ordinarent, Orientalibus interim Chalcedone relictis; qui libello ad Theodosium misso petierunt, ne qua fieret ordinatio, priusquam dogmata examinarentur, uaticinantes alioqui ingentia, que forte machinabantur, inde mala oritura. Aiebant enim: Necessarium duximus ut presentibus litteris doceremus uestram pietatem, coram Deo et Christo ipso ac sancto Spiritu, quod si quis ordinatus fuerit, antequam discutiantur recta dogmata ab iis qui heretica sentiunt, necesse sit ut tota Ecclesia scindatur, tam clero quam plebibus dissidentibus: nullus enim piorum feret heretica colentibus communionem dari, propriamque salutem annichilari. Si autem hec futura sunt, tunc uestra pietas preter suam mentem agere cogetur; nam et schisma preter sententiam inualescet, et eos qui pro pietate certant, contristabit, non ferentes, ut sue anime pereant, et constent contentiosis impia Cyrilli dogmata, que iustificare uolunt. Multi autem, qui pietati student, et omnes nos, qui ex Orientali diecesi, et uestre prouincie ex diecesi Ponti, et Asie, et Thracie, et Illyrici, et Italiarum Cyrilli dogmata admitti non sinent; qui et uestre pietati librum beatissimi Ambrosii miserunt aduersa pullulanti huic superstitioni docentem. Quapropter ne hoc eueniat, et uestra pietas magis conturbetur, supplicamus, precamur, obsecramus, ut edicat, ne ordinatio antea fiat, donec orthodoxa fides firmetur.

Libello nichil aliud responsi datum, nisi quod facta est legatis Orientalium, suisque apud Ephesum sociis, libera potestas redeundi ad suas Ecclesias. Quod cum resciissent, libellum tertium imperatori miserunt, non modo iracundie plenum, sed uecordis etiam exprobrationis, immo et impudentis comminationis. Ausi sunt quippe Theodosio obiicere: primum, quod ipsos illusisset. uocati sumus, inquiebant, ad confirmandam sanctorum Patrum fidem; uerumtamen usque in presentem diem Chalcedone retenti sumus, et nunc ad propria dimittimur. Deinde, quod Orientales pre aliis despiceret: Ceterum non illorum tantum, sed et noster rex es; neque enim parua portio regni tui est Oriens. Tertio, quod fidem proderet propter rationes politicas: Ne despiciat uestra maiestas fidem, que adulteratur, in quam et uos, et progenitores uestri baptizati estis; qua et nunc opus habetis in bello quo Africam premitis. Quarto, quod damnationis eterne se reum faceret: Ii qui permissi sunt Ecclesias habere, animas eorum qui ad se accedunt, et si quis ipsos uolet audire, occidunt. Quinto, denique,  quod eum se prestaret cum quo perinde agendum sit ac cum reiicientibus uerbum Dei, atque apostolos persequentibus. Si post hanc nostram obsecrationem, hanc que coram Deo data est doctrinam non susceperit uestra pietas, nos etiam puluerem pedum excutiemus, et clamabimus cum beato Paulo: Mundi sumus a sanguine uestro .

Nihil effectum hoc etiam libello: quare post acceptam abeundi potestatem, mandarunt suis Ephesum quo loco res essent, deploratam scilicet Nestorii causam, cum nemo posset ferre ipsius nomen: Cyrillianos tyrannide, fraudibus, adulatione, donis omnes decepisse: uix tandem precibus ab imperatore impetratam redeundi ad suas Ecclesias facultatem, sed ea lege, ut et Aegyptius et Memnon Ephesius in suis locis manerent. Sic enim, aiebant, poterit Aegyptius omnes excecare muneribus suis: sic ut ille quidem, cum innumera fecerit mala, ad thronum suum redeat; iste uir innocens uix ad suam mansionem dimittatur.

Antequam uero Chalcedone recederent, Theodoretus sermonem habuit sane uirulentum, quo ualediceret legatorum nomine Nestorii fautoribus, qui Chalcedonem traiecerant, ut dicentem audirent: Terribiles Propontidis fluctus transire ausi estis, inquiebat, ut nostram audiatis uocem, quam uestri pastoris uocis effigiem putatis: desideratis enim audire iucundas uestri pastoris fistulas, pastoris quem pastores socii calamis occiderunt, etc. Ioannes qui aderat, excepit de more dicentis uerba, salutansque extremum auditores, eos ad obstinationem in errore incendit, facta catholicis calumnia, quasi patibilem Deitatem dicerent, factamque corporis et Deitatis naturam unam, quod antea quoque Theodoretus obiecerat: Sancta lex est, aiebat Ioannes, ut patribus accepta ferantur ea que filiorum sunt. Meus igitur est Galaad, et meus est Manasses; immo non mei sunt, sed Dei, qui uestram cum nostra congregauit Ecclesiam, et hunc pro pietate zelum cum aliis donis largitus est. Equidem inter uos ideo surrexi, ut dicendo salutarem simul et ualedicerem; etenim uobiscum sumus ad fratres nostros contendentes.

Iam uero quid a suis legatis ecumenica synodus acceperit, etsi non est proditum litteris, quod sciam; ex eo tamen intelligitur, quod Patres, post difficilem pugnam cum Christi hostibus, sic tamquam gloriosi duces, parta uictoria, laureati suas Ecclesias reuiserint; ipseque Cyrillus die 30 Octobris, qui tertius mensis Athyr, secundum Aegyptios, Alexandriam appulerit, ubi a suis, quasi triumphantis exercitus ductor, acceptus est. Et uero decima nona homilia, qua diem Paschatis in annum 432 edixit, Epinicion sibi quoddam uidetur cecinisse, quod tamen pre modestie studio, ut et classicum anni prioris, allegoricis figuris temperauit. Opportune, inquit, rursum, quod Psalmographi lyra antiquis occinuit, nos quoque ad uos usurpabimus: Omnes gentes plaudite manibus, iubilate Deo in uoce exsultationis . Hoc est, uictoriale carmen occinamus Christo, uicit namque pro nobis mundum , quandoquidem scilicet ipsemet ait, triumphauitque principatus, dominationes, atque mundi rectores tenebrarum harum, spiritualis nequitie in celestibus , nosque hoc pacto ereptos ex illorum seuitia ab antiquis criminibus liberauit, affigens cruci, quod contra nos erat, chirographum , ut ob hoc ipsum scilicet gaudentes dicamus: Ubi est, mors, uictoria tua ?

Quadrimestri spatio post abdicationem Nestorii elapso, octauo kal. Nouembris, id est, die 25 Octobris, qui Dominicus, synodus episcoporum, siue qui a catholicis Epheso missi fuerant, siue qui forte Constantinopoli reperti, aut etiam e prouincia conuenerant, urbis regie episcopum ordinauit Maximianum ex monacho presbyterum, non excultissimum quidem litteris, sed fidei probate, pacisque amantem, et pietatis operibus deditum. Nulli erat ille clericorum parti ingratus, immo sedi apostolice, cuius legati aderant, eo acceptior, quod in Ecclesia Romana posuerat prima sacre militie rudimenta. Atque hec causa fuit cur Proclo et Philippo anteferretur, uiris alioqui doctrina et pietate prestantibus, sed qui studiis clericorum contrariis fouerentur.

Statim ab ordinatione synodus litteras de more dedit ad primas sedes, atque etiam ad episcopos ueteris Epiri, quos schismatici fallere tentabant, proinde ac si sancte synodi communione fruerentur, quamuis a pristina sententia non recessissent. Quamobrem canones qui in septima actione leguntur, ad ipsos missi sunt, ex quibus certiores redderentur de iis que contra schismaticos et Nestorianos decreta fuerant, et qualis dein pena illis constituta esset, qui cum ipsis communicare presumerent.

Litteris a synodo Alexandriam ad Cyrillum directis, suas singulares adiunxit nouus episcopus, quibus sanctum Christi confessorem pro meritis laudaret, peteretque tanti presulis, siue precibus iuuari, siue consiliis informari, siue perpetuo caritatis uinculo deuinciri. Addidit et suas tum synodicis, tum imperialibus ad S. Celestinum summum pontificem, quas omnes perferendas acceperunt Ioannes presbyter, et Epictetus diaconus. Non exstant tres ille, quod sciam; earum tamen mentio fit in responsionibus Celestini ad singulas: unde scimus epistolarum perlatores uenisse Romam ad diem natalem Domini; lectas imperatoris litteras, aliasque, ut opinor, in maximo cetu apud Sanctum Petrum, ac summa omnium gratulatione exceptas. Religiosos filios meos, inquit pontifex, Ioannem presbyterum, et Epictetum diaconum, tante rei nuntios, cum totius Ecclesie gratulatione suscepimus; et lectis in tota Christiane plebis congregatione, apud beatissimum apostolum Petrum, uestre pietatis apicibus, Deo nostro pro uobis uota persoluimus. Ita enim ad nos, agente Domino, peruenerunt, ut ad eum diem, quo celebramus Christi Dei nostri natalem, secundum carnem, cui questio inferebatur, concurrerent, et impietatem conuicti uniuersa congregatio confutaret.

Orientales, cum intellexissent, nulla sue protestationis habita ratione, Maximianum fuisse ordinatum, in  suas quisque prouincias abierunt, certi numquam aut Alexandrinis, aut Constantinopolitanis communione iungi; quippe qui Cyrillum iure, ut ipsis quidem uidebatur, a se depositum, uitioque ordinatum Maximianum, precessore per iniuriam deiecto, causarentur. Atque hinc ortum est, ut cum due tantum ineunde pacis conditiones huc usque exigerentur, consensio in depositionem Nestorii, et eiusdem errorum damnatio, tertia insuper accesserit, approbatio ordinationis Maximiani.

Theodoretus, quo nemo impatientius ferebat, siue Nestorii exauctorationem, siue Cyrilli restitutionem, non contentus reprehensionibus anathematismorum, quas ante synodum, impulsu Ioannis Antiocheni, ediderat, in Orientem redux, instigante diabolo, ut ait Mercator, opus conscripsit aduersus Cyrillum et sanctum concilium Ephesinum, quod aliquando ab argumento inscriptum reperitur, , aliquando a numero librorum, , quinque enim libris continetur. Scribendi occasionem explicat in prefatione. Priusquam conuentus apud Ephesum celebraretur, duodecim capitulis strictim aperteque restitimus, ut prescius horum fieret intellectus, etiam studiorum et rationis expertibus. Quia uero se manifestum, qui ista protulit, in concilio declarauit, et plures ex iis qui corruerant, imperiti potius, nec ulla dogmatis imbuti notitia, pia hec arbitrati sunt, opere pretium uisum est iterum contra niti, sermonemque distendere et succisam blasphemiam multipliciter confutare, ut ignorantibus euidentius approbemus, quemadmodum Euangeliis declararentur aduersa, que nunc ab istis maxime proferuntur.

Sub idem tempus, uidetur Eutherius Thyanensium episcopus scripsisse, ad Eustathium Parnassi episcopum, opus uiginti siue libris siue capitibus distinctum, cuius est mentio apud Photium, sub nomine Theodoreti; totum uero reperitur inter opera Athanasii. Tempus autem his ex uerbis facile intelligitur: Quomodo potero mendacii omnia nunc turbantis cohibere impetus, quando temeritatis et impudentie plena sunt que dicuntur omnia. Dicuntur autem summa cum impudentia et arrogantia, ut nunc quidem quod ausi hactenus non sunt, ausuri sint: usque adeo hereticorum malitia non iam amplius clam leuiterque simplicioribus insidiatura; sed ut que summam omnium potestatem habeat, nullum non facinus sit patratura; sumptoque sibi in omnes imperio, leges prescriptura; ad placita sua quosuis pertractura; obedientiam subitam flagitatura; cognitura causas; penas a diligentioribus pietatis cultoribus exactura; et hunc quidem inuolutura iniuriis; patria pulsatura alterum, huic accusationum textura laqueos; illum de dignitatis sue gradu deturbatura; alium deiectura audacia; alium uocum inanium ampullis in nassam tractura. Taceo uincula, carceres, mulctas, infamiam, flagella, miserabilia cedium spectacula; atque huius tragedie multi sacrorum antistites auctores sunt. O, audaciam minime sacram! o intoleranda iura! peracturis sacra, aut docturis blandissima illa in ore est salutatio, pax omnibus. Hec cum sint Theodoreti et Orientalium querelis paria, eodem tempore proculdubio composita dici debent.

Dum hec in Oriente geruntur, Cyrillus synodo Constantinopolitane Maximianoque respondit; illi gratulatus de constituto antistite; istum laudibus exornans, et de fide edoctum, monitis ad rem bene gerendam informans. Utraque responsio uenit Constantinopolim, opinor, cum homilia paschali, id est, circa finem Nouembris aut Decembris initia. Eodem uenit, quatuor totis post mensibus, Celestini respondentis quadruplex epistola; quelibet enim data legitur idibus Martiis anni consequentis, Ioanne et Epicteto festinantibus festum diem Paschatis sua in Ecclesia celebrare, cum natalem Domini Rome peregissent. Hanc, ait Celestinus, sollicitudinem nostram presentes probarunt Deo amabiles filii et karissimi, atque animis nostris acceptissimi, Ioannes presbyter et Epictetus diaconus, quos reuersos ad uos festinato remisimus; sollicitius hoc agentes, ut quos diebus Dominice natiuitatis accepimus, resurrectionis Dominice tempore redderemus.



ANNO CCCCXXXII.

Cur porro tres fere menses pontificis responsum clerici urbis regie exspectauerint, causa fuit procul dubio inualetudo Celestini, qui uigesimo secundo die a scriptis litteris migrauit ad Deum.

In his uero litteris sanctissimi pontificis elucet uigilantia pastoralis in promouenda Ecclesie pace, apostolicus uigor in profligandis heresibus, discipline studium aduersus animos errorum pertinaces, mansuetudo erga penitentes, et paterna pietas in omnes. Senis tamen optimi, cupientis dissolui, et esse cum Christo, uotis unum deerat, illudque quasi uictorie necessaria quedam absolutio, nimirum, pax Ecclesie, communio Antiochenorum cum aliis, et Nestorii deportatio ultra metuendi metas. Id ab imperatore postulat uerbis, ut a summo pontifice, efficacissimis. Obsecramus et poscimus, sub illius inuocatione quem colitis, fidei uestre, ut quod consuestis, arma prestetis. Nunc enim est omnis opponenda custodia, ne rapax lupus ouilibus Dominici gregis, cum seuierit exclusus, rursus serpentino lapsu ad mortem perueniat animarum, effossis qua potest parte cuniculis: nec enim potest quiescere, cum prede sue rabidus cupiat incubare. Munimen sanis, remedia prebete sanandis; uallate muris fidei uestre religionis catholice ueritatem, per quos et credentes muniti sint, et tanti sequaces erroris non audeant introire. Hic plenus uictorie uestre fructus est, nichil relinquere quod rursus Dei Ecclesia debeat formidare. Quem igitur uniuersorum eiecit sententia sacerdotum, in predicatione sacrilega perdurantem, eum uestra clementia ab omni societate remoueat, ut facultatem aliquos perdendi non habeat.

Neque uero pius princeps pati debuit, irritas esse optimi Patris preces: quare adhibito in consilium Maximiano aliisque episcopis, et clero Constantinopolitane Ecclesie, de pace ineunda cum Cyrillo, scripsit  Ioanni Antiocheno, Acacio Berensi, et Simeoni Stylite: Ioanni quidem, ut in concordiam ueniret; aliis uero duobus, ut suis precibus apud Deum consiliisque negotium urgerent.

Aristolaus tribunus, cum potestate missus, imperatorias litteras detulit, utrumque antistitem coacturus, aut per se conspirare in conditiones pacis, aut Nicomediam uenire, tamdiu ibidem moraturos, sine spe uidendi principis, quamdiu concordes non forent. Sanctio Theodosii caret quidem omnino temporis nota; mense tamen Aprili datam ex eo constat, quod dum daretur, nondum Constantinopoli auditum esset de morte Celestini, que contigit die sexto Aprilis. Dum predicti, ait imperator, episcopi sponderent si Nestorii depositioni subscriberes, illiusque doctrinam anathematizares, fore ut omnis altercationis materia mox e medio tolleretur, Cyrillusque sanctissimus Alexandrie episcopus, cum suis, et sanctissimus Celestinus quoque gloriose Rome episcopus, ac reliqui omnes, quotquot ubique sunt orthodoxe fidei sacerdotes, cum tua pietate ad communionem redirent, etc.

Ioannes, acceptis mandatis, concilium cegit apud Acacium Berensem, siue Antiochie tunc ille adfuerit, ut erat solitus, siue potius Beroam Ioannes ipse ad senem contenderit cum suis episcopis: quod ex Theodoreti uerbis suo loco conclusimus.

Lectis in concilio diualibus scriptis, quibus imperabatur consensio in deiectionem Nestorii, et dogmatum eiusdem damnatio, atque adeo confessio uictorie a Cyrillo obtente, mirum quantum commoti Orientalium animi fuerint: re tamen deliberata, placuit, non prius imperata facere, quam omnes fallendi artes exhauste essent. Constitutum igitur ut Ioannes quidem per se rem pacis ageret, nec ulla ratione committeret ut Nicomediam ire cogeretur; Cyrillus uero ad conditiones callide adigeretur, quibus Orientalium honori esset consultum: nempe ut omnia ipsius scripta abolerentur, omnesque uni Nicene confessioni subscriberent. Posteaquam uero, inquit Cyrillus , Orientalibus regium decretum expositum est, et tamquam factum ex eorum episcoporum sententia, qui Constantinopoli aderant, concilio nescio quo, apud sanctissimum piissimumque Berensem episcopum Acacium congressi, scribi ad me curarunt conuentionis modum, id est, sanctarum Ecclesiarum pacis, nisi eo modo, quem ipsi prescriberent, fieri non debere; erat autem ea petitio grauis ac molesta: uolebant enim ea omnia aboleri, que uel epistolis, uel tomis, uel libris euulgaueram; et soli fidei, que a sanctis Patribus nostris Nicee edita fuerat, consentire.

Absurde eiusmodi conditiones proponende uise sunt, priuatis litteris quas Acacius Berensis, sic tamquam pacis sequester, Cyrillo scriberet: ut si reciperentur, propter auctoritatem scribentis, Cyrillus uictoria excidisse uideretur; sin repellerentur, locus esset iam calumnie Cyrillo faciende uelut pacis inimico, et alterius tentande uie, qua cogeretur uel inuitus. Scripsit Acacius, ut erat deliberatum; Cyrillus uero, Ego, inquit, ad ista ita rescripsi: Expositioni fidei quam Niceni Patres ediderunt adheremus omnes, nichil prorsus eorum que in ipsa continentur labefactantes; sunt enim ea omnia recte inculpateque tradita; neque tutum est post illam fidei editionem quidquam adhuc curiosius tractare. Que uero recte contra Nestorii blasphemias scripsimus, ea eiusmodi esse, ut nulla nobis ratione persuaderi possit ut recte scripta esse negemus. Opus proinde magis esse ut ipsi iuxta pientissimi Christique amantis imperatoris decretum, immo uero sancte synodi Ephesine sanctionem, illum, qui contra saluatoris Christi gloriam pugnauit, eiicerent, impiasque illius blasphemias anathemate insectarentur, eiusque depositioni consentirent, ac sanctissimi piissimique episcopi Maximiani ordinationem approbarent.

Orientales spe sua frustrati, iterum ad artes confugerunt, quas Cyrillus ita narrat: His litteris sibi redditis, miserunt Alexandriam religiosissimum et piissimum episcopum Paulum Emesenum, cum quo diu multumque de iis rebus disseruit, que Ephesi preter ius et officium dicte facteque fuerant. Quia uero, istis obliuioni contraditis, iis potius curis insistendum uidebatur, que maioris momenti ac ponderis erant, interrogaui numquid litterarum a piissimo Ioanne episcopo attulisset. Mox ille epistolam reddidit, non ea que debebat habentem, sed potius non quo conueniebat modo dictatam: complectebatur enim irritationis uim potius quam exhortationis. Hanc itaque non acceptaui. Nam cum meam animi egritudinem, qua fueram affectus ex iis que precesserant, et ab ipsis Ephesi facta fuerant, excusatione aliqua demulcere debuissent, tantum abest ut id fecerint, ut se quoque propter sacrorum dogmatum zelum iure optimo mihi succensuisse dicerent. At ex me audiebant nec diuinum zelum ipsos mouisse, nec quod pro ueritatis dogmatis pugnarent aciem aduersum me componere; sed quod hominum assentationibus locum darent, ac eorum qui tum potentes uidebantur amicitias sibi conciliarent.

Neque uero Paulus ipse fraudibus abstinuit: nam cum litteras attulisset querelarum plenas, paratum se tamen ostendit, tria que Cyrillus uolebat, suo Orientaliumque omnium nomine implere: utrumque uero callide, ut factorum ueniam Cyrillus obtinuisse potius quam dedisse uideretur, et Orientales factum Pauli dissimulare magis se causarentur, quam uel approbasse uel mandasse. Qua prudentia fraudem dissoluerit Cyrillus narrat his uerbis : Cum has litteras misissem, animaduertentes se communionem recipere non posse, nisi ea que facere debebant prius perfecissent, miserunt Alexandriam Paulum reuerendissimum religiosissimumque Emesenum episcopum, qui ad me litteras afferret, communionis quidem instaurationem concernentes, parum tamen recte dictatas: pre se ferebant enim quasdam querelas aduersus nos habere, quasi quedam in sacro concilio, neque recte dicta, neque recte facta essent. uerum huiusmodi quidem epistolas non admisi, sed respondi: Cum de prioribus ueniam petere deberent, quomodo nouas iterum contumelias inferre audent? Cum  autem memoratus piissimus episcopus factum excusaret, iuramentoque affirmaret, non esse hoc illorum propositum; sed ex mera animi simplicitate ad id scribendum progressos esse, caritatis causa purgationem admisi. Ceterum non prius illum ad synaxim recepi, quam dato libello Nestorii dogmata suo scripto anathematizasset, seque illum pro deposito habere confessus esset, et ordinationi religiosissimi episcopi Maximiani assensisset. Petiit autem ut istis a se omnium religiosissimorum orientalium episcoporum loco oblatis libellis, nichil amplius exigerem: quod nulla ratione fieri sum passus; sed una cum domino meo preclarissimo tribuno ac notario Aristolao duos e nostris clericis misi Antiochiam, chartamque tradidi mandans, ut si Ioannes reuerendissimus Ecclesie Antiochene episcopus subscripserit, et illam acceperit, tunc demum litteras de communione redderent.

Aliam rursus artem adhibuit Paulus peiorem priore, ut uel statuta synodi conuelleret, uel causas impedite pacis in Cyrillum reiiceret: siquidem contendit unam Nestorii depositionem sufficere ad sopiendas turbas quas unus excitarat; ceteros episcopos in suas sedes restituendos, atque ipsos adeo quatuor nominatim deiectos, Helladium, Eutherium, Himerium et Dorotheum. Sciat et hoc quoque tua sanctitas, scribit Donato Cyrillus, religiosissimum pientissimumque episcopum Paulum initio plurimum institisse, Helladii, Eutherii, Himerii et Dorothei depositorum causa, obnixeque rogasse ut que contra ipsos decreta erant, abrogarentur: affirmabat enim pacem Ecclesiarum aliter fieri non posse, nisi id quoque fuisset adiectum. Ego uero respondebam, rem ipsum impossibilem conari, eo quod nos istud numquam essemus permissuri. Manserunt itaque in eodem schismate, in quo etiam nunc perseuerant; neque ulla eorum in conditionibus de pace sanctarum Ecclesiarum propositis facta est mentio.

Orientales, cum cernerent omnes suas machinas infringi, paruerunt tandem imperatoris iussis et Cyrilli postulatis; non tamen ita quin adhuc fraudis quiddam adderent, quo uiderentur id obtinuisse quod Ephesi contenderant, nempe, ut de dogmate prius ageretur quam de personis; utque pars quelibet sue fidei expositionem scripto daret, et de duodecim capitulis sileretur: id enim est impetratum a Cyrillo, cordatius forte, propter studium pacis, se gerente cum fraudulentis quam par esset; siquidem inde Orientales occasionem sumpserunt spargendi in uulgus mendacii, quasi sua capitula retractasset, et in Orientalium sententiam uenisset.

Scripsit igitur Cyrillo Ioannes, sed ambiguis uerbis, quibus non tam aperuisse mentem uideatur quam texisse: testatus enim est neque sponte se in concordiam uenisse, sed iussu imperatoris; neque alia de causa expositionem fidei mittere, quam ut occluderet os adoriri uolentibus; neque unionem naturarum admittere, sed unionem tantum; neque uirginem simpliciter ; neque damnare dogmata Nestorii, sed uoces nouas et profanas. Que omnia ancipitem facere possunt sensum: si quidem sententiam dixit non aliis uerbis quam quibus ipse etiam Nestorius non inuitus uteretur. Nestorius enim confessus est, et esse uirginem sanctam; et unitas naturas inconfuse; et unum Filium Dominumque Christum; et uerbum carnem factum; et ex ipsa conceptione templum quod assumpsit sibi uniuisse, et cetera que Ioannes prosecutus est.

Dum ita geritur negotium pacis, partim Antiochie, partim in Aegypto, Theodoretus egre ferens rem non euenire ex animi sui sententia, litteras dedit ad geminum Andream, monachum scilicet Constantinopolitanum, et Samosatenum episcopum; dedit et ad Ioannem Antiochenum, atque Himerium Nicomediensem, quibus testatur se quidem nichil in epistola Cyrilli reperisse quod uideretur sane doctrine pugnare, quippe cum in ea capitulis contraria continerentur; se tamen non posse, etsi extrema queque impendeant, nec in depositionem Nestorii, quem miris laudibus afficit, consentire; nec dogmatum damnationem subscribere, sine exceptione, qua significaret damnare se dogmata, cuiuscumque tandem essent, ut consuleretur Nestorii persone. Cuius, inquit, sanctissimi episcopi, qui doctrinam indiscrete anathematizet, pietatem ipsam anathematizare uideatur.

Cum tribunus moras pertesus, Alexandria, quo uenerat accelerandi negotii causa, Antiochiam ad Ioannem urgendum rediret, Cyrillus misit una duos o suis clericis, quibus chartam tradidit, mandans, ut si Ioannes subscriberet et illam acciperet, tunc demum litteras ei de communione redderent. In charta continebantur tres conditiones pacis, sic enim scribit Cyrillus : Cum igitur piissimus Ioannes subscripsisset, ceterique, qui cum ipso illustriores erant; cumque Nestorii doctrinam anathematizassent, et quod ipsum pro deposito haberent professi essent; ac Maximiani religiosissimi pientissimique episcopi ordinationem approbassent, communionem illis restituimus. Theodoretus, ut Ioanni non aderat, cum pax constitueretur, ita neque subscripsit cum aliis; sed in suo secessu turbas meditabatur, immo sollicitabat animos episcoporum sue prouincie, quos etiam cogebat, uelut in synodos, sicubi commodum foret: quamobrem ab imperatore postmodum iussus est, ueluti pacis publice perturbator, Cyri se continere.

Paulus Emesenus, rebus utrinque compositis, postquam obtulisset libellum Cyrillo, quo consentiret in omnes conditiones pacis, non tantum communionem recepit, sed etiam potestatem habende ad populum, presidente Cyrillo in magna ecclesia, homilie die 25 Decembris, qua catholice locutus de incarnatione uerbi et Deipara uirgine, tantos plausus a plebe acclamante accepit, ut non solum abrumpere sermonem coactus sit, sed etiam partem in primum Ianuarii diem differre. Obserua in uulgatis editionibus sub finem uerba peruerti, que sic restituenda sunt. Populus dixit: Fili Theophili, et Athanasii, et Cyrilli. Episcopus Paulus dixit: Patris sapientiam audiamus, que nostras quidem orthodoxorum mentes exsuscitat: hostium uero Ecclesie acies  prosternit, etc. Dicentis uerba excepit Cyrillus de more, sermonemque commendans, Hausimus, inquit, uobis aquam ex sacro fonte: doctoris, inquam, qui ante nos disseruit; qui Spiritus sancti lumine illustratus, exposuit nobis magnum ac uenerandum Saluatoris nostri mysterium, etc.



ANNO CCCCXXXIII.

Postquam intellexit Theodoretus negotium omnino peractum esse, scriptumque a Ioanne Antiocheno, non tantum ad maiores sedes, sed etiam ad imperatorem, quo testaretur se et dogmata Nestorii damnare, et eius depositioni ordinationique Maximiani consentire; dedit iterum ad Himerium litteras, quibus animi sui impotentiam simul et factionis fraudes prodidit. Ad ipsum quoque Nestorium epistolam misit, quasi pignus quoddam sue in tuendis heretici partibus peruicacie. His, inquit, que contra tuam uenerationem iniuste atque inique patrata sunt, nec si mihi utramque manum quis abscinderet, potero prebere consensum, diuina proculdubio mihi cooperante gratia, et infirmitatem anime subleuante. Hoc autem etiam his qui hec exigunt, certum litteris feci, et uestre sanctitati, quid eis a me rescriptum sit, exempla transmisi, quatenus agnoscat quod nullum tempus nos per diuinam gratiam commutabit.

Quin etiam in uicinas prouincias suis litteris famam sparsit, neque apologiam Orientalium a Nestorii sententia abhorrere, neque Cyrillum in pristina opinione mansisse; sed in contrariam potius uenisse; immo nouam fidei expositionem recepisse, Nicena despecta. Hec et alia sparsisse Theodoretum constat certis argumentis, etsi nomen ipsius tacuerit Cyrillus, Acacio ea de re monenti respondens. Neque uero contentus his mendaciis uicinos tentasse, Constantinopolim eadem scripsit, immo et in Epirum, atque etiam, ut prius, in Italiam ad Rauennatem, Aquileiensem et Mediolanensem episcopos, que ut refelleret Cyrillus, coactus est Acacio in Cappadociam, et Eulogio Constantinopolim, et Donato in Epirum ueterem, litteras mittere. Neque enim ea pax omnibus probata fuit, tum Antiochie, dubitantibus ex episcoporum numero adhuc aliquibus, uerba sunt Liberati, Cyrillo communicare, putantibus eum errasse, et postea ueritatem agnouisse, et culpantibus Ioannem, cur ab eo non expetierit capitulorum eius damnationem; tum Constantinopoli, unde quidam de palatio, pergit Liberatus, per Eulogium presbyterum et apocrisiarium Alexandrine Ecclesie culpauerunt Cyrillum cur susceperit ab Orientalibus episcopis duarum confessionem naturarum, quod Nestorius dixit et docuit.

Alexandrie quoque nonnulli pre imperitia, aut etiam propter improbitatem, obstrepebant, quasi aut Ioannes Antiochenus ipse non scripsisset consentanea Pauli sermoni, aut Cyrillus in Orientalium partes nimia quadam inclinasset. Quamobrem in ecclesia, facto sermone, Cyrillus iussit palam utrasque litteras pacis recitari. Confessi sunt, inquit, Deo amantissimi episcopi ibi constituti rectam et sine profanatione fidem. Que autem scripsit ad me Deo amantissimus et reuerendissimus episcopus Antiochie Ioannes, queue ego ad eum rescripserim, Deo fauente, audietis. Irrepsit error in notam temporis, quam habent uulgati codices; neque enim die uigesimo octauo Pharmuthi, sed Tybi, factus est sermo, id est, non uigesimo tertio Aprilis, sed Ianuarii. Nam quomodo pace composita sub initium Ianuarii, aut tamdiu Cyrillus omisisset referre ad populum; aut rationis, cur tamdiu dilata sit relatio, non meminisset?

Ubi primum pax composita est, Cyrillus et Ioannes, suis singuli litteris ad summum pontificem Sixtum retulerunt. Litteris consentanea exposuerunt legati Romam reuersi sub finem Aprilis. Certe apud sanctum Petrum, et littere in consessu lecte sunt, et auditi legati ab episcopis qui ad diem natalem Sixti conuenerant. Is erat dies uigesimus sextus Aprilis. O relatio, inquit pontifex , digna mittente, digna conuentu! gaudii celestis iudicium tales habere debuit cognitores; et quia res et causa deposcit, locum quoque conuenit non tacere. Ad beatum apostolum Petrum fraternitas uniuersa conuenit. Ecce auditorium congruens auditoribus, conueniens audiendis. Habuerunt cepiscopi nostri illum congratulationis testem, quem habemus honoris exordium. sancte namque et uenerabili synodo, quam natalis mihi dies, fauente Domino, congregarat, quia sic credendum est, ipse presedit, quandoquidem probatur, nec spiritu, nec corpore defuisse. Adfuit palme, qui contentioni non defuit: iuuit animorum uota nostrorum, qui uidet symbolo primum inter apostolos tradito derogari: non passus est nefandum caput gaudere solatiis, nec turbari diu siuit lutulento gurgite fontis illius perspicui puritatem. Ad nos reuersi fratres, ad nos, inquam, qui morbum communi studio persequentes, animarum curauimus sanitatem. Et alibi. Audiuit uniuersa fraternitas, que ad natalis mei conuenerat diem, etc.

Nestorius interim, in suo secessu monasterii Euprepiani, non desinebat turbare; sed cum esset superbe miser, audebat, deploratis licet rebus suis, sperare pristinam dignitatem, ideoque coactis amicorum cetibus, collectisque eorumdem munere opibus, parabat unde posset aliquando redimere amissam aulicorum gratiam, atque ita pergebat heresim fouere, suisque in partibus retinere prouincie episcopos, clericosque plures: quin et conciliabat sibi non paucos, et eos maxime, quos uel Cyrilli odium, uel inuidia in Ioannem, uel pacis inite tedium urebat.

Iam quartum fere annum exegerat, nichil remittens impie sollicitudinis in procurando negotio, cum Ioannes pertesus turbarum quibus prouinciam suam scindi uidebat, indignatusque sua monita pertinaciter a Nestorio contemni, atque etiam, ut multi tradunt, impulsus studio fidei, quam peti tandem agnouerat, conuersa uetere amicitia Nestorii in iustam pacis fideique ultionem, petiit ab imperatore, procul amandari malorum auctorem, nec egre obtinuit, annitente Proclo, qui Maximiano successerat in sedem Constantinopolitanam.

 Deportationis edictum habetur in quinta parte concilii Ephesini, capite 12 editionis Peltane; deest in Biniana et regia, refertur a Baronio ad annum 436, caret uero temporis nota: unde factum ut Baronius, cum in inscriptione apud Peltanum legisset, Antigraphum decreti imperatorii ad Isidorum pretorii prefectum consulemque, de exsilio Nestorii missum, ad eum annum retulerit quo Isidorus consulatum gessit. uerum cum Nestorius quatuor tantum annos in monasterio Euprepii ante exsilium egerit, cumque longe probabilissimum sit, non prius editam sanctionem de comburendis Nestorii libris, quam de Nestorio deportando, edictum quo de agitur pertinere oportet ad initium anni 435, siquidem alterum de comburendis libris consignatur in codice Theodosiano III nonas Augusti; in Iustinianeo III kal. Augusti, Theodosio Xu et ualentiniano Iu AA. CC.

Deportato in Oasim Nestorio, eiusque libris igne damnatis, tentauerunt nichilominus, qui heretico adherebant, efficere, si qua ratione possent, ut iniuriam passus Nestorius crederetur, et librorum iactura sarciretur: cum enim eo uel unico, uel precipuo capite damnatus esset, quod noua de incarnatione uerbi, Patribusque contraria doceret, Diodori Tarsensis et Theodori Mopsuesteni, uirorum fama celebrium, et in pace defunctorum, libros sparserunt, aut certe collectanea singulis Cyrilli capitulis respondentia, Nestorianisque consona, eaque, ut ab omnibus legi possent, in ipsam quoque Syrorum Armenorumque et Persarum linguam uerterunt. Hac autem arte usi sunt, ut procul a primis sedibus negotium ageretur primum, ne facile interuerti posset; tum paulatim inde, cum dogmata uideri possent multitudine firmari, ad maiores Ecclesias subreperetur. Erant uero huius consilii auctores duo precipui, Theodoretus et Ibas, societate studiorum coniunctissimi, et doctrina nobiles; ille episcopus, iste adhuc presbyter; uterque pariter Cyrillo infensus. Theodoretus episcopus Phenicie peruertendis studebat, Ibas libris in peregrinam linguam uertendis; ambo turbande Ecclesiarum paci.

Acacius Melitene et Rabulas Edesse episcopi Armenos scripto monuerunt de cauendo heresis Nestoriane ueneno, quod sibi propinatum accepissent Theodori libris. Admoniti illi conuenerunt, et ex synodo presbyteros duos, Leontium et Aberium Constantinopolim ad Proclum miserunt, cum libellis et Theodori uolumine, doceri expetentes que doctrina melior, Theodori an Acacii, atque Rabule: fecerant enim ipsis dubium Cilicie episcopi, Acacium et Rabulam inuidia scripsisse causati. Proclus re diligenter examinata, misit celebrem ad Armenos de incarnatione epistolam, quam et Ioanni Antiocheno probandam direxit; in ea uero, etsi Theodori dogmata, que et retulit, tum per se rationibus, tum subiunctis Patrum testimoniis egregie refellerit, tacendum tamen Theodori nomen putauit, propter famam uiri Oriente toto celebris. Atque hinc orte graues turbe, monachis ex Armenia in Orientem ferentibus, immo et in urbem regiam, excerpta quedam ex libris Theodori, que, si iure damnatus esset Nestorius, non posse quoque cum suo auctore non damnari contenderent. Hinc et questio de nomine Theodori commouit Ecclesias. Dicitur enim Cyrillus scripsisse tres libros in Theodorum, unum in Diodorum, quibus nominatim utriusque dicta referret atque conuelleret. Ioannes Antiochenus cegit synodum, ex qua tres epistolas dedit, quibus Theodorum defenderet. Proclus in sententia perstitit, eaque scintilla uideri potuit tunc temporis sopita, tribus magnarum sedium episcopis, Cyrillo Ioanne ac Proclo, non ita post uita functis, donec tandem erupit in incendium, cui restinguendo par fuit sola quinta synodus, Theodori, Ibe et Theodoreti nominibus anathemate perculsis.

Nonnulla excerpsit Mercator ex Theodori libris de Incarnatione, Latinaque facta suis Operibus inseruit. Eam ob rem historie huiusce memoria habita est: quidni enim et tunc laborem hunc suscepit Mercator, cum uel a Proclo tomus, siue epistola dogmatica scriberetur, uel monachi Armenii postea Constantinopolim suis querelis implerent.

Deportatus igitur in Oasim impius Christi hostis, longam scripsit eo loci miseriarum suarum historiam, sepiusque, propter barbarorum incursiones, habitationem mutare coactus, malis tandem confectus est, et uermibus detestabilem linguam depastis, infeliciter periit  .



LIBER PRIMUS, In quo continentur NESTORII SERMONES TREDECIM, cum uno Procli; EIUSDEM NESTORII EPISTOLAE TRES, cum quatuor S. Cyrilli; MERCATORIS EPISTOLA UNA, de Nestorii heresi; EXCERPTA S. CYRILLI EX OPERIBUS NESTORII.





IMPII NESTORII SERMONES.





MARII MERCATORIS SERuI CHRISTI, [a 1Kb] PRAEFATIO IN uARIOS SERMONES IMPII NESTORII DE INCARNATIONE DOMINI NOSTRI IESU CHRISTI, e Greco uersos, Cum eiusdem Nestorii et Cyrilli epistolis et capitulis a sancto Cyrillo de diuersis Nestorii libris excerptis.

 [b 1Kb] MARIUS MERCATOR seruus Christi, lectori conseruo suo parem [Baluz. et parens] in Domino fidei salutem.

Nestorii quondam episcopi Constantinopolitane  urbis nonnulla ad plebem blasphemiarum dicta uel scripta, ex Greco in Latinum sermonem, feruore catholice fidei incitatus, curaui transferre, a fidelibus lingue mee fratribus cognoscenda atque uitanda:  in quibus uerbum de uerbo, in quantum fieri potuit, conatus sum translator exprimere, ne prius falsarius magis quam uerus postea probarer interpres.

Da igitur ueniam, pie lector, si aut minus oratio luculenta [Baluz. add. est], aut uerborum ubicumque presumptorum nouitas, aurem forte perculerit: elegi obtrectatorum linguis magis exponi, quam a ueritate sensuum exprimenda; ubi omne est de falsitate periculum, longius aberrare.

Occupent igitur se ex hoc instanti [Baluz. idem] isti [a 1Kb] nostri disertuli, ad singulas syllabas nostras scrutandas et uerba rimanda: non id curo, nec magni  pendo, securus quod mihi de hoc opere nullus falsarii nomen imponat.

Scio etiam, ab istis exprobranda nobis esse aliqua dicta uitiosa, que nobis uis seruande Grece proprietatis extorsit. Dicat hinc [Baluz. add. de] nobis quisque quod uolet, sentiat quod placet, ego sapientum iudicio fretus sum, quibus absque lenocinio fucoque uerborum, et scholaribus nugis, simplex ueritatis semper grata est pulchritudo.

Nunc hic [b 64Kb] eius [c 1Kb] primus impietatis in ecclesia ad populum sermo est, in quo de incarnatione Dominica male lapsus infeliciter corruit.



SERMO PRIMUS. De Incarnatione Domini nostri Iesu Christi.


1. [a 1Kb] Doctrina pietatis est sensatorum in Ecclesia intentio; pietatis autem doctrina Prouidentie cognitio est: cognoscit namque Dei prouidentiam, qui Deum cognouerit corporum animorumque [b 1Kb] creatorem. Quotquot igitur id nescientes adorant Deum, ignorare eos manifestum est ueritatem: Deum enim  confitentur se nosse, factis uero, ut scriptum est, negant .

2. Oportet autem creatorem horum curam gerere, quos creauit: oportet dominum iis, quibus dominatur, sollicitudinem impertiri: oportet patremfamilias domus sue esse defensorem.

3. Impar est uita nostra ad huius tanti regiminis dignitatem: fingit me [Baluz. add. denique] in materno utero opifex Deus, et in illis matris [Baluz. mihi] uiscerum secretis conseruandi me prima et summa tutela est. Nascor, et fontes lactis inuenio. Incipio opus habere ciborum sectione, et cultris quibusdam, dentibus uidelicet, armatus inuenior. uirum ago, et uectigalis mihi efficitur creatura: deorsum  namque me pascit terra, et de celo mihi lucerna accenditur sol, flores mihi [c 1Kb] uernum tempus attribuit,  affert mihi estas spicas, hiems pluuias generat, autumnus tributum in uino dependit.

4. Quam inequalem ex paupertate et diuitiis consistentem ducimus uitam! non enim sustentari [Baluz. subsistere] mortales aliter potuissent. uide namque in his ipsis quanta nostri tutela sit. Facilis frumenti putredo cogit diuitem timore corruptionis indigentibus uendere; mutabilis uini natura possessorem mercaturam inire damni terrore compellit.  Imputribile ideo est et repugnans tempori aurum, quia retentum nichil pauperi nocet. Que enim mala edunt [Baluz. Quid enim me ledunt] diuitie, si aurum suum restringant, cum ea que me pascunt, uendere diuites compellantur?

5. Decem millibus donis humanum genus honoratum ultimo et finitimo Dominice Incarnationis munere decoratum est. Quoniam enim homo diuine imago nature est, [d 1Kb] hanc autem impulit et deiecit diabolus in corruptionem: [e 1Kb] doluit [Baluz. add. pro sua imagine] tamquam [f 1Kb] pro propria statua rex, et [g 2Kb] corruptum renouat simulacrum, sine semine fingens de uirgine naturam, sicut et Adam, qui et ipse sine semine figuratus est, humani generis operatur restitutionem [Baluz. suscitationem] per hominem,  [h 2Kb] quoniam, inquit, per hominem mors, et per hominem resurrectio mortuorum .

 6. [a 1Kb] Audiant hec, qui in dispensatione Dominice innouationis [Baluz. incarnationis] cecati non intelligunt. neque que loquuntur, neque de quibus affirmant : qui, sicut modo cognouimus, [b 1Kb] a [Baluz. in] nobis inuicem frequenter sciscitantur, an dicenda sit [Baluz. sciscitantur. , inquit], id est, puerpera Dei, siue genitrix Dei Maria,  an autem , id est, hominis genitrix. Habet matrem Deus? [c 1Kb] Ergo excusabilis gentilitas matres diis subintroducens. [d 2Kb] Paulus ergo mendax de Christi Deitate dicens, [e 26Kb] , , , id est, sine patre, sine matre, sine generationis narratione.

7. [f 2Kb] Non, uir optime, Maria peperit Deum. Quod  enim de carne natum est, caro est; et quod de spiritu, spiritus est . [a 1Kb] Non peperit creatura eum, qui est increabilis; non recentem de uirgine Deum uerbum genuit Pater: In principio enim erat uerbum , sicut Ioannes ait. Non peperit creatura [b 1Kb] Creatorem [Baluz. increabilem], sed peperit hominem [c 82Kb] Deitatis instrumentum; non creauit Deum uerbum Spiritus sanctus: Quod enim ex ea natum est de Spiritu sancto est ; sed Deo uerbo [d 1Kb] templum fabricatus est, quod habitaret ex uirgine.

8. [e 1Kb] Incarnatus est quidem Deus, sed non est mortuus: sed illum in quo incarnatus est suscitauit; inclinatus est eleuare quod ruerat, ipse uero non cecidit: Dominus de celo prospexit super filios hominum ; [f 1Kb] nempe inclinans eum [Baluz.  reum] leuare qui cecidit, tamquam ille corruerit, uituperatur. uidit Deus naturam collapsam, eamque Deitatis potentia apprehendit elisam, et illam elisam [Baluz. om. elisam] tenens, et manens quod erat, in  altum subleuauit: exempli causa, quod dicitur, nosce. Si iacentem eleuare uolueris, nonne continges corpus corpore, et te ipsum illi coniungendo elisum eriges, atque ita illi coniunctus ipse manes quod eras? sic et illud incarnationis estima sacramentum.

9. [g 1Kb] Propter utentem illud indumentum [h 1Kb] quo [Baluz. quod] utitur colo; propter absconditum adoro [Baluz. adorans] quod foris uidetur, inseparabilis ab eo qui foris [Baluz. oculis] paret est Deus.

10. Quomodo igitur eius qui non diuiditur, honorem [Baluz. add. ego] et dignitatem audeam separare? Diuido naturas, sed coniungo reuerentiam.

11. Intende in hec que dicuntur. Non per seipsum Deus est qui in utero figuratus est: nam si sic esset, essemus hominis uere cultores; sed quoniam in assumpto  Deus est, ex illo qui assumpsit qui assumptus est, appellatus est, et [Baluz. om. appellatus est, et] appellatur Deus.

12. Formauit Deus [i 101Kb] Dominicam incarnationem.  Intremiscamus susceptricem Dei formam [a 1Kb] una ac pari qua Deum uerbum reuerentia, tamquam Diuinitatis uere inseparabilis simulacrum, tamquam imaginem absconditi iudicis. Duplicem confiteamur, et adoremus ut: unum [b 1Kb] duplum enim naturarum unum est propter unitatem. Audi Paulum utrumque clamantem, et Deitatis Unigeniti eternitatem, et societatis uel coniunctionis unam factam esse dignitatem: iehsu, inquit, heri et hodie, idem ipse et in secula seculorum. Amen .



SERMO II. De dogmate seu , id est, de coniunctione inconfusa duarum naturarum in Christo, et communione nominum, uelut in Apollinaristas.

 Habitum in ecclesia docet Cyrillus : inscriptum de dogmate ostendunt tituli excerptorum concilii Ephesini. Dogmatis nomine intelligi , atque adeo cognitionem humanitatis simul et Diuinitatis Christi, loquitur exordium. Seriem partium non excogitatam a nobis ad arbitrium, sed ueram esse facile nouerit, quisquis loca unde singule sumpte sunt inter se contulerit.

Non clamoribus probo erga me studium nostrum; sed laudo circa dogmata desiderium, et quod Deitatis et humanitatis Domini meministis.

Et post pauca: Aspicio populos multam quidem reuerentiam et pietatem prudentissimam possidere; ignorantia uero cecutire. Hoc autem non  est crimen plebis; sed ut uerecunde dicam, propterea quod doctores elimatius et liquidius uobis aliquid etiam de dogmatibus tempus non habuerint apponendi.

Meministis autem prorsus eorum que sepe dixi uobis, cum duas in Christo Domino naturas distinguerem: due sunt enim, si naturam spectes; si dignitatem, simplex. Naturarum enim auctoritas una est, propter coniunctionem; naturis quidem semper in suo ordine permanentibus, sed dignitate coniuncta, ut iam dixi, in auctoritatem unicam.

Propterea uolo uos cautius fauere, uel plaudere: diuisio non est, neque coniunctionis, neque potentie, neque filiationis, neque huius, quod est Christus. In his diuisio non est; in Deitate uero et humanitate diuisio est. Christus, secundum quod est Christus,  indiuisus est; et Filius, secundum quod est Filius, indiuisus est. Non enim habemus duos Christos uel duos filios; neque est apud nos primus Christus, et secundus; neque alter et alter; neque iterum alter Filius, et iterum alter Filius; sed idem ipse est duplex, non dignitate, sed natura.

Sed quemadmodum dicimus, Deum omnium opificem, et Deum Mosem: Deum enim, inquit, posui te Pharaonis ; et Isrel Filium Dei: Filius enim, inquit, primogenitus mihi Isrel ; et quemadmodum dicimus christum Saul: Non, inquit, imponam meam manum super ipsum, eo quod  christus Domini sit ; similiter et Cyrum: Hec dicit, inquit, Dominus christo meo Cyro ; et Babylonium sanctum: Ego enim, inquit, precipio ipsis sanctificatis, et ego duco ipsos ; ita dicimus Dominum, et Christum, et Deum, et Filium, et sanctum; sed communio quidem nominum similis est, dignitas uero non eadem est.

Quoties igitur sancta Scriptura dictura est, uel generationem Christi ex beata uirgine, uel mortem, nusquam Deum dicit, sed aut Christum, aut Iesum, aut Dominum; quoniam hec tria naturas indicant duas, modo hanc, modo illam, modo utramque. Est autem tale quod dico, quoties nobis generationem ex uirgine Scriptura commemorat, quid dicit? Misit Deus Filium suum ; non dicit: Misit Deus  uerbum; sed utitur eo nomine, quod naturas indicat duas. Quia enim Filius homo est et Deus, dicit: Misit Deus Filium suum factum ex muliere; ut cum audieris, factum ex muliere, statim reputes nomen positum, quod naturas indicat duas; et generationem ex beata uirgine Filii uoces. Filium enim Dei peperit uirgo : nam quoniam Filius Dei duplex est in naturis, peperit quidem Filium Dei, quia peperit hominem, qui est Filius Dei, propter coniunctum ei Filium Dei.

Quod in natiuitate ex Christi genitrice uirgine diuina Scriptura ponat Filii nomen, declarauimus. Audi iam et in morte, et uide sicubi tandem Dei nomen est positum, ut passibilem Deum inducamus. Cum inimici essemus, inquit, reconciliati sumus Deo  per mortem Filii eius ; non dicit, per mortem Dei uerbi.

Erat quidem Deus uerbum ante incarnationem, et Filius, et Deus cum Patre; sumpsit uero nouissimis temporibus serui formam: sed cum sit et antea Filius, et ita uocetur post assumptionem, non potest uocari diuisus Filius, ne duos filios constituamus; sed quia illi coniunctus est, qui erat a principio Filius, non potest secundum dignitatem filiationis diuisionem suscipere. Quoad dignitatem filiationis, inquam, non quoad naturas; propterea et Deus uerbum nominatur Christus, quia habet coniunctionem cum Christo perpetuam; neque contingit ut Deus uerbum sine humanitate faciat aliquid; perducta est enim ad  summam coniunctionem, non tamen ad deificationem,  ut sapientes e recentioribus dogmatistis asserunt.

Ita etiam Christum secundum carnem, propter coniunctionem, quam habet cum Deo uerbo, Deum nominamus, scientes esse hominem, qui apparet. Audi utrumque Paulum predicantem: Ex Iudeis, inquit, Christum secundum carnem, qui est supra omnes deos . Prius hominem confitetur, deinde, coniunctione ad Deum, dicit Deum eum qui apparet, ne quis Christianitatem hominis putet esse cultricem.

Audi etiam hoc nomen, Dominus, aliquando de humanitate Christi, aliquando de Diuinitate eius, aliquando de utraque positum. Quotiescumque manducabitis panem, et calicem bibetis, mortem Domini annuntiabitis . Audi ex precedentibus  imperitiam obiicientium, quod maximam esse legant huius mysterii utilitatem, et cuius commemorationem hominibus afferat; atque audi non me hoc dicentem, sed beatum Paulum: Quotiescumque manducabitis panem hunc; non dixit, quotiescumque manducabitis Diuinitatem hanc, sed quotiescumque manducabitis panem hunc. uide de corpore Dominico illi propositum esse: Quotiescumque manducabitis panem hunc, cuius est ipsum corpus antitypum. uideamus ergo cuius mors. Quotiescumque manducabitis panem hunc, et calicem hunc bibetis, mortem Domini annuntiabitis. Audi in sequentibus apertius, donec ueniat. Quis autem ueniet? uidebunt Filium hominis uenientem in nubibus celi cum gloria multa . Et, quod maius est, ante apostolos propheta manifestius uenientem  ostendit, et clamat de Iudeis dicens: uidebunt in quem compunxerunt . Quid igitur illud compunctum est? Latus. Latus uero non est Dei, sed hominis.

Inconfusam igitur seruemus naturarum coniunctionem; confiteamur in homine Deum; colamus diuina quadam coniunctione cum Deo omnipotente adorandum hominem.

Dic de assumente quod Deus sit; adiice de assumpto quod serui forma; infer postea coniunctionis dignitatem, quod communis sit duorum auctoritas, quod eadem sit duorum dignitas; manentibusque naturis, confitere unitatem.



[a 5Kb] SERMO III. Habitus a Nestorio [b 1Kb] uelut in Arianos et Macedonianos, reipsa aduersus catholicos uere naturarum unionis in Christo defensores.


[a 1Kb] Ampliorem in Christum iniuriam excogitantes, Spiritum sanctum a diuina dissecant natura, qui eius humanitatem figurauit in utero uirginis: Quod enim, inquit Scriptura, in ea natum est, de Spiritu sancto est ; qui secundum iustitiam, quod figuratum est, reformauit: Manifestum enim, inquit, in carne, iustificatum est in spiritu ; qui eum terribilem et formidabilem demonibus faciebat: Ego enim, inquit, in Spiritu Dei eiicio demonia ; qui eius carnem templum est fabricatus: uidi enim spiritum, inquit, descendentem tamquam columbam, et manentem super eum ; qui ei in  celum ascensionem donauit: Precipiens enim, inquit Scriptura, Apostolis quos elegit per Spiritum sanctum, eleuatus in celum est . Hic, inquam, Spiritus, qui tam magnam gloriam donauit, esse ab his asseritur Christi seruus.

Quomodo uero sit seruus, qui cum Filio cooperatur et Patre? Nam si quis requirat opera Spiritus, ea inueniet nec distantia nec dissimilia operibus Patris et Filii; non quia una Deitas diuidatur, sed quia diuina Scriptura ea que sunt unius uirtutis, singulis substantiis dispertiat, ut Trinitatis similitudo demonstretur.  Hoc considera, incipiens ab operibus suo tempore factis: Deus uerbum factum est caro, et habitauit in nobis . Considere sibi fecit assumptum hominem Pater: Dixit enim Dominus Domino meo: Sede ad dexteram meam . Eius qui assumptus, gloriam clarificauit Spiritus: Quando enim uenerit spiritus ueritatis, ipse me clarificabit .

uisne etiam aliam ad hec adiiciamus Trinitatis efficientiam? Habitauit Filius in corpore. Commendauit baptizatum Pater. Efformauit eum in uirgine Spiritus. Apostolos Filius elegit: Ego, inquit, elegi uos . Pater sanctificauit: Pater, inquit, sanctifica eos in ueritate tua . Spiritus effecit oratores .

[b 1Kb] Et isti quidem , tametsi maiestate paterne  Deitatis uerbum Deum minorem delirent, non tamen nouellum fatentur: hi autem eum etiam beate Marie secundum et posteriorem esse pronuntiant, et temporalem matrem opifici temporum Diuinitati consignant: [c 1Kb] quin immo nec matrem Christi esse concedunt. Si enim non hominis natura, sed Deus uerbum erat, quem illa pariebat, que peperit, nequaquam mater eius qui natus est inuenitur; quomodo enim aliqua fiet eius mater, qui a natura genitricis est alienus? Quod si uera mater ab iis appellatur; ergo qui editus est, non Diuinitatis natura est, sed homo; siquidem  proprium omnis est matris consubstantiuum sibi parere.

Ergo non erit mater, que consubstantiuum sibi minime peperit. Ergo, quia mater ab iis dicitur, eum qui secundum substantiam similis est genuit. Quis autem secundum substantiam eius erit similis? Is sine dubio qui Spiritus sancti opificio exstitit: Quod enim in ea natum est, de Spiritu sancto est ; cum quo indesinenter erat uerbum Deus.

uerbum ergo Deus non est natus ex Maria, sed in illo, qui ex ea natus est, mansit. Non ex uirgine initium habuit, sed illi qui crescendo per menses paulatim compositus in utero uirginis est, inseparabiliter omni tempore sociatus est. Aliud est autem dicere: Cum illo qui natus est, manet; et aliud, illum qui  cum nato manet, hunc esse cui ut nasceretur mensium opus fuisset curriculo.

Cum Nestorius in media Ecclesia profanis uteretur uocum nouitatibus , [a 4Kb] uir quidam sane probus, qui adhuc inter laicos erat, sed tamen admirabilem sibi collegerat eruditionem, feruenti et religioso zelo permotus, et contentiori uoce inclamans: Ipsum, inquit, ante secula uerbum etiam secundam subiisse generationem, id est, illam secundum carnem, et ex muliere. Tumultuantibus ad ista populis, et maiori ac saniori parte maximis illum laudibus attollente, ut pium et sapientem in primis, et rectorum dogmatum haud expertem, aliis nichilominus aduersus illum efferatis,  ipse  se interponit, moxque illos approbat, quos sua docendo perdiderat: ceterum in eum linguam exacuit qui ipsius dogmata non sustinuerat, et in sanctos Patres qui piam fidei definitionem nobis constituerant, atque ait:

Gaudeo uestrum aspiciens zelum: indidem enim perspicue coargui possunt, que ab infelici homine sunt flagitiose dicta. Nam quorum due sunt generationes, eorum duo sint filii necesse; sed Ecclesia unum agnoscit Filium ipsum Dominum Christum.

Nos autem oportet nosse id quod modo uenit in recordationem [b 10Kb] concilii Niceni, quod nusquam ausum est dicere quia uerbum Deus natum est ex uirgine Maria; ait enim: Credimus in unum Patrem omnipotentem, et in unum Dominum Iesum Christum.  Attendite, quia prius cum Patres posuissent Christum, quod duarum naturarum coniunctionem demonstrat, non dixerunt, unum Deum uerbum; sed acceperunt nomen quod significaret utrumque, ut subdescendendo, cum audis mortem, nulla nouitate turberis, et cum crucifixum et sepultum, tamquam Diuinitate ita patiente, [c 20Kb] non uulnereris auditu.

Deinde uideamus quid illi subiungunt. Credimus et in unum Dominum Iesum Christum, unigenitum Patri, qui propter nos descendit, et incarnatus est de Spiritu sancto. Non dixerunt quia natus est de Spiritu sancto. uide quemadmodum interpretentur subdescendendo, quia dixerunt hominem factum. Deum, inquiunt, dicimus incarnatum, non mutabilitatem in carnem suscipiente  diuina natura, sed inhabitationem, quam gessit in homine, demonstrantes.

Et post aliquanta: Hoc retinete, quoniam pretermittentes dicere: Credimus in Deum uerbum Filium eius unigenitum, dixerunt: Credimus in unum Dominum Iesum Christum, consubstantiuum Patri, Deum uerum de Deo uero, per quem omnia facta, qui propter nos homines et nostram salutem descendit, atque incarnatus est de Spiritu sancto, ex Maria uirgine, et homo factus est. Nusquam dixerunt, natus est. Cur, putamus? Ut non duas natiuitates introducerent Diuinitatis.

Et post aliquanta: sic enim Scriptura dicit: Misit Deus Filium suum factum ex muliere, factum sub lege . Hic quidem duas demonstrat naturas.  Quod autem tantum circa hominem contingit, narrat. Exige certe a contentioso quis sub lege sit factus. uerbum Deus? nequaquam.

Quid igitur dicebamus? Ne timeas accipere Mariam coniugem tuam; quod enim natum est , quod enim in ea natum est, ex Spiritu sancto est . Si dixerimus, quod Deus uerbum natum est in utero , quod enim, inquit, in ea natum est, ex Spiritu sancto est, hoc est, Spiritus sanctus creauit id quod est in ea. uiderunt igitur Patres, utpote scientes sanctarum Scripturarum, quod si eum qui incarnatus est natum dixerimus, inuenietur Deus uerbum Filius Spiritus sancti, aut duos Patres habens. Si uero factum dixerimus,  inuenietur Deus uerbum creatura Spiritus sancti. Fugientes igitur generationis dictionem, dixerunt ita: Qui descendit propter nostram salutem et incarnatus est. Quid est, incarnatus? non conuersus a Diuinitate in carnem.

In eo quod dixerunt, incarnatus ex Spiritu sancto, secuti sunt euangelistam: nam cum euangelista uenisset ad , fugit generationem de uerbo dicere, et dixit incarnationem. Audi: Et uerbum caro factum est ; non dixit: uerbum per carnem factum. Ubi enim aut apostoli aut euangeliste Filii faciunt mentionem, dicunt natum ex muliere. Aduerte, queso, ubi dicunt nomen Filii, id quod natum est, ex muliere natum dicunt. Ubi uero uerbi faciunt mentionem, nemo audet dicere generationem  per humanitatem. Audi beatum Ioannem euangelistam, cum uenisset ad uerbum et eius. Audi quid dicat: uerbum caro factum est; hoc est, assumpsit carnem; et habitauit in nobis; hoc est, nostram induit naturam. Et uidimus gloriam ipsius Filii; non dixit: uidimus generationem uerbi.

 Et post aliquanta: Quoniam uero si dixissent: Credimus in unum Deum uerbum, futurum erat ut mors diuine nature tribueretur; ideo nomen accipiunt commune, nempe iehsu Christus, ut et mortuum illum significarent, et illum non mortuum. Itaque perinde ac si quis dicat, ille homo est mortuus, quamuis anima sit immortalis; tamen quia nomen dixit quod significat duas naturas, et corpus quod moritur, et animam immortalem, ideo nichil est periculi in ea uoce; utrumque enim uocatur homo, et corpus, et anima. Ita igitur etiam magnus ille chorus de Christo dixit.



Symbolum Nicenum, quod et Constantinopolitanum. [1Kb]

Credimus in unum  Deum, Patrem omnipotentem, omnium uisibilium et inuisibilium creatorem.

Et in unum Dominum Iesum Christum, Filium Dei unigenitum, natum ex Patre, hoc est, ex Patris substantia, Deum de Deo, lumen de lumine, Deum uerum de Deo uero, genitum non factum, consubstantialem Patri: per quem omnia facta sunt, et que in celo, et que in terra.

 Qui propter nos homines, et propter nostram salutem descendit, et incarnatus est, et homo factus est, et passus est, et tertia die resurrexit; ascendit ad celos, uenturus iudicare uiuos et mortuos.

Et in Spiritum sanctum.

Qui autem dicunt: Erat aliquando cum non esset, et priusquam nasceretur, non erat: uel quod ex non existentibus, aut ex  alia substantia, uel essentia sit: aut qui Filium Dei mutationi, aut alterationi obnoxium asserunt; hos catholica et apostolica anathematizat Ecclesia.



Symbolum Antiochenum.


Credo in unum et solum  uerum Deum, Patrem omnipotentem, creatorem omnium uisibilium et inuisibilium creaturarum.

Et in Dominum nostrum Iesum Christum, Filium eius unigenitum, et primogenitum totius creature, ex eo natum ante omnia secula, et non factum, Deum uerum ex Deo uero, Patri, per quem et secula compaginata sunt, et omnia facta.

 Qui propter nos uenit, et natus est ex Maria uirgine, et crucifixus sub Pontio Pilato, et sepultus, et tertia die resurrexit secundum Scripturas, et in celos ascendit, et iterum ueniet iudicare uiuos et mortuos.





EPISTOLA [a 2Kb] MARII MERCATORIS De discrimine inter heresim Nestorii, et dogmata Pauli Samosateni, Ebionis, Photini atque Marcelli.


Marius Mercator, [b 1Kb] seruus Christi, lectori [c 1Kb] conseruo salutem.

1. [d 1Kb] Samosateni Pauli atque Nestorii est ista non minus impia quam uana doctrina.

Nestorius circa [Baluz. quidem] uerbum Dei, non quidem ut Paulus sentit, qui non substantiuum, sed prolatitium potentie Dei efficax uerbum esse definit: [e 1Kb] non confitetur tamen idem Nestorius de uerbo substantiuo, ipsum Filium Dei naturaliter esse; sed dicit, [f 1Kb] argute quidem, quia nonexpresse, ab eternitate Filium non esse, sed uerbum tantum, quod in substantia Patris manens, Deus sit [g 1Kb] consubstantialis,  quem Greci dicunt; Filium uero illum esse et dici debere asserit, qui ex Maria sit natus.

2. Atque ita diuidit eternum a temporali; illi quidem Deo et Dei uerbo que maiestatis sunt, huic uero alteri que humane infirmitatis sunt, deputans: propter indiuiduam autem atque inseparabilem connexionem dignum fuisse habitum nuncupatione Filii Dei, quippe [Baluz. om. quippe] qui hoc ipsum [h 6Kb] pro meritis, et ex adoptione habeat, non ex natura.

3. uerum cum ei a catholicis obiicitur, cur per hunc sensum duos [Baluz. add. iehsu] Christos et duos Filios sentiat, pro se ipse ita respondet: Ego,  inquit, unum Christum definio, qui a chrismate unctus sit dicendus; unum hunc ipsum esse Filium Dei, quia [Baluz. qui], ut superius dictum est, indiuisibili societate Deo uerbo coniunctus est; nonnumquam [Baluz. add. sane] propter hanc ipsam inseparabilem coniunctionem, uel connexionem, etiam uerbum illud iisdem cognominibus connuncupari, que ab eius natura sunt penitus aliena; ex merito tandem hunc Iesum Christum singularis natiuitatis, et incomparabilis uite, dignum fuisse habitum, tamquam templum, tota plenitudine diuinitatis, atque ab hoc Deo et Dei uerbo inhabitari.

4. In eo igitur Paulo Samosateno coniungitur, in quo habitatorem et habitaculum pro meritis separat, diuidens quod unicuique eorum sit proprium, ex diuersitate nature; quod quidem illis ambobus cum  Ebione, et Photino, et Galata Marcello commune est.

5. In eo uero, quod [Baluz. In id quod uero] substantiale uerbum Dei confitetur, et esse ab eterno cum Patre Deum asserit, a memoratis recte dissentit, et fidei recte coniungitur.

6. Sed quod iterum idem uerbum Deum naturaliter Dei Patris non esse Filium dicit, sed uerbum tantum, ut superius exposuimus, et in Christo Domino [Baluz. nichilominus] diuidit merita uniuscuiusque substantie, impietatis magnum crimen incurrit, et hinc tamquam alienus et extorris ab ecclesiastica fide iure [i 34Kb] damnatus est.





[a 9Kb] HOMILIA [b 3Kb] PROCLI, episcopi Cyzici, [c 109Kb] habita sedente Nestorio in magna ecclesia Constantinopolis, [d 24Kb] in incarnationem Domini nostri Iesu Christi, quod Deipara sit beata uirgo Maria, et ex ea natus, neque Deus tantum, neque purus homo, sed Emmanuel, inconfuse et incommutabiliter Deus et homo.


[a 3Kb] Interprete, ut uidetur, Mario Mercatore.

1. uirginalis hodie solemnitas linguam nostram, fratres, in preconium uocat, et presens festiuitas his, qui conuenerunt, quasi prouisor utilitatis efficitur, et ualde competenter. Castitatis enim habet materiam, et feminei gloriam sexus, propter eam que in tempore mater est, et semper uirgo.

2. Ecce enim et terra et mare munera uirgini offerunt: illud quidem fluctibus dorsum suum tranquille substernens; hec autem gradientium sine impedimento dirigens uestigia. Gaudeat natura, mulieres honorentur, choros ducat humanitas, glorificentur uirgines: Ubi enim abundauit peccatum, superabundauit  gratia . Conuocauit nos beata Maria, immaculatum uirginitatis uas, rationalis secundi Adam paradisus, opificium unitionis naturarum, solemnitas salubris commutationis, rubus quem diuini partus ignis non combussit, uere leuis nubes, que eum, qui supra cherubim est, cum corpore portauit. O celestis imbris purissimum uellus, ex quo pastor oue indutus est!

3. Maria mater et ancilla, uirgo et celum, solus Dei ad homines pons, terribilis dispensationis tela, in qua ineffabilis incarnationis texta est tunica, cuius operis supertextor Spiritus sanctus est; textrix, ex altissimis obumbrans uirtus; uestis autem, antiquum Adam indumentum; flocci, ex uirgine immaculata caro; radius, immensurabilis induentis gratia; artifex,  quod per obedientiam insiluit uerbum. Quis uidit, quis audiuit, quia uuluam Deus incircumscriptus habitauit, et quem celum non caperet, uenter uirginis cepit.

4. Natus est ex muliere Deus, sed non nudus; et natus est homo, sed non purus; et qui natus est ueteris peccati portam, portam salutis ostendit: ubi  enim serpens per inobedientiam uenenum effudit, ibi uerbum per obedientiam ingrediens templum uiuifice plasmauit. Unde primus peccati discipulus Cain emersit, inde generis nostri liberator Christus sine semine pullulauit.

5. Non erubuit amator hominum muliebres partus, uite enim erat negotiatio que agebatur. Non coinquinatus est habitans uiscera, que ipse sine contumelia condiderat. Si non uirgo mansit mater, purus est homo qui natus est, et non exstitit mirabilis partus; si autem et post partum uirgo permansit, ille ineffabiliter ex ea natus est, qui sine prohibitione ianuis clausis ingressus est, cuius coniunctionem naturarum agnoscens Thomas, exclamauit dicens: Dominus meus et Deus meus .

 6. Non erubescas, o homo, partum, ipse enim nobis factus est occasio salutis. Si non ex muliere nasceretur, nequaquam moreretur; si non moreretur, nequaquam per mortem destrueret eum qui habet mortis imperium , id est, diabolum. Non est iniuria architecto manere in his que ipse edificauit; non coinquinat figulum lutum renouantem, quod plasmauerat: sic non coinquinat incontaminabilem ex uirginis uentre procedere; quam enim dum plasmaret, non coinquinatus est, per eam transiens non pollutus est.

7. O utere, in quo communis libertatis cautio composita est! O uenter; in quo contra mortem fabricata sunt arma! O area, in qua nature agricola Christus, sicut spica, sine semine pullulauit! O templum, in  quo Deus factus est sacerdos, non naturam commutans, sed eum, qui secundum ordinem est Melchisedech, propter miserationem indutus est!

8. uerbum caro factum est , etsi Iudei non credunt partum. Deus hominis formam indutus est, etsi pagani detrahunt miraculo: propter hoc enim et Iudeis scandalum, et gentibus stultitia  est mysterium, quia ultra rationem est miraculum. Si non uerbum habitasset in utero, nequaquam caro sederet super thronum. Si Deo iniuria fuisset in uuluam ingredi, et angelis iniuria esset hominibus ministrare.

9. Qui est secundum naturam, utpote Deus, , propter misericordiam factus est . Non ex prouectu factus est Deus Christus, absit, sed propter miserationem, quemadmodum credimus, factus est homo. Non hominem deificatum predicamus, sed Deum incarnatum confitemur. Propriam ancillam conscripsit matrem. Qui secundum essentiam sine matre est, est secundum dispensationem sine patre: nam quomodo ipse, secundum Paulum, sine patre et sine matre est ? Si purus homo est, non  est sine matre; si nudus Deus est, non est sine patre: nunc autem idem ipse est, sine matre quidem ut plasmator; sine patre autem, ut plasmatus.

10. Erubesce uel appellationem archangeli, o homo; qui Mariam euangelizauit, Gabriel dicitur. Quid autem interpretatur Gabriel? Deus et homo. Precessit appellatio, ut crederetur dispensatio.

11. Disce causam presentie, et glorifica incarnati uirtutem. Multum debebat genus humanum, et deficiebat ad debitum. Per Adam omne peccatum conscripsimus, et seruos nos retinebat diabolus: instrumenta nostra proferebat, pro chartis utens multa patiente corpore: stabat malus passionum falsarius concutiens contra nos debitum, et postulans iudicium. Erat igitur necessarium alterum e duobus, aut  importari ex iudicio mortem, quia omnes peccauerunt; aut talem dari in compensationem, qui totius repetitionis iustificatio existeret. Et homo quidem saluare non poterat, subiacebat enim debito: angelus redimere non ualebat, deficiebat enim in pretio liberationis; eum qui sine peccato erat pro peccatoribus mori oportebat: ipsa enim hec et sola relicta est mali solutio.

12. Quid ergo? Ipse qui ex nichilo uniuersam naturam ut esset adduxerat, qui in nullo bonitatis dono deficiebat, adinuenit, et adiudicatis morti uitam certissimam, et morti solutionem decentissimam: fit enim homo, sicut nouit ipse , et eo moritur, quod homo factus est; et eo liberat, quod prius exstiterat, secundum  Paulum dicentem: In quo habemus redemptionem, per sanguinem eius remissionem peccatorum .

13. O stupenda res! aliis negotiatus est immortalitatem, ipse enim erat immortalis; talis enim alter secundum dispensationem, nec erat, nec factus est, nec est, nec erit, solus est qui ex uirgine natus est Deus et homo, non solum, que contraponi ad appretiationem possit, habens dignitatem ad multitudinem reorum, sed omnibus sententiis supereminentem. In hoc quidem quod Filius erat, id quod incommutabilis est ad Patrem conseruans; in hoc autem quod conditor, id quod uirtutis est indeficienter habens; in hoc quod amans misereri, ea que compassionis sunt sine ulla publicans  collatione; in id denique quod sacerdos est, id quod ad representationem erat idoneum offerens: quorum nichil simile inueniet quis, aut uicinum aliquando in aliquo.

14. Attende enim eius in homines amorem. uoluntarie adiudicatus morti, eam, que contra crucifigentes erat, dissoluit mortem, et conuertit perimentium se iniquitatem in iniquorum salutem.

15. Hominis igitur puri saluare non erat, etenim ipse etiam indigebat saluatore, secundum Paulum dicentem: Omnes enim peccauerunt, et egent gloria Dei . Quia uero peccatum diabolo reum tradebat hominem, diabolus traditum in mortem agebat: in magno periculo ea que circa nos sunt, erant, impossibilisque erat solutio mortis.

16. Qui missi sunt medici, accusabant; quid igitur?  Cum uiderent prophete ultra humanam artem uulnus esse, ad celestem medicum clamabant: et hic quidem dicebat: Domine, inclina celos tuos, et descende . Alius: Sana me, Domine, et sanabor . Alius clamabat: Excita potentiam tuam, et ueni, ut liberes nos . Alius dicebat: Heu me! anima mea, quia periit misericors a terra. Alius dicebat: Si uere Deus habitauit cum hominibus. Alter: Cito apprehendat nos misericordia tua, Domine. Item alter: Deus, in adiutorium meum intende, Domine, ad adiuuandum me festina . Alter: Qui uenturus est ueniet, et non tardabit . Alius: Erraui sicut ouis que perierat; require seruum tuum .

17. Non despexit igitur humane nature oppressionem,  qui natura exstat rex et Deus; sed uenit qui semper aderat, et exsoluit redemptionem proprium sanguinem, et dedit pro genere humano compensationem morti, quod ex uirgine indutus est corpus, et redemit mundum ex maledicto legis; unde clamat Paulus: Christus nos redemit de maledicto legis .

18. Qui igitur redemit nos, non purus homo, o Iudee: hominum enim natura peccato seruiebat; sed nec Deus nudus, corpus enim habebat, o Manichee, nisi enim me indutus esset, me non saluasset; sed qui in utero uirginis sententiam tulerat, indutus est reum, et ibi terribilis facta est commutatio: dans enim Spiritum accepit carnem, idem ipse cum uirgine et ex uirgine; et Spiritus quidem obumbrauit  eam, ipse uero ex ea caro factus est.

19. Si alter Christus et alter Deus uerbum, non iam trinitas, sed quaternitas erit. Non disrumpas dispensationis tunicam, que desuper contexta est, non sis discipulus Arii; impie ille essentiam diuidit, tu unitatem ne partiaris, ut non diuidaris a Deo.

20. Dic age, quis apparuit in tenebris et in umbra mortis sedentibus ? Homo? Et quomodo, si in tenebris degebat, secundum Paulum dicentem: Qui eripuit nos ex potestate tenebrarum ; et iterum: Eratis enim aliquando tenebre . Quis ergo illuxit? Dauid te doceat dicens: Deus Dominus, et illuxit nobis ; conuenerunt nature, et inconfusa permansit unitas.

 21. uenit saluare, sed oportebat et pati: quomodo ergo poterant utraque fieri? Homo purus saluare non ualebat, Deus nudus pati non poterat, ipse existens Deus natura, factus est homo, et eo quod quidem erat saluauit; eo autem quod factus est, pertulit.

22. Propterea quando uidit Ecclesia coronasse eum spinis Synagogam, deplorans presumptionem dicebat: Filie Ierusalem, exite et uidete coronam, qua coronauit eum mater sua ; ipse enim ex spinis coronam portauit, ut spinarum sententiam dissolueret; ipse in sinu Patris et in uentre uirginis, inter ulnas matris et super pennas uentorum: sursum ab angelis adorabatur, et deorsum cum telonibus recumbebat: Seraphim non prospiciebant pre reuerentia, et Pilatus interrogabat: seruus percutiebat, et creatura  tenebatur: in cruce figebatur, et thronus glorie nudus non erat: in sepulcro iacebat, et celum extendebat, sicut pellem: inter mortuos reputabatur, et infernum spoliabat: deorsum quasi seductor calumniabatur, et sursum a sanctis glorificabatur. O stupendum mysterium!

23. uideo miracula, et predico deitatem: aspicio passiones, et non abnego humanitatem; sed Emmanuel nature quidem portas aperuit, ut homo; uirginale autem claustrum non disrupit, ut Deus; sed sic ex uulua egressus est, quomodo per auditum ingressus est. Sic natus est, quomodo conceptus; impatibiliter introiit, incorruptibiliter egressus est secundum prophetam Ezechiel dicentem: Conuertit me Dominus ad uiam porte sanctuarii exteriorem, que attendit ad  Orientem, et hec clausa erat. Et dixit Dominus ad me: Fili hominis, porta ista clausa erit, et non aperietur: nullus transibit per eam, sed solus Dominus Deus ingredietur, et erit clausa .

24. Ecce approbatio manifesta sancte genitricis Dei Marie, dissoluatur deinceps omnis contradictio, et sanctarum Scripturarum illuminemur doctrina, ut celorum regnum obtineamus in Christo Iesu Domino nostro, ipsi gloria in secula seculorum. Amen.



SERMO Iu. De incarnatione. Qui primus atque [a 1Kb] extemporalis aduersus Procli orationem panegyricam in uirginem .


1. [b 1Kb] Amatores Christi populos plausus his conferre, qui pro beata Maria impendunt sermonis officium, non est mirandum: hoc ipsum enim quod [c 1Kb] templum facta est [Baluz. ad. illius] Dominice carnis, excedit omne quod est laude dignissimum. Sed in illud uestra amabilitas debet intendere, ne cum plusquam oportet aut decet [Baluz. debet] circa illius beate honorem laudemque uersamur, dignitatem Dei uerbi confundere uideamur, [d 1Kb] bis eum faciendo generatum.

Et ut rem intelligatis, [e 1Kb] simpliciore sermone fungamur, utamurque eloquio omnibus ad capiendum  facillimo, ne auditorum quod dicitur excedat auditum.

2. Qui Deum simpliciter dicit de Maria natum, primo omnium nobilitatem gentibus prostituit dogmatis, atque exponens in medium, uituperandum id ridendumque proponit; statim enim paganus cum reprehensione accipiens, quia de Maria Deus est natus, inferet aduersus Christianum: necessario enim qui dicit simpliciter [Baluz. similiter] de Maria natum Deum, et non illum qui natus est [Baluz. om. qui natus est], coniunctione duarum naturarum, diuine scilicet et humane, Deum [Baluz. om. Deum] esse reputauerit, audiet: Ego natum et mortuum Deum et sepultum adorare non queo. Liquida autem diuisio dogmatis ista est: Qui natus est, et per partes incrementorum temporibus eguit, et mensibus  legitimis portatus in uentre est, hic humanam habet naturam, sed Deo sane coniunctam.

3. Aliud est autem dicere quia nato de Maria coniunctus erat Deus ille qui est uerbum Patris, quod est liquidissimum ac firmum atque irreprehensibile gentilibus; et aliud, quia ipsa Diuinitas indiguit natiuitate in mensibus decurrente: uerbum enim Deus temporum est opifex, non in tempore fabricatus.

4. Diuisionem igitur super hoc [f 1Kb] precedentis magistri  ualde sum admiratus dicentis : Qui ex muliere natus est, nec Deus nudus, nec purus homo [a 1Kb] ; quia neque Deum oportet dicere nude et utcumque generatum: [b 9Kb] nemo enim qui se est antiquior generat; nec iterum humanitatem nudam esse profitendum est, sed humanitatem coniunctam Deo esse generatam.

5. In illud attractos uos esse uolo, qui estis intenti examinatores religionis , in illud ergo, ut dicebam, attractos uos esse uolo, quia [c 1Kb] Deus pontifex factus est, ferre non possum; si enim Deus opifex et pontifex est, cuius a pontificibus legatio exhibenda est?

6. Hec ad uestram dilectionem sermocinatus sum,  et dicerem plura, nisi hoc subintrasset animum meum, quod [d 1Kb] Ecclesie doctoribus uideor contraria disputare.

uolo igitur uos perspicaces esse in examinandis dogmatibus, et neque susceptam humanitatem a Deo uerbo confundere, neque [e 132Kb] hominem nudum eum qui natus est dicere; sed nec Deum uerbum contemperatum, uel commixtum propriam amisisse essentiam.

7. Propterea enim, discipulis in stupore constitutis, tempore quo subleuatur in celum, et apud se, quantum arbitrandum est, hoc reputantibus: putasne resoluta est humana natura? putasne in celis in eadem essentia permanet? Et eis de hac uisione stupentibus aduenientes angeli dicebant: Hic iehsu qui uidetur,  hic qui mensium incrementis indiguit, hic qui mortuus est, hic qui crucem pertulit, sic ueniet quemadmodum uidistis eum ascendentem in celum . Et iterum beatus Paulus in Actibus apostolorum: In uiro, inquit, in quo decreuit Deus iudicare orbem terre, fidem prestans omnibus, suscitans eum a mortuis . Numquid uerbum Deus surrexit a mortuis? Si autem uiuificator mortificatus est, quis erit qui conferat uitam?

8. Preter hoc et Arianis hinc ualde reprehensibiles sumus; si enim utcumque natum [Baluz. om. natum] Deum uerbum et simpliciter nominemus, uide ex hoc quid conficiatur. Dicis simpliciter: [f 1Kb] Deus est qui natus est de Maria, statim hereticus infert reprehendens: [g 1Kb] Ergo immerito nos arguitis, filium minorem  Patre et creatum dicentes; quoniam apud uos etiam hoc in confessione est, inquiens uerbum Deum esse qui natus est de Maria.

9. Audi que idem Deus uerbum de se ipse testatur: Euntes renuntiate fratribus meis: uado ad Patrem meum et Patrem uestrum, Deum meum et Deum uestrum . Sed cum hoc diceret, qui natus est de beata Maria, humanitate quidem nobis consubstantialis erat; in eo autem quod coniunctus Deo, [Baluz. ad. a] nostra erat longe, quia Deus, substantia melior.

10. Tunc illorum blasphemia liberaberis: et facile ac breuiter sacramentum religionis edices hoc modo: [h 1Kb] Alius quidem Deus uerbum est, qui erat [i 1Kb] in templo, quod operatus est Spiritus, et aliud templum  preter habitantem Deum. Templi est morte dissolui; inhabitantis autem templum, id ut resuscitet proprium est. Non hic meus sermo, sed uox est Domini: Soluite templum, inquit, hoc, et in triduo suscitabo illud .

11. Coniunctionis igitur confiteamur unitatem [Baluz. dignitatem], naturas autem et substantias duplices, alioquin inuenietur uerbum [Baluz. add. Deus] esse sancti Spiritus creatura: quid enim ait euangelista [a 1Kb] ? Quod in ea natum est, de Spiritu sancto est . Quod si uerbum Deus nudus ac solus erat, qui natus est [Baluz. ad. creatus est], nec, quod dicit euangelista, Spiritus creauit illius templum in beata Maria, inuenietur Deus uerbum sancti Spiritus opificium.

 12. Fugiamus itaque huius confusionis errorem: Dominum nostrum Christum, secundum naturam, duplicem dicamus; secundum quod est Filius, unum.

13. Ego autem quibusdam mihi et illud renuntiantibus, cum letitia sepius risi, quoniam, inquiunt, [b 1Kb] episcopus, que Photini sunt, sapit, nescientes neque que loquuntur, neque de quibus affirmant ; hoc enim quod a me dicitur, Photini [Baluz. add. dogmatis] euersio inuenitur. Photini enim sensus a partu Marie uerbo Deo dat principium, me dicente uerbum Deum semper [c 1Kb] existere ante secula.

14. Ad illos mihi quidem prouerbialis sermo sufficiat: Noli respondere imprudenti secundum imprudentiam eius . uos autem uolo perspicaces examinatores dogmatum, [d 1Kb] neque plausibus uti, neque  attrahi sermonis illecebra, neque dogmatum aliquid, examinatamque rationem nouitatis presumptionem putare, sed ueritatis eam magis gloriam iudicare.



SERMO u. De Deo nato et uirgine , qui secundus [e 24Kb] aduersus Proclum.

1. Sepe illos rogaui, qui defendunt: Num Deitatem dicitis ex sancta uirgine natam? Ad hec uerba illico resiliunt: Ecquis, inquiunt, tanto blasphemie morbo laborat, ut que templum genuit, Spiritus  sancti opera, in ea Deum ipsum creatum dicat? Deinde cum ad hec subiicio: Quid igitur absurde dicitur a nobis, cum uocem hanc efferre quidem suademus, sed ad commune duabus naturis significatum pergere? Tum uero putant blasphemum esse, quod dicimus: Aut aperte confitere Diuinitatem ex beata Maria genitam; aut, si ut blasphemam fugis hanc uocem, cur qui eadem atque ego dicis, te haud dicere simulas?

2. Si fide simplici Deiparam proferres, nulla esset apud me dictionis inuidia uerbi sensum exquirentem; sed quia uideo te, pretextu erga beatam Mariam honoris, hereticorum confirmare blasphemiam, ideo dictionis prolationem caute premunio, cum periculum in ea dictione latens suspectum habeam.

 3. Id ut clarius dicam, et ut ab hominibus percipi facilius possit, qui Arium sectati sunt, et Eunomium, et Apollinarium, et omnium huiusmodi familie hominum chori, studuerunt appellationem inuehere, ut facta mixtione, duabusque naturis minime distinctis, nichil ex his que uiliora sunt de humanitate dictum acciperetur; ac locus illis iam aduersus ipsam Diuinitatem pateret, tamquam omnia de uno dicerentur, non ratione dignitatis ex ipsa coniunctione consequentis, sed ipsius ratione nature. Unus est namque Christus, et unus Dominus; sed in Christo, inunigenito, inquam, Filio, et Christi nomen et Filii, nunc de diuinitate, nunc de humanitate diuinitateque dicitur.

4. Dixi iam sepius: Si quis inter uos simplicior, siue inter quoscumque alios, uoce hac gaudet,  apud me nulla est de uoce inuidia, tantum ne uirginem faciat deam.

5. Si Deus est Christus, inquiunt, et Christus ex beata Maria est ortus, cur uirgo non est Dei genitrix? Nihil occulto, quod ab illis obiicitur. Nam ueritatis amator omnia que a falsitate dici possunt accepta sibi obiicit. Formatur in utero infans, sed quoad figuram acceperit, nondum habet animam: at ubi figuratus fuerit, iam anima informatur a Deo. Ut igitur mulier corpus parit, sed Deus animam tribuit; neque  ideo mulier dicetur anime genitrix, quia peperit animatum, sed potius hominis genitrix: sic quoque beata uirgo, etsi peperit hominem, simul cum illo pertranseunte Dei uerbo, non ideo est Dei genitrix: non enim uerbi Diuinitas a beata uirgine initium cepit, sed erat natura Deus.

6. De beato Ioanne Baptista predicatur a sanctis angelis, implendum esse infantem Spiritu sancto, adhuc ex utero matris sue ; atque ita beatus Ioannes Baptista Spiritum sanctum habens editus est. Quid igitur? Appellabisne ipsam Elisabeth Spiritus genitricem? Huc animum referte, ac si qui in uobis fuerint qui ad ea que dicuntur, tamquam ad inaudita et insolita, moueantur, ueniam date illorum imperitie.

 7. Audi etiam aliud ipsorum testimonium, si enim cognouissent, numquam Dominum glorie crucifixissent. Ecce Dominum glorie dicit. Non sic appellat humanitatem, sed Diuinitatem; hoc autem est hominum summam illam copulationem distrahentium: cum enim dicis hunc non esse Dominum, illum esse, tu nudum hominem facis Christum. Quid ergo sub ecclesiastica persona dicis, heretice? Dominusne est etiam ipse homo, an secus? Siquidem Dominus, communicant inter se que dicuntur. Sin minus, noli tu, cum nudum ac simplicem hominem Christum facias, mihi hoc probrum impingere. Audiamus beatum Paulum aperte clamantem quisnam sit ille crucifixus. Audi igitur apertissime eius uocem: Etenim crucifixus est ex infirmitate, sed uiuit ex uirtute Dei. Si crucifixus  est ex infirmitate, quis infirmatus est, heretice? Illene Deus uerbum?

8. uide quid accidat, heretice. Non inuideo nomen uirgini : fateor enim reuerendam esse eam que conceperit Deum; per quam transierit Dominus omnium; per quam iustitie sol illuxerit: Deus enim erat uerbum, et cum homine coniunctum, et in eo habitans; sed porro suspicor plausum. Quomodo hoc, quod dixi, transierit, intellexistis? Non dixi, pertransiit, pro eo quod est genitus: non enim ita facile mee sententie obliuiscor. Transiisse Deum per uirginem , a Scriptura perdoctus sum; natum, non edoctus sum.

9. Nusquam diuina Scriptura Deum ex uirgine asserit natum; sed Iesum Christum, Filium,  Dominum. Hec omnes confiteamur: que enim docuit diuina Scriptura, qui non statim accipit, miser est. Surge, accipe puerum et matrem eius . Hec angelorum uox est, immo tua. Fortasse generationem ipsius nouerat archangelus. Surge, et accipe puerum et matrem eius; non dixit: Surge et accipe Deum et matrem eius.



SERMO uI. De dictis Epistole Apostoli ad Hebreos: Considerate apostolum et pontificem confessionis nostre Iesum, etc. .

1. Apostoli nomen in Christo audientes, Deum uerbum male intelligunt apostolum esse. Legentes item pontificis uocabulum, Deum esse imaginantur pontificem,  mira dementia. Quis enim apostoli officium audiens, non statim uideat hominem demonstrari? Quis summi sacerdotis nomen audiens, Diuinitatis naturam ad sacerdotis ministerium uocet?

2. Si enim Deus pontifex est, quis erit qui officio eius debeat coli? Si Deus oblaturus est sacrificia tamquam pontifex, nullus erit cui offerantur Deus. Quid enim dignum iam Diuinitate est, si tamquam inferior offerat sacrificia superiori?

3. Unde igitur eis Deus appellandus pontifex uisus est, qui sacrificio, secundum sacerdotii ritum, ad profectum suum omnino non indiget? perpetuus quippe possessor est Diuinitatis. Ex hominibus nempe electus, atque susceptus pontifex, pro hominibus constituitur apud Deum .

 4. Non angelos apprehendit, sed semen Abrahe apprehendit . Numquid semen Abrahe es ipsa Diuinitas? Audi consequentem etiam uocem: Unde debuit per omnia fratribus similis fieri . Numquid Diuinitati? Quos enim Deus uerbum habere potuit fratres similes sui?

5. Respice etiam illud, quod his dictis adiungitur: Ut misericors fieret et fidelis pontifex ad Deum; in eo enim, in quo passus est et ipse tentatus, potest et his, qui tentantur, auxilium ferre . Qui igitur passus est, ille est pontifex misericors; patibile autem templum est, non hic qui uiuificator est Deus.

6. Semen Abrahe is est qui heri et hodie, secundum Pauli apostoli uocem ; non ille qui dixit: Antequam Abraham esset, ego sum .  Similis hic fratribus per omnia ; qui humane anime corporisque suscepit fraternitatem, non ille qui dixit: Qui me uidet, uidet et Patrem meum .

7. Missus est autem ille, nobis consubstantialis, et unctus, et predicans captiuis remissionem, et cecis uisum: Spiritus enim Domini super me, propter quod unxit me; pauperibus euangelizare misit me, sanare contritos corde, predicare captiuis remissionem, et cecis uisum .

8. Cum porro de Christo diceret quod missus esset denuntiare captiuis remissionem; Apostolus addidit hoc etiam, et dixit: Hic qui fidelis Deo factus est pontifex . Factus est enim hic, non perpetuo antea fuerat. Hic paulatim in pontificis profecit, heretice,  dignitatem. Audi uocem tibi hoc euidentius declamantem: Qui in diebus, inquit, carnis sue preces supplicationesque ad eum qui posset saluum a morte facere, cum clamore ualido et lacrymis offerens, exauditus est pro sua reuerentia; et quidem cum esset Filius, didicit ex illis que passus est obedientiam, et consummatus factus est omnibus obtemperantibus sibi causa salutis eterne .

Consummatur autem id quod paulatim proficit, heretice, de quo etiam et Lucas in Euangelio clamat: iehsu proficiebat etate, et sapientia, et gratia . Quibus congrue etiam Paulus dicens: Consummatus factus est omnibus obtemperantibus sibi causa salutis eterne, appellatus a Deo pontifex secundum ordinem  Melchisedech . Hic ille cum Mose, quoad ducendi exercitus typum, comparatus; ille semen Abrahe uocatus, ille per omnia similis fratribus, ille tempore factus pontifex, ille per passiones consummatus; ille qui in quo passus est, ipse tentatus, potest tentatis auxiliari; ille secundum ordinem Melchisedech pontifex appellatus. Cur igitur diuersa sentis a Paulo? Cur impassibilem Deum uerbum corpore terreno commiscens, passibilem pontificem facis?

Cum sit igitur nobis hic solus pontifex condolens, et cognatus, et firmus, de eius fide numquam depellamini. Ipse enim nobis ex promissa benedictione, ex semine Abrahe missus est, utpote pro se, et pro suo genere, corporis sacrificium offerens.



SERMO uII. Qui quartus in Proclum. [a 2Kb] Aduersus eos qui propter coniunctionem, uel diuinitatem uerbi mortificant, uel humanitatem deificant.


1. Contumelias quidem in me hereticorum arbitror tamquam [b 104Kb] delirantium machinas, et horum in mare comminatas submersiones, perturbationum quoque desideria, et persecutionum noua que intenduntur  molimina, et [c 1Kb] indigentium negligentiam, quam nobis obiiciunt, et aliorum in nos garrulitatis deliramenta, tamquam ranarum ego strepitus rideo, aut certe quantum infantium iacula, aut castra contemno, qualia propheta quondam deridebat dicens: Sagitte paruulorum facte sunt plage eorum .

2. Nihil autem illo est pastore miserius, qui luporum laudibus gloriatur, quibus si placere uoluerit, atque ab his amari delegerit, erit hinc ouibus magna pernicies. Nullus igitur pastorum placere lupis et gregibus ouium potest; illorum ergo, sicut predixi, despiciam uoces, Domini contra eos proferens dicta: Progenies uiperarum, quomodo potestis bona loqui, cum sitis mali ?

3. His tamen sensibus, quibus contra Dominum  armantur, obsistere et aduersari necessarium est. Mortalem enim uiuificatricem Deitatem appellant, et in theatricas fabulas Deum uerbum audent deducere, tamquam idem sit pannis inuolutus, et mortuus, proh nefas! Ut Dominus Christus in nos benignitatem suam extenderet, periclitatur apud eos de [d 1Kb] Deitatis dignitate decidere.

 4. [a 2Kb] Audi, miserrime, et quamuis rabidus, curam ad te sanitatis admitte: non occidit Pilatus Deitatem, sed Deitatis uestimentum; non Deus uerbum sindone a Ioseph inuolutus sepulture mandatus est. Quomodo enim ille hoc poterat pati, qui tenet circulum terre, et omnes habitantes in ea, tamquam locustas, sicut ait propheta ?

5. Sed quis ille est, qui inuoluitur linteis sepulture? Audi euangelicis uocibus personari: [b 2Kb] uenit homo diues ab Arimathia, cui nomen erat Ioseph, qui et ipse fuerat discipulus Iesu. Hic adiit Pilatum, et postulauit corpus Iesu. Tunc Pilatus iussit reddi corpus; et accipiens corpus illud Ioseph inuoluit in sindone munda, et posuit illud in monumento . Ter dixit corpus, et nec semel meminit Deitatis;  nec enim uulnerauerant milites lancea Deitatem. Sed quid est quod ab illis est uulneratum? A Ioanne docere: Unus, inquit, militum lancea sua pupugit latus eius  Et audi adhuc argumentum, quo constat Deitatem minime uulneratam. Exiit, inquit, statim sanguis et aqua .

6. Non ipse mortuus est, qui uiuificat; qui enim subsisteret? qui mortuum suscitaret? uenit homines mortuos suscitare: nam ipse mortuis inuenitur auxilium ferre iacentibus; non ipse tamquam iacens auxilii inops esse.

Non est mutatus coniunctione seu societate hominis  Deus; ipse enim est, qui per prophetam clamat: Ego sum, ego sum, et non sum mutatus . Et iterum: Tu autem idem ipse es, et anni tui non deficient . Sed unitus humane nature, et Deitatis eam complexibus stringens [c 1Kb] in altum leuauit, manens id quod existebat.

7. Ipse propterea Petrus de primitiis nostris predicans, et illam altitudinem narrans, quam huic uisibili nature contulit Deus: Hunc, inquit, Iesum suscitauit Deus . Non ergo mortuus est Deus, sed suscitauit.

8. Audi Petrum dicentem, o Apollinaris. Audi cum Apollinare tu quoque impietas Ariana. Hunc, inquit, Iesum suscitauit Deus; hunc qui paret; hunc quem oculi intuentur, qui affixus est ligno, qui [d 10Kb] palpatus  est manibus Thome, qui ad eum clamauit: Palpate et uidete quia spiritus ossa et carnem non habet, sicut me uidetis habentem . Et his certior uocibus factus, ipsius palpati et crucifixi corporis resurrectione, mira hec facientem glorificabat Deum: Deus meus, dicens, et Dominus meus . Non illud quod palpauerat, appellans Deum; nec enim indagatur Deitas isto palpatu. Si enim Deum uerbum cognoscere, uel addiscere palpatu isto Thomas inciperet, dixisset sine dubio ad eum Dominus: Contrecta et uide, quia spiritus sum et Deus. Nunc autem e diuerso palpa, inquit, et uide, quia spiritus non  sum: nam spiritus carnem et ossa non habet, sicut me uidetis habentem . Me scilicet, quem secundum id quod uidetur et paret uidetis esse compositum, et secundum corporis substantiam esse contrectabilem cernitis.

9. Non enim, Apollinaris, ossa et caro est Deitas uerbi paterni. De isto palpabili clamat Petrus: Hunc Iesum suscitauit Deus . Dextera itaque exaltatus est Dei, non tamen dextera adiuuante uerbum. O insania Ariana! Promissione quoque sancti Spiritus accepta a Patre , effudit hunc, quem uos uidetis et auditis.

10. Et audi Paulum de Deo ratiocinantem, et illam inconuertibilem Dei et hominis exponentem coniunctionem. In forma, inquit, Dei constitutus, non rapinam  arbitratus est esse se equalem Deo; sed semetipsum exinaniuit, formam serui accipiens . Sic et in aliis quidem, inquit, locutus est nobis in Filio, quem constituit heredem uniuersorum, per quem fecit et secula, qui est splendor glorie . Prorsus filium caute eum, et splendorem glorie nuncupat, et positiuum heredem: [a 1Kb] heredem quidem positiuum secundum carnem; splendorem autem glorie paterne secundum Deitatem, quia nec discessit incarnatus a similitudine, que ei cum Patre est. Propter quod et Paulus inquit: Qui est splendor glorie; ne forte cum audisset quispiam: Erat in forma Dei; tamquam transeuntis et commutate suspicaretur eum esse nature.

11. Ioannes quidem uerbi et Patris adinuicem  ceternitatem describendo, utebatur his dictis: [b 2Kb] In principio erat uerbum , EST pretermittens; non enim dixit: In principio est uerbum, et uerbum est apud Deum; sed: In principio uerbum erat apud Deum, et Deus erat uerbum. Querebatur enim que prima esset existentia siue essentia eius qui hominem gessit.

12. Paulus autem omne simul quod accidit narrat, et incarnatam essentiam, et incarnate Deitatis unitionem incommutabilem ac semper manentem, propter quod et scribens clamabat: Hoc sentiatur in uobis, quod et in Christo Iesu, qui cum in forma Dei esset constitutus, semetipsum exinaniuit, formam serui accipiens  . Non dixit: Hoc sentiatur in uobis, quod et in Deo uerbo, qui cum in forma Dei esset constitutus, formam serui accepit. Sed accipiens Apostolus Christi nomen, tamquam duarum naturarum appellationem significatiuam, absque sui periculo, eum, et serui formam, et Deum nuncupat irreprehensibiliter: his diuisis que ad naturam duplicem significandam dicuntur; et non hoc solum christianis predicans, quia incommutabilis est Deus Christus, sed et benignus, formam serui accipiens, et quod subsistebat existens, ut noueris non mutatum post unitionem, sed uisum simul benignum et iustum: mors enim pro impiis sine peccato carnis est eius; et quod eam pro inimicis non refugit, inestimabilis benignitatis est gratia. uix enim, secundum Paulum, pro  iusto quis moriatur ?

13. Suscipere autem humanum genus per hominem, et reconciliare Adam, multa iustitie circumspectio est: iustum enim erat naturam que offenderat, hanc denuo Deo placitam liberare; et iustum est obnoxiam quondam, que debitum incurrit, absoluere: irreprehensibilem namque et sine querela hominum natura debebat Deo conuersationem; sed deficiebat in exsolutione. [c 1Kb] Negligentie enim passionis animam huc atque illuc trahentes, nudam eam a uirtutibus impellebant, et rari erant pietatis ac iustitie [d 1Kb] professores: et tunc illi, ad illius temporis paupertatem, qui uiderentur uel putarentur esse professores? Per uniuersum autem terrarum orbem debitum erat: Omnes enim, inquit, peccauerunt, et egent  gloria Dei . Peccati fenus quoque crescebat.

14. Quid ergo Dominus Christus? Peccatis obligatum uidens genus humanum, et indignum ad redhibitionem, non imperio exsoluit debitum, ne iustitiam benignitas lederet; et huius rei testis Paulus apostolus clamans: Christus, inquit, quem proposuit Deus propitiatorium per fidem in sanguine ipsius ad ostensionem iustitie eius ; ut ostendatur, inquit, benignitas iusta, non sine iudicio passim et utcumque donata: propterea Christus debentis suscepit personam nature, et per eam debitum tamquam Ade filius reddidit.

 15. [a 2Kb] Oportebat enim debitum luentem ex genere deduci eius qui id aliquando contraxerat; ex muliere debitum, ex muliere absolutio: sed disce debitum, ut discas retributionem.

Esce causa Adam pene debitor factus est. Soluit hanc Christus in deserto esuriens, diaboli super esce refectione consilium spernens.

16. Ille Diuinitatis contra Deum appetite reatum incidit, cum audisset a diabolo: Eritis tamquam dii , et escam promptus inuasit. Sed hanc Christus exsoluit, quando demoni potentiam promittenti, hec enim ad eum dicebat: Omnia tibi dabo, si procidens adoraueris me , et eius uocem ipse respuens respondebat: uade, Satana; Dominum Deum tuum adorabis, et illi soli seruies .

 17. Ex inobedientia in ligno pene Adam debitor fuit; reddidit et hanc Christus in ligno obediens factus . Propterea et Paulus ait: Chirographum peccatorum nostrorum, quod erat nobis contrarium, tulit de medio, affigens illud cruci . Et qui reddebat pro nobis, Christus est; in ipso autem nostra debitum natura soluebat. Personam enim eiusdem nature susceperat, cuius passiones in sua passione soluebat, quia habemus redemptionem in sanguine ipsius, ut dictum est a Paulo .

18. uide nunc naturam nostram in Christo apud Deum causam aduersus diabolum perorantem, et iustis hisce utentem allegationibus: Iniuria opprimor, iustissime iudex, diabolus me iniquus impugnat, euidenti  aduersus me utitur impotentie tyrannide. Esto priorem Adam tradiderit morti, quia eius peccati occasio fuit; secundum Adam, quem ex uirgine figurasti, ob quam, rex, noxam crucifixit? Qua etiam causa latrones cum ipso una suspendit? Cur qui peccatum non fecit, nec dolus inuentus est in ore eius, cum iniquis est deputatus ?  An forte exsecranda eius intentio non manifesta est? Aperte mihi tamquam imagini tue, Domine, inuidet. Sine ulla occasione irruens in me, subuertere me nititur; sed tu mihi iustum te iudicem tribue. Iratus es mihi causa preuaricationis Ade, pro quo si habes Adam sine peccato tibi coniunctum, ut propitieris exoro. Esto propter illum corruptioni me tradideris, propter hunc de incorruptione participa. De mea uterque eorum natura est. Sicut prioris in morte particeps fui, et immortalis uite secundi particeps fiam. Indubitatis et inexpugnabilibus firmor allegationibus. Omnifariam aduersarium supero. Si de corruptione, que ex Adam mihi facta est, controuersiam mouerit, ex illius qui peccatum non fecit uita ego e diuerso prescribam. Et si me ille ex illius accusat inobedientia,  ex huius eum obedientia reum ego constituam.

19. Hunc de diaboli uictoria Christus agens triumphum: Nunc iudicium, inquit, est mundi huius; nunc princeps mundi mittetur foras . Sicut enim protoplasti tenuit diabolus culpam aduersus omnem eius [b 1Kb] posteritatem, et originariam habuit actionem; sic inculpatas in Christo primitias masse sue natura cum possedisset, aduersus diabolum nitens, ipsis uincebat defensionibus de quibus aduersarius presumebat: in Christo enim iustissime primitiarum suarum contra eum inculpatam originem profert, si priores ex Adam reatus causas diabolus ingerit. Et hoc est quod Paulus ait: Christus mortuus est pro peccatis nostris; immo qui et resurrexit, qui est in dextera Dei, etiam interpellat pro nobis .

20. [c 2Kb] Interpellat namque a Christo induta massa nostra, libera prorsus ab omni peccato, et oritur iniusta defensio contra penam nostram, quam ex initio ille qui prior figuratus est suo generi intulit: hec suscepti hominis occasio, ut homo per carnem dissolueret, quam per carnem meritus est corruptionem.

 21. Huius hominis, non Deitatis, tertii diei sepultura est. Huius pedes tenti sunt clauis. Hunc Spiritus sanctus in utero figurauit. De hac carne Dominus ad Iudeos: Soluite, inquit, hoc templum, et in triduo suscitabo illud .

22. Numquid ego duplicem Christum solus appello? Nonne semetipsum et templum solubile, et Dominum nuncupat suscitantem. Si autem Deus erat, qui soluebatur , dixisset Dominus: Soluite Deum istum, et in triduo suscitabitur; si Deus mortificatus est in sepulcro, mentitur Christus, qui dixit: Quid me queritis occidere hominem, qui uera locutus sum uobis ?

23. Sed non nudus homo Christus, o calumniator; sed homo simul et Deus: si autem Deus tantummodo  existeret, oportebat eum, secundum Apollinarem, dicere: Quid me queritis occidere Deum, qui uobis ueritatem locutus sum? Nunc autem dicit: Quid me queritis occidere hominem istum, qui spinis coronatus est; istum, qui dixit: Deus Deus meus, quare me dereliquisti ? istum, qui triduanam sustinuit mortem?

24. Adoro hunc autem cum Deitate, tamquam diuine cooperarium auctoritatis. Manifestum sit enim, inquit Scriptura, uiri fratres, quia nobis per Christum remissio peccatorum annuntiatur .

25. Tamquam Dominice bonitatis ueneror instrumentum. Estote enim, inquit, inuicem benigni et misericordes, sicut et Deus in Christo donauit nobis .

 26. Honoro tamquam consiliorum Dei curiam: uolo enim uos scire cognitionem sacramenti Dei Patris et Iesu Christi, in quo sunt omnes thesauri sapientie et scientie absconditi .

27. Suscipio tamquam formam pro Deo apud nos spondentem. Qui me misit, inquit, uerax est, et ego que ab ipso audiui, hec loquor .

28. Beatifico tamquam obsidem pacis eterne: Ipse enim est pax nostra, qui fecit utraque unum, et medium parietem macerie, soluens inimicitias in carne sua, etc. .

29. Colo tamquam diuine indignationis propitiatorium. Christum, inquit, proposuit Deus propitiatorium fidei per fidem in sanguine ipsius .

30. Amo et reuereor tamquam mortalium immortalitatis  initium. Ipse enim est, inquit, caput corporis Ecclesie, qui est initium, primogenitus ex mortuis .

31. Amplector tamquam speculum diuinitatis resplendentis. Deus enim, inquit, erat in Christo mundum reconcilians sibi .

32. Adoro tamquam animatam regis purpuram. In forma enim, ait, constitutus Dei, semetipsum exinaniuit formam serui accipiens, et habitu inuentus ut homo .

33. Laudo tamquam manum Diuinitatis in uitam me eripientem de morte. Cum enim exaltatus, inquit, fuero de terra, tunc omnes ad me attraham . Et quis ille exaltatur, ostendens scriba fidelis, ait: Hoc enim dicebat significans qua morte esset moriturus .

34. Admiror tamquam ianuam ad diuina introitus. Ego enim sum ianua, inquit; per me qui ingressus fuerit, liberabitur, et intrabit, et exibit, et habitationem inueniet .

35. Adoro tamquam omnipotentis imaginem Deitatis. Superexaltauit enim eum, inquit, Deus, et donauit illi nomen quod est super omne nomen, ut in nomine eius omne genu flectatur celestium, terrestrium et infernorum .

36. Propter occultum adoro quod oculis paret. Inseparabilis est Deus. Eius qui paret dignitatem non separo, inseparabilis est enim; separo naturas, sed  coniungo reuerentiam.

37. Non per se ipsum Deus est, quod in utero figuratum est; non per se Deus est, quod creatum est a Spiritu sancto; non per se Deus est, quod in monumento sepultum est: sic enim essemus hominis et mortui manifesti cultores.

38. Sed quoniam in assumpto Deus, ex assumente qui assumptus est, tamquam assumenti coniunctus, appellatur Deus. Propterea et crucifixe carnis demones uocabulum perhorrescunt, crucifixe scilicet carni coniunctum, non compassum, scientes Deum. Ideo et iudex uenturus est iste, qui uisui paruit, quoniam omnipotenti coniungitur Deitati. Tunc enim, inquit, parebit signum Filii hominis in celo, et uidebunt Filium hominis uenientem in nubibus celi cum uirtute et gloria  multa .

39. Sicut enim rex parta uictoria cum his in ciuitatibus uidetur armis cum quibus hostem in bello superauit, et se cum iisdem conspicuum uult esse; sic et omnium Dominus rex cum cruce et carne in suam ueniet creaturam, cum his armis uidendus, quibus impietatem superauit, et iudicabit orbem in hominis forma, omnipotenti uirtute, secundum Pauli preconium, qui ait: Tempora ignorantie despiciens Deus, qui nunc sunt omnibus hominibus precepit penitentiam agere; siquidem statuit diem, in quo iudicaturus est orbem in uiro in quo constituit fidem prestare omnibus, suscitans eum a mortuis . Quod ideo dictum est, ut nullus mortuam suspicetur esse Deitatem.

 40. Nam etsi omnem omnino simul nouam Scripturam perscruteris, non apud eam usquam inuenies, mortem Dei esse; sed cum scriptum est, aut Christo, aut Filio, aut Domino assignari. Christus enim et Filius et Dominus in unigenito in Scripturis acceptus, duarum significatio est naturarum; et aliquando quidem Deitatem, uel humanitatem, aliquando simul utrumque designat: uerbi causa, cum Paulus scribens predicat: Qui cum essemus inimici, reconciliati sumus Deo per mortem Filii eius ; humanitatem eius demonstrat. Quando iterum ipse dicit ad Hebreos: Deus locutus est nobis in Filio, per quem fecit et secula ; indicat et Filii Deitatem. Nec enim caro opifex est seculorum, post multa secula  fabricata. [a 43Kb] Ecce Filii Dei et Deitatis, et humanitatis essentie appellationis conueniens documentum.

41. Interrogemus iam, si nomen hoc, id est, Christus, etiam Filius accipiatur, et hoc ipsum ad utraque designanda pertineat. iehsu Christus, inquit, heri et hodie, ipse idem in secula . Sicut enim Deus existens, et homo idem ipse, secundum Paulum, et nouissimus et ante secula; sicut homo quidem, recens; sicut Deus autem, ante secula.

42. Ostensum est igitur tibi quia Christi appellatio modo templum, modo inhabitantem Deum in illo demonstrat: exige ubi etiam Dominus in Filii persona ponatur, et nunc quidem hominem illum, nunc Deum ostendat. uenite, inquit, uidete locum, ubi positus  erat Dominus . Et iterum mulieres tamquam furto a Iudeis deflentes ablatum corpus Domini: Tulerunt, ait Scriptura, Dominum meum . Et ad Galatas Paulus: Alium, inquit, apostolorum uidi neminem, nisi Iacobum fratrem Domini . Et iterum ipse ad Corinthios: Quoties hunc panem munducatis, et hunc calicem bibitis, mortem Domini annuntiatis, donec ueniat . Et iterum: Domine, ut uideo, propheta es tu . Hec omnia Dominice incarnationis sunt documenta, quia neque Deus uerbum erat in monumento proiectus. Quomodo enim resurrexit, qui uniuersitatem sustentat uerbo potentie sue, si iacebat secundum Arium? Sed neque Dei essentiam flebant mulieres, tamquam que esset de sepulcro furto subducta.  Quis enim suspicetur Deitatem furacibus manibus capessibilem esse? Nec iterum Iacobum Diuinitatis habuit fratrem: nec Dei uerbi mortem nos annuntiamus, cum Domini corpore et sanguine pascimur. Dei enim natura sacrificium suscipit, non ipsa sacrificio immolatur; nec propheta Deus, sed dator prophetie, ut sit hoc loco Dominus, sicut dixi, carnis expressio tamquam habentis Dominicam dignitatem, que tamen temperamento, uel admixtione, minime in substantiam transierit Deitatis.

43. Alibi enim Dominus demonstratiuum est Deitatis, sicut est illud: Unus Deus Pater, ex quo omnia; et unus Dominus iehsu Christus, per quem omnia . Ex Deitate enim opifex omnium Christus est, non ex humanitate, que post creaturam condita inuenitur.

 44. Alibi autem, sicut dixi, Dominus utrarumque rerum significatiuum est, sicut est: Domine Iesu, ne statuas illis hoc peccatum . Et: Multi mihi dicent in illa die: Domine, Domine, nonne in nomine tuo demonia eiecimus ? Et Paulus: Quam mihi reddet Dominus iustus iudex in illa die, non solum mihi, sed et omnibus qui pie diligunt aduentum eius . uidisti quemadmodum Christus, et Filius, et Dominus est. Quando de unigenito meminit Scriptura, modo humanitatis, modo diuinitatis, modo autem utriusque uult existere significatiua uocabula.

45. Quid ergo confundis que sunt inconfusa? Quid Dei nomen deputas morti, quod a diuina Scriptura nusquam in mortis commemoratione profertur? Quid  Paulo clamante, cum audias: In uiro, in quo definiuit Deus . . . . suscitans eum a mortuis ; tu natam et mortuam inani imaginatione iudicas Deitatem.

46. Bene autem et iudicem esse uenturum, Paulus hunc uirum, qui uisibilis fuit, designat, quoniam ad imaginem suam a Deo figuratum et regno terre honoratum hominem escam uermium diabolus preparauit. [b 1Kb] uenit secundum futurum Christus in hominis forma omnipotentis, ut experimento agnoscat ipse quoque diabolus, qui cum omnibus etiam ipse erat sub dominatione Dei, quia uere homo ad imaginem et similitudinem Dei factus est, et rex terre, ac dominus constitutus, auctor merito ad celorum etiam regna est sublimatus.

 47. Sed nostrum sermonem uestra audientia uincit, et me uinci confessus ad taciturnitatem confugio, optans semper hac cupiditate uestre audientie separari.

48 [c 12Kb] Dominice itaque humanitatis susceptionem colamus: incarnationis sacramentum hymnis incessabilibus extollamus: susceptricem Dei uirginem cum Deo ratiocinemur: cum Deo ad diuina non eleuemus, dico, non , litteram, non exprimi uolens. Unus est enim, ut ego secundum ipsos dicam, Pater Deus , id est, genitor Dei, qui hoc nomen compositum habet. uisibilem igitur cum inuisibili coniunctam formam cum Deo ad diuina deputemus: , id est, naturam que indumentum est Dei, cum eo qui ea utitur honoremus, tamquam radium  Diuinitatis, [d 1Kb] ut ita dicam, incarnate: eam  formidemus tamquam diuine auctoritatis inseparabile simulacrum, tamquam occulti imaginem uel statuam iudicis. Diuidentes naturas, coniungamus honorem; confiteamur duplicem, et adoremus ut unum: duplum enim naturarum unum est secundum unitatem.

49. Si hereticus tibi ex persona ecclesiastica mortuum Deum tuum exprobrauerit, iratus tu ad dictum reclama: Deus est qui suscitauit de mortuis pastorem ouium magnum ; non ipse mortificatus est, et subleuatus. Si te Iudeus hominem colere dixerit, apostolicam responde traditionem: Deus erat in Christo mundum reconcilians . Si [a 1Kb] gentilis causam suscepte humanitatis petat, assertionem fit remissio peccatorum. Responde ei que  Pauli sunt: Quoniam per hominem mors, et per hominem resurrectio mortuorum; sicut in Adam omnes moriuntur, ita in Christo omnes uiuificabuntur . Ipsi gloria in secula seculorum.





EPISTOLA PRIMA S. [b 20Kb] CYRILLI episcopi Alexandrini ad Nestorium, e Greco sermone uersa a Mario Mercatore.

1. uenerabiles uiri ac fide digni Alexandriam uenientes retulerunt nobis egre aliquid ferre religionem  tuam ualde, et ad ledendum me cuncta mouere, et modis omnibus niti; meque doloris tui uolente causas addiscere, dixerunt quod epistolam meam ad sanctos monachos circumferant Alexandrini quidam, et odii aduersum me excitati atque fastidii tui hanc fecerint causam.

2. Miratus sum igitur, cur non magis tua apud se ueneratio reputauerit, quia non primum epistola mea scripta, sed quedam dicta religionis tue occasionem perturbationis de fide attulerint: namque non solum chartulas, sed etiam expositiones tuas circumferunt multi, et laboramus corrigentes quicumque ex his sunt deprauati: prope enim fuerunt quidam ut iam confiteri minime patiantur quia Deus est Christus, [c 9Kb] sed potius ,  . Quid autem horum non est ultra modum absurdum?

3. Nostrum ergo erat irasci super his que dixit, siue non dixit religio tua . Quomodo igitur, queso, nobis tacendum est, cum recta uulneretur fides, et tot tantique quotidie deprauentur? An non stabimus  ante tribunal Christi, aut rationem non reddemus, tamquam prepositi ad loquendum, de silentio non opportuno?

4. Quid postremo faciam? Tempus enim loquendi est, uel conferendi cum ueneratione tua, interrogante de chartulis quibusdam, que nescio quo modo Romam perlate sunt, reuerendo ac religiosissimo Romanorum episcopo Celestino, cum omnibus qui cum eo sunt episcopis uenerandis, quia utrum sint religionis tue, an non, habetur incertum: scribunt enim nobis inde uehementer offensi.

5. Quo pacto etiam de Oriente ex omnibus Ecclesiis uenientibus satisfaciemus, eosque curabimus, qui contra easdem chartulas murmurant? An arbitraris paruam Ecclesiis esse ortam de huiusmodi tractatibus  perturbationem? Omnes sumus in sollicitudine, et in procinctu laboris constituti ad hos corrigendos, ut ad rectum tramitem reuocentur, quibus nescio quomodo persuasum sit aliter sapere.

6. Cum igitur harum susurrationum necessitatem et causam tua religio attulerit, quomodo nos existimas iure arguendos? uel quo iure aduersum me uociferaris in uanum, et non potius sermonem tuum corrigis, ut totius orbis de te offensio conquiescat?

7. Si in plebe lapsus est sermo, in retractatibus corrigatur. Dignare unam locutionem donare offensis auribus, Dei puerperam, id est, pronuntians uirginem sanctam, ut curatis iis qui tristitia obnubilati sunt, rectam apud omnes de religione gloriam tenentes, in pace et unanimitate cetus plebium celebremus.

 8. Quod uero pro fide que in Christo est omnia sumus parati tolerare, et uincula, et carceres experiri, et ipsam mortem libenter subire, non ambigat religio tua.

9. In ueritate autem dico, quod, adhuc beato Attico constituto in rebus humanis, de sancta et consubstantiali Trinitate liber est elaboratus, [a 1Kb] in quo  etiam de incarnatione Dominica tractatus uberior continetur, et his que nunc scripsi, consonus inuenitur. Relegi hunc episcopis et clero, necnon et studiosis auditoribus plebis; edidi uero nulli: forsitan si edidero eum, esse [b 1Kb] me iterum arbitror accusandum, cum tamen librum composuerim etiam ante ordinationem uenerationis tue. Saluta fraternitatem que apud te est; te in Domino qui nobiscum sunt salutant.





Religiosissimo et sanctissimo comministro Cyrillo, Nestorius in Domino sal.

Nihil sane Christiana modestia potentius est, nichil firmius. Ea ut in presentia per Lamponem presbyterum religiosissimum scriberemus, nos commouit. Cum enim ille de tua pietate multa referret, multaque uicissim  audiret, postremo urgendi finem nullum fecit, donec hasce a nobis impetrauit. Quapropter hominis importunitati manus dedimus: nam, ut quod res est ingenue fatear, non mediocrem cuiuscumque Christiani uiri modestia  timorem mihi afferre assolet.

Proinde quod ad nos ipsos nostraque attinet, etsi non pauca a pietate tua designata sint fraterne caritati parum congruentia , ita nichilominus affecti sumus, ut solidam animi lenitatem conseruare, necnon in pristino beneuole amiceque per litteras salutandi officio permanere decreuerimus. Quantum uero Lamponis religiosissimi presbyteri uehemens impulsus ille fructum nobis allaturus sit, experientia ipsa demonstrabit. Uniuersam  que tecum est fraternitatem ego quique mecum sunt salutatam cupimus.





[c 2Kb] EPISTOLA SECUNDA S. CYRILLI episcopi Alexandrini, ad Nestorium; cui impiissime contradicens idem Nestorius respondendum esse putauit. Ex Greco in Latinum.

1. [d 1Kb] Garriunt, sicut audio, quidam de existimatione  mea apud religionem tuam, et hoc frequenter, [Baluz. add. processionum uidelicet] conuentuum opportuna tempora aucupantes [Baluz. occupantes], forsitan arbitrantes delectare se aures tuas, aduersum nos inconditas uoces emittunt; qui lesi quidem in nullo sunt, obiurgati autem a nobis, et hoc leniter: unus quod cecos et pauperes uexabat iniuria; alter quod contra matrem euaginauerat gladium; tertius quia cum ancilla aurum furatus sit alienum, et quia [Baluz. qui] talem semper habuerit existimationem, qualem nullus prouenire, uel grauissimis inimicis, optauerit.

2. uerum non mihi de talibus sermo est, ut neque supra dominum et magistrum, neque supra patres, pusillitatis, que mihi inest, modus excrescat: non  enim facile est cuiquam, licet uitam suam habeat circumspectam, nequam hominum maledicta uitare, sed illi maledictione et amaritudine plenum os habentes , reddent quandoque omnium iudici rationem.

3. Conuertar autem nunc ego ad id quod me maxime decet; et commonebo te, etiam nunc, tamquam fratrem in Christo, de doctrine ratione, et sensu fidei cum omni cautela plebibus predicando: exhortabor quoque cogitare debere quia si offendatur unus de pusillis illis, qui credunt in Christum , quam sit intolerabilis indignatio Dei. Si uero sit multitudo lesorum, quomodo, queso, non omni arte studendum est, ut prudenter auferatur offensio, et sane fidei ratio insinuetur exposcentibus ueritatem?

 4. Est autem hoc recte faciendum, [a 1Kb] si sanctorum Patrum libros legentes, magni eos momenti esse fateamur; et probantes nosmetipsos, si sumus in fide , secundum quod scriptum est, illorum dictis et irreprehensibilibus definitis nostros sensus plene atque optime roboremus.

5. [b 1Kb] Sanctum ergo illud et magnum Patrum concilium, ipsum de Deo Patre genitum secundum naturam  unicum Filium, Deum de Deo uero, lumen de lumine, per quem omnia creauit Pater, descendisse, incarnatum esse, atque hominem factum resurrexisse tertia die, et in celum ascendisse, definiuit.

6. Hec etiam nos scita hac ratione sequentes, quid significet, incarnatum esse illud Dei uerbum de Deo, uideamus. Neque uero dicimus quia [c 1Kb] Dei natura transformata facta sit caro; neque quia in totum hominem, qui est ex anima et corpore, commutata sit: sed illud potius sentimus [Baluz. sentiendum] quod carnem animatam, anima uidelicet rationali, uniens sibimet [d 20Kb] substantialiter, uel essentialiter, Deus [Baluz. Dei] uerbum, inenarrabiliter atque inscrutabiliter factus homo, appellatus est Filius hominis, non tantum secundum uoluntatem aut bonum placitum, nec  sicut in persone tantummodo susceptione, sed quia diuerse ad ueram unitatem conuenere nature, unusque exstitit [Baluz. unus autem] ex utraque Christus et Filius: non quod naturarum per unitatem diuersitas consumpta sit, sed iisdem naturis Deitate atque humanitate per ineffabilem et secretum ad unitatem concursum, perficientibus unum et Dominum, et Christum, et Filium [e 157Kb] .

7. Et sic quamuis ante secula habeat existentiam, quia est natus ex Deo Patre; dicitur tamen natus etiam ex muliere secundum carnem: non quod eius diuina natura, in qua consubstantiuus, uel cessentialis, id est, est Patri, in sancta uirgine initium, ut esset, acceperit; neque quod ex necessitate propter seipsum secunda eguerit natiuitate, post primam ex Patre [Baluz. post Patrem]: est enim  impium, imperitumque id sentire, ante secula existentem et consempiternum Patri, ut esset, secundo dicere initio eguisse; sed quod propter nos, et propter nostram salutem, substantialiter, uel essentialiter, unito sibi homine, ex muliere processerit, hoc modo dicitur natus esse etiam carnaliter.

8. [f 1Kb] Non enim de sancta uirgine homo primum  Baluz. om. primum] est natus, aut etiam in illa conceptus, atque in eum ita natum superuenit uerbum Patris; sed ex ipso atque in ipso utero unitum sustinuisse creditur et dicitur natiuitatem carnalem, propriam eiusdem carnis natiuitatem sibimet deputans.

8. Sic ipsum dicimus, et passum esse, et resurrexisse, non quod uerbum Dei in sua natura sit passum, aut plagas aut clauorum uim senserit, aut cetera uulnerum tormenta pertulerit , sed quoniam, quod ei proprium factum est, corpus est passum, hec ipse pro nobis dicitur passus: erat enim ille qui impassibilis est in eo corpore quod patiebatur.

9. Hoc modo et mortuum intelligimus, quamuis  immortalis sit secundum naturam, et incorruptibilis, et uita, et uiuificator, Deus [Baluz. add. Dei] uerbum; sed quoniam iterum proprium eius corpus, gratia Dei, sicut dixit apostolus Paulus, pro omnibus gustauit mortem ; non quod ad eius hec pertinerent naturam , sed quia, sicut paulo ante dixi, caro eius gustauit mortem.

10. Sic etiam resurgente carne, iterum eius resurrectio dicitur, non quod inciderit in corruptionem, absit, sed quia quod resurrexit, corpus eius est [Baluz. om. est].

11. Sic unum Christum et Dominum confitemur, non tamquam coadorantes hominem [Baluz. eum in] uerbo Dei, ne unius syllabe occasione, id est, CUM, fictio [Baluz. sectionis] intellectus uel cogitatio nobis obrepat; sed tamquam unum et eumdem in utroque adoremus, quia non est alienum corpus a uerbo, cum quo sedet ad dexteram Patris. Non iterum tamquam duobus considentibus filiis, sed tamquam uno secundum unitatem cum carne. Si enim illam substantialem  unitatem tamquam uel impossibilem, uel indecentem, declinemus, incipimus duos filios confiteri: omnino enim necesse est separare, et dicere hominem quidem speciali uocabulo filii honoratum; illud uero Dei uerbum proprie filii nomen reipsa naturaliter possidere.

12. Non igitur in duos filios diuidendus est unus et idem Dominus noster iehsu Christus: nullo enim modo rectam fidei rationem, sic se habere et sic sentire, adiuuat [Baluz. add. quemquam]; etiamsi quispiam [a 23Kb] personarum diffamandam putauerit unitatem, quia non dixit Scriptura, quod Dei uerbum hominis sibi personam uniuit, sed quia factum est caro: factum autem esse uerbum carnem, nichil est aliud, nisi quia nobis [b 78Kb] similis et [Baluz. om. similis et]  comparatus, carnis quoque et sanguinis particeps, factus est noster, suumque fecit corpus nostrum, et processit homo.

13. Super hoc [c 9Kb] legatione quasi [Baluz. om. quasi] fungitur ubique sane ac liquidissime fidei ratio; sic inuenimus sanctos sapuisse Patres; [d 16Kb] sic fidenter Dei puerperam, id est, pronuntiauerunt uirginem sanctam: non quod natura uerbi Dei uel Diuinitas eius ex illa, ut esset, initium sumpserit, sed tamquam ex ipsa sumpto corpore anima rationali [Baluz. cum ratione] animato, cui secundum essentiam unitus Deus uerbum, secundum carnem creditur natus.

14. Hec atque huiusmodi ex caritate Christi scribo, te [Baluz. om. te] deprecans tamquam fratrem, et obtestans in conspectu Dei, et electorum angelorum hortor, hec te nobiscum, et sapere et docere, ut Ecclesiarum salua sit pax et concordia, caritatisque uinculum indissolubile permaneat inter sacerdotes Dei.





[e 2Kb] EPISTOLA. S. CYRILLI Alexandrini episcopi [f 5Kb] ad clericos suos constitutos Constantinopoli; ex Greco sermone uersa a Mario Mercatore.


1. Legi litteras missas a uobis, quibus didici quia [a 2Kb] inuidi nostri, conueniendo uos, fingebant se pacem atque amicitiam querere, et dicere [Baluz. add. quia], sicut [b 10Kb] scripsi ad monachos, sic se fidem tenere: deinde ad proprium sensum respicientes, dicere  eosdem quia et ipse dixerim sanctum concilium non meminisse illius locutionis [c 1Kb] que est .

2. Ego autem scripsi, quod etiamsi non posuit concilium uoculam hanc, conuenienter tamen fecit [Baluz. om. conuenienter tamen fecit]: nichil enim eorum tunc fuerat motum, nec in medium fuit opus afferri quod illo in tempore minime querebatur. uerumtamen,  potentia et ui intellectus, arbitror genitricem Dei, id est, , ab illo [Baluz. illis] sanctam uirginem dictam; ipsum enim dicit: Qui natus est de Deo Patre, per quem omnia facta sunt, incarnatum, hominem factum, passum, surrexisse a mortuis, in celum ascendisse, iudicem quoque esse uenturum.

3. Non quod omnimodo uerbum, quod secundum naturam de Deo genitum est, mortuum esse credendum sit, aut lancea in latere uulneratum , [a 90Kb] sed quoniam unitum carni hoc uerbum est, ideo ea carne patiente, tamquam [Baluz. patientiam quam] proprio eius uidelicet corpore, in se hanc reuocat [Baluz. add. inire] passionem.

 4. Argutantur igitur, et seipsos seducunt, cum dicunt pacem se uelle, et sensibus mentiuntur: habere enim eos proprium uirus in corde, ex eo facile est intelligere. Miserunt huic diacono, qui rerum ecclesiasticarum curam gerit, duas chartulas: unam quidem compositam a [b 1Kb] Photio [Baluz. Photino], aut ab alio quolibet, aduersus librum meum quem ad monachos edidi; [c 1Kb] et aliam ueluti in speciem quaternionis, inconuenientem habentem etiam titulum, hoc modo: Aduersus eos qui propter coniunctionem, uel Diuinitatem [Baluz. diuinitatem uel societatem] filii mortificant [Baluz. mortificati], uel humanitatem in Deum transferunt. Prefatio autem sic habet: Contumelias quidem in me hereticorum, etc.

5. Deinde conantur ostendere, quod corpus passum  sit, et non Deus uerbum, quasi, uel nobis, uel quibuslibet dicentibus, uerbum illud, quod est impassibile, passibilitatis capax esse potuisset. Nemo est prorsus qui sic insaniat; sed, sicut sepe diximus, sanctum concilium dixit, ipsum uerbum, per quod facta sunt omnia, carne sua esse passum, secundum  Scripturas: corpore enim eius patiente, ipsum dicitur passum, quia et animus hominis, cum nichil in sua substantia et natura patiatur, pati tamen ipse dicitur, suo corpore patiente.

6. Sed quoniam propositum ipsis est duos filios et duos Christos introducere: unum quidem specialiter hominem, alterum uero proprie Deum; [d 1Kb] in personis tantum faciunt [Baluz. add. uel sentiunt] unitatem, Deum [Baluz. add. Dei] uerbum nolentes proprie et substantialiter unitum homini hominem factum hominemque suscepisse: propterea et tergiuersantur, et excusationes, sicut scriptum est, fingunt in peccatis .

7. uos igitur conuenientes cum eis, hec dicite: Facere eos male, [e 1Kb] quod introducant quosdam loquaces  et garrulos aduersum nos, et hos fouendo ac defendendo, causam faciunt [Baluz. causa fiunt] malignitatis sue.

8. Sed non hec proprie nostre lesionis est causa. Dicite me nec huic, qui ibi [f 1Kb] degens preest, esse inimicum; ledi autem propter hoc tam Orientales quam Occidentales uenerandos episcopos, quod rectus de Christo doctrine sermo non fiat, sed omnino peruersus.

9. Sufficit autem hoc documentum ad confutandos eos, quod numquam a quoquam tale quid in Ecclesiis dictum sit, quale in eius expositionibus continetur, quod sic se habet: [g 1Kb] Non clamoribus approbo erga me studium uestrum, sed laudo circa dogmata desiderium,  in quo Deitatis et humanitatis Domini meministis. Et post pauca: Et aspicio populos multam quidem reuerentiam et pietatem prudentissimam possidere, ignorantia uero dogmatis cecutire; hoc autem non crimen est plebium, sed, ut uerecunde aut decenter dicam, [h 1Kb] propterea quod doctores elimatius et liquidius uobis  aliquid etiam de dogmatibus tempus non habuerint apponendi.

10. Rogo, dicatur quomodo non habuerint tempus docendi predecessores eius? Eloquentiorne est Ioanne, aut beato Attico comparandus? Aut equalis eis, aut prudentior inuenitur? [a 9Kb] Quid hoc est superbius? [Baluz. quod est hoc supercilium?] Aut quomodo non euidenter confitetur, hec dicens, nouam se et inconsuetam afferre doctrinam, et prorsus ignotam predecessoribus suis, et hoc ipsum nefandum, hanc uelle in Ecclesiam introducere?

11. Mihi autem nullus aduersus eum sermo de aliis causis est: sed contingat eum penitere, et rectam aliquando confiteri fidem; de iis autem que [b 1Kb] aduersum me molitur, irritans inimicos et prouocans, satisfaciet  Deo.

12. Nihil autem mirum, [c 1Kb] si male de nobis loquantur [d 2Kb] sterquilinia ciuitatis Cheremon et uictor, et Sophronas, et decoctoris [Baluz. add. et] Flauiani mancipium; semper enim et circa se fuerunt, et erga alios nequam. Nouerit autem qui eos irritat, quod nos numquam formidauimus peregrinationem suscipere [Baluz. om. suscipere], sed nec illorum accusationibus  respondere, si tempus hoc exigat. Potest enim euenire, Saluatoris nostri dispensatione faciente, ob leues forte etiam et uilissimas causas, ad purgandam Ecclesiam, iuberi concilium conuocari.

13. Non igitur speret miser ille [Baluz. om. miser ille], etiamsi adhuc nos plures et fide digniores accusent, se nostrum iudicem fore; quia etiamsi iubeatur ad illum nos uenire debere, [e 1Kb] refutabimus audientiam [Baluz. add. uel iudicium] eius, et Dei fauore dilucidabimus res magis, quatenus de suis blasphemiis debeat satisfacere.

14. Neque igitur pacem refugimus, sed et cupimus, si fides recta fuerit annuntiata atque professa, uel si talia cesset tandem aliquando predicare. Tantam  enim peruersitatem ille eius [f 1Kb] quaternio habet, ut merito de his qui scripserunt dicatur quia principatum in blasphemiis tenent.

15. Quia uero causatur, locutionem inconsuetam flagitari, Dei genitricem [Baluz. puerperam], id est , uirginem sanctam, quam nec Scriptura, neque sancta synodus protulit; [g 1Kb] dicat nobis ipse interrogatus, ubi genitricem Christi, id est,  Scriptura loquatur? An ullum episcopale concilium est, quod , id est, susceptricem uel capacem deitatis formam, nominauerit Christum?

16. [a 54Kb] In illo enim quaternione, quem huc misit, nosque uehementer offendit, ita est, , id est, susceptricem Dei formam una ac pari, qua Deum uerbum, Deitatis ratione ueneremur. Similiter, de illa quoque uenerabili semper uirgine ita posuit, , id est, susceptricem deitatis uirginem cum Deo ad diuina non attollamus.

17. Nescit uero quid loquatur. Si enim uirgo, ut uult, non peperit Deum, nec est , neque suscipere potuit Deum in utero, qui est Christus,  quomodo saltem est, [b 9Kb] ut ipsi iterum placet?

18. [c 32Kb] Quid in dictis suis Patrem dici mauult, quam illam uirginem sanctam, quem rectius et competentius  enuntiare debuerit? Dicat ergo nobis, ubi legerit hec uerba, uel a quibus audierit. Multa sunt crimina expositionum eius, sed seruabuntur, et proferentur in tempore opportuno, nisi forte penitudo aliqua subsequatur.

19. [d 4Kb] Oportet autem me meum uobis propositum facere manifestum, et ideo iterum scribo, quod etsi ego sim natura pacificus, et litium satis ignarus, opto tamen Ecclesias quietem habere, et sacerdotes Dei in  pace degentes nostri memores esse, dicente omnium saluatore Domino Iesu Christo: Pacem meam do uobis, pacem meam relinquo uobis .

20. [a 1Kb] In colloquiis ergo hoc dicite, quia multa quidem ab eis que nos lederent processerunt; uerumtamen erit pax, cum ille docere destiterit talia, uel sentire: fides enim cum leditur, inimicitias excitat, immo et exaggerat.

21. Si rectam profiteatur fidem, fiet plena et firmissima pax, quam si in uoto gerit, scribat catholicam fidem, et mittat Alexandriam: si hec ex affectu cordis intimi scribantur, paratus sum et ego pro uiribus meis, similia scribere, et edere librum, ac dicere, nullum debere grauari consacerdotum nostrorum, quia eius uoces discimus habere intentionem  rectam et propositum manifestum. Si uero in prauitate inanis glorie permanet, petitque pacem, nichil restat, nisi ut obstemus totis uiribus, ne consentire illi putemur [Baluz. add. et que sunt nefanda sentire]. Nam mihi pro fide que in Christo est, et laborare, et uiuere, et mori, maximum uotum est.


COMMONITORIUM EPISTOLAE SUBIUNCTUM.

Libellum supplicem a uobis ad me missum, qui imperatori porrigendus est, non tamen sine nostra sententia, accepi et legi: uerum quod prolixe in eum inuehatur, qui istic agit, siue fratris, siue alio quocumque nomine censeatur, hactenus suppressi, ne aduersum nos insurgens, se per nos hereseos apud  imperatorem delatum cauilletur. Itaque aliis uerbis illum dictauimus, eum quoque nobis iudicem detrectantes, expresso inimicitiarum modo, et presentem controuersiam, si omnino importuni esse perrexerint, ad aliud forum transferri rogantes. Cum itaque libellum perlegeritis, si qua necessitas poposcerit, tradite; et si eum in hisce insidiis perseuerantem, et nichil non aduersum nos molientem animaduerteritis,  diligenter perscribite. Eligam enim uiros pios ac prudentes, cum episcopos, tum monachos quoque, quos etiam primo quoque tempore ad uos mittam. Neque enim oculis meis, ut scriptum est, somnum dabo, neque palpebris meis dormitationem, neque requiem temporibus meis , donec certamine pro omnium salute perfunctus fuero. Quare cum meam nunc sententiam didiceritis, uiriliter agite. Quam primum enim parabuntur a me littere, et quales oportet, et ad quos oportet. Statui enim propter Christi fidem quemuis laborem subire, queuis quoque perferre tormenta, etiam ea que inter supplicia censentur grauissima, donec tantem mortem, hac de causa susceptam, mihi iucundam pertulero.





SECUNDA NESTORII [b 2Kb] EPISTOLA ad S. Cyrillum Alexandrinum rescribentis; similiter ex Greco sermone translata in Latinum a Mario Mercatore.


1. Iniurias quidem tuarum aduersum nos admirabilium litterarum, tamquam medicinali dignas patientia, et pro re ac tempore opportuna ad has responsione relinquam: quod uero silentium non patitur, quia affert periculum, si taceatur, [c 1Kb] prout sum, et mihi facultas adest, ad tui prolixitatem sermonis tentabo breuiter et compendio respondere, refugiens et declinans [d 1Kb] tenebrosum indigestumque longi sermonis horrorem.

2. Incipiam namque a sapientissimis caritatis tue uocibus, ipsas interponens, uel potius ad uerbum instruens: Sanctum namque, ais, et magnum concilium,  ipsum ex Deo Patre genitum secundum naturam, unicum Filium, Deum uerum de Deo uero, lumen de lumine, per quem omnia creauit Pater, descendisse, incarnatum esse, atque hominem factum, passumque et resurrexisse definiuit.

3. Hec tue religionis uerba sunt, et recognoscis profecto tamquam tua: [e 14Kb] audi nunc et nos fraternam pro pietate offerentes exhortationem, hanc uidelicet,  quam [a 1Kb] senex ille Paulus carissimo suo Timotheo protestatus est dicens: Attende lectioni, exhortationi, doctrine; hoc enim faciens, et te saluabis, et eos qui te audiunt . Quid igitur, dic mihi tu, uult ista uox attende? Sanctorum nempe illorum in superficie legens traditionem, uenia dignam tibi inesse ignorantiam ignorasti, passibile eos dixisse arbitratus uerbum, quod Patri est ceternum.

4. Attentius ergo, si placet, hec uerba rimare, et inuenies diuinum illum Patrum conuentum [b 9Kb] non illam consubstantiuam Deitatem dixisse esse passibilem; [c 1Kb] neque de recenti natam hanc, que Patri est consempiterna; neque istam resurrexisse, que templum suscitauit solutum.

Si mihi medicinam fraternam offerenti aures admoueas,  ipsas tibi uoces illorum interponens Patrum, a calumnie te nexu, quam illis ingerere niteris, et per illos scripturis [d 1Kb] [Baluz. add. moliris], absoluam.

5. Credimus, inquiunt illi, et in Dominum nostrum Iesum Christum, Filium eius unigenitum. Peruide quomodo Domini, et Iesu Christi, et [e 1Kb] unigeniti Filii prius, communia Deitatis [Baluz. add. et humanitatis] nomina, tamquam fundamenta ponentes, tum suscepti hominis, et resurrectionis, et passionis superedificant traditionem, ut nominibus quibusdam utriusque nature communibus et significatiuis positis, neque ea que generationis filii et dominationis, dissecentur [Baluz. diiudicentur]; neque ea, que naturarum sunt propria in singularitate natiuitatis Filii, ulla confusionis abolitione [Baluz. absolutione] periclitentur, nomine  unionis.

6. In hoc apud illos Paulus doctor est factus, qui cum diuine incarnationis memoriam faceret, incipiens subiungere que sunt passionis, prius posuit Christus, commune, ut paulo ante dixi, nomen naturarum; tunc decentem infert sermonem siue rationem utriusque; etenim ait: Hoc sentiatur in uobis, quod et in Christo Iesu, qui cum in forma Dei esset, non rapinam arbitratus est esse se equalem Deo; sed ne ad unum, quodque loquar, factus obediens usque ad mortem, mortem autem crucis .

7. Quoniam igitur ceperat mortis facere mentionem,  ut ne quis hinc uerbum Deum passibilem suspicaretur, posuit Christus, tamquam passibilis et impassibilis essentie, [f 1Kb] in singularitate persone, significatiuum uocabulum, ut impassibilis et passibilis Christus sine periculo nominetur: impassibilis quidem Deitate, passibilis uero natura corporea.

8. Multa super hoc cum possim dicere, et primo quidem omnium, quod non Diuinitatis in dispensatione, sed susceptionis humanitatis tantum meminisse sanctos illos Patres, ostendere ualeam; sed recordor breuitatem orationis in prefatione promissam, et eam sentio frenare sermonem.

9. uenio nunc et ad secundum a caritate tua articulum motum, in quo naturarum quidem laudabam factam discretionem secundum Deitatis et humani  tatis rationem, et in una persona consortium: nec non et illud, quod Deum uerbum secunda natiuitate ex muliere minime dicebas eguisse; quodque passionis incapacem profitebaris Deitatem; catholica enim reuera sunt hec, et omnino sectis omnibus contra Dominicas naturas aduersa.

10. In reliquis uero, si aliquam latentem, et profundam, atque incomprehensibilem rationem legentium auribus afferas, tue sit examinare prudentie. Scite enim mihi priora uidebaris destruere, cum eum, qui in primis impassibilis, et secumdam non recipere natiuitatem fuerat predicatus, iterum passibilem, et nouiter creatum, nescio quomodo inferebas: tamquam que Deo uerbo naturaliter inessent consortio templi corrupta sint, aut oporteat forsitan pro nichilo  ab hominibus putari illud ipsum absque peccato templum, et inseparabile a diuina natura, natiuitatem et mortem pro peccatoribus non pertulisse; tamquam etiam uoci Dominice ad Iudeos clamanti: Soluite templum hoc, et in triduo suscitabo illud , non debeat credi. Non dixit: Soluite Diuinitatem meam, et in triduo suscitabitur.

11. Iterum me hic orationem dilatare cupientem ad professionem breuitatis promisse recordatio reuocat; dicam tamen aliquid. Ubique per diuinas Scripturas, quoties meminerunt Dominice dispensationis, non Diuinitatis Christi, sed humanitatis eius, passio  et natiuitas traditur, ut secundum liquidissimam rationem conuenientius ac aptius sit, sanctam uirginem, non genitricem Dei, id est, , sed Christi genitricem, id est, uocari.

12. Ad hec euangelista quoque uociferante: Liber generationis Iesu Christi, filii Dauid, filii Abraham ; euidens est, quia Deus uerbum Dauidis non erat filius. Accipe, si uidetur, et aliud testimonium: Iacob autem genuit Ioseph, uirum Marie, de qua natus est iehsu, qui dicitur Christus . Intende in aliud dictum: Christi autem generatio sic erat. Cum esset desponsata uirgo Maria, inuenta est in utero habens de Spiritu sancto . Creaturam autem Spiritus sancti Unigeniti Deitatem quis possit [Baluz. om. possit] uel debeat suspicari? Quid etiam  his superfundi debeat? audi iterum: Et erat mater Iesu ibi . Et iterum: Cum Maria matre Iesu . Illud quoque: Quod in ea natum est, de Spiritu sancto est . Et iterum: Accipe puerum et matrem eius, et fuge in Aegyptum . Et illud: De Filio eius unigenite, qui factus est ei ex semine Dauid secundum carnem . Et iterum de passione eius: Quia Deus Filium suum misit in similitudinem carnis peccati, et de peccato damnauit peccatum in carne . Et iterum: Christus mortuus est pro peccatis nostris . Et denuo: Christo passo in carne . Et illud: Hoc est corpus meum, et hic sanguis meus . Non dixit: Hec est Deitas mea.

13. Et decem millia alia sunt, aliis atque aliis uocibus  protestantibus humanum genus, non Filii Deitatem recentem putare, aut nouellam, aut corporalium passionum esse capacem, sed illam diuine nature coniunctam carnem, ex qua filium se Dauid nominat Christus. Quid enim ait? Quid uobis uidetur de Christo? cuius est filius? Responderunt, Dauid. Respondit iehsu et dixit: Quomodo ergo Dauid in spiritu Dominum eum uocat, dicens: Dixit Dominus Domino  meo: Sede ad dextram meam ? Est [Baluz. tamquam] filius profecto Dauid secundum carnem, secundum Diuinitatem uero Dominus. Esse quidem templum Diuinitatis Filii corpus, et templum secundum excellentem quamdam et diuinam unitum coniunctionem, certissimum est, ita ut ea que sunt Dei asciscere sibi et ad se reuocare diuinam naturam, profiteri sit bonum, et dignum euangelica traditione.

14. Huius autem familiaritatis nomine affricare, et coniuncte carnis proprietates, generationem scilicet, et passionem, et mortalitatem Deo tribuere, aut errantis gentilitatis, frater, est sensus, aut mente capti Apollinaris et Arii, aut reliquarum pestium hereticarum, et his aliquid peius: necesse est enim huiusmodi  homines, attractos familiaritatis nomine, et lactationis socium propter familiaritatem; et etatis, que paulatim accessit, incrementorum participem Deum uerbum facere; et passionis in tempore ex timiditate auxilii angelici indigentem.

15. Taceo circumcisionem et sacrificium, et sudorem, et famem, que quidem carni pro nobis euenerunt: hec tamen, cum illi coniunguntur, etiam adoranda sunt: in Deitate autem ista et iam mendaciter accipiuntur, et nobis tamquam calumniatoribus iustas damnationis causas important.

16. He sanctorum Patrum traditiones, hec Scripturarum mandata sanctarum: sic illi que sunt diuine misericordie et auctoritatis secundum Deum ratiocinantur: Hec meditare, in his esto, ut profectus  manifestus sit . Paulus ista omnibus dixit.

17. Bene autem facis eorum qui de nobis offenduntur curam gerere, [a 1Kb] et de his sollicitudinem habere que apud nos sunt. Unanimitati tue gratiam habeo; scito autem seductum esse te [b 1Kb] ab his qui a sancto concilio depositi sunt [c 56Kb] , propter quod morbo Manicheorum essent repleti; aut quod potissimum est, a  clericis magis affectionis tue. Nam que ad Ecclesiam nostram pertinent quotidie augentur in melius; et  que ad plebem, noueris in maiorem extendi profectum, per gratiam Christi, in tantum, ut multitudo hec  uocibus prophete clamet: Replebitur terra scientia  Domini, sicut aqua multa cooperiens maria .

 18. [a 1Kb] Noueris et regiam domum, dilucidato dogmate, in magno gaudio degere; et ut pagine finem faciam, illam de Ecclesia quoque [Baluz. om. de Ecclesia quoque] apud nos super omnibus heresibus, que aduersus Deum litigant, uocem uide impleri: Ibat domus Saul, et infirmabatur; ibat domus Dauid, et confortabatur . Hec nostra tamquam fratris ad fratrem consilia; quod si quis contentiosus esse uult, clamabit per nos ei Paulus: Nos talem consuetudinem non habemus, neque Ecclesia Dei .



SERMO uIII. In Iudam, aduersus [b 1Kb] hereticos.

1. Libenter hic ab illis hereticis interrogans requiram, qui Deitatis et humanitatis naturam in unam  essentiam miscendo contemperant, quis ille hoc loco est qui proditur et traditur Iudeis. Si enim temperatio uel admixtio utriusque facta est, utrum a Iudeis est tentum? An Deus uerbum, an humanitatis natura? Quis uidetur occisus? Cogor enim inferioribus uti sermonibus, ut fiat omnibus quod dicitur manifestum.

2. In quem, dicas uelim, ea que gesta sunt, cadunt? Numquid in Dei naturam, quam utroque confundens contemperare presumis? Ergo uerbum Deus  capessibilis, cui nichil commune in occisione cum carne. An a Iudeis in occisionem ductus est?

3. Ut quid autem, temperatis utrisque naturis, secundum te, Scripturam nuper audiuimus de uirtute sacramenti narrantem, quam Dominus tradidit discipulis suis, dicens: Quia in qua nocte tradebatur, accipiens panem, gratias agens, dedit discipulis suis, dicens: Accipite et manducate ex eo omnes, hoc est enim corpus meum. Quare non dixit: Hec est Diuinitas mea, que pro uobis confringetur? Et iterum cur sumptum calicem porrigens, non dixit: Hec Diuinitas mea, que pro uobis effundetur in remissionem peccatorum; sed hoc magis: Hic est sanguis meus, qui pro uobis effundetur in remissionem peccatorum ?

 Separa naturam, sed unitionem coniunge; Filium Dei Christum confitere, sed filium duplicem, hominem et Deum, ut passio quidem humane deputetur nature; passionis uero absolutio, que in homine qui passus est facta est, solius sit Diuinitatis.



SERMO [c 2Kb] IX. In id quod scriptum est: Si habere aliquid recordatus fueris aduersus te fratrem tuum ; ueluti contra hereticos.

1. Audite dictis intenti: Qui manducat, ait, carnem  meam, et bibit meum sanguinem, in me manet, et ego in eo. Memento quoniam de carne est, quod dicitur: Sicut misit me uiuens Pater, me uisibilem. Numquid a me carnis nomen appositum est, ut me male interpretari querantur: Qui manducat, inquit, carnem meam, et bibit meum sanguinem? Numquid dixit: Qui manducat Diuinitatem meam, et bibit meam Diuinitatem? sed: Qui manducat carnem meam, et bibit meum sanguinem, in me manet, et ego in ipso.

Et post alia. Sed ad rem ueniamus. Qui manducat carnem meam, et bibit meum sanguinem, in me manet, et ego in ipso. Mementote quod de carne dicamus: Sicut misit me uiuens Pater, me, qui appareo; sed fortasse ego non recte interpretor. uideamus ex iis que sequuntur: Sicut misit me uiuus Pater, etc.; ille dicit de Diuinitate, ego de humanitate. uideamus quis  sit prauus interpres: Sicut misit me uiuus Pater; hereticus dicit Diuinitatem missam, et se profiteri Deum uerbum dicere: Sicut misit me uiuus Pater. Ergo et hoc secundum ipsos ita erit intelligendum: Ego Deus uerbum uiuo per Patrem. Post hoc enim uidetur dictum: Et qui manducat me, et ille uiuit. Quem ergo manducamus? Diuinitatem, an carnem?

Dicam etiam illius scandali uerba. De sua carne Dominus Christus cum illis disserebat: Nisi manducaueritis, inquit, carnem Filii hominis, et biberitis eius sanguinem, non habebitis uitam in uobis. uerborum sublimitatem qui audierant, non tulerunt; putabant enim ex inscitia illum anthropophagiam suadere.



SERMO X. [a 1Kb] uelut in Macedonianos, reuera in catholicos uere incarnationis defensores.


Adhuc uobis multa habeo dicere, etc. . Et post aliquanta: Communes sunt Trinitatis operationes, et tantum substantiis diuidende. Quare  Unigeniti glorificatio, aliquando quidem Patri deputatur, sicut est illud: Pater est meus, qui me glorificat ; aliquando uero Spiritui deputatur, ait enim: Spiritus ueritatis, qui me glorificabit ; nonnunquam Christi potentie assignatur, sicut scriptum est: Exeuntes predicabant uerbum ubique, Domino cooperante, et uerbum confirmante, consequentibus eos signis .

Atque cooperationis huius euidens est argumentum: Filius est factus homo; Pater in throno collocauit; Spiritus signis honestauit; inhabitauit Filius in corpore; commendauit baptizatum Pater; formauit in uirgine Spiritus.



[b 2Kb] SERMO XI. Aduersus Arianos, in hec uerba Isaie: Puer datus est nobis, et filius natus est nobis .


1. Magnum sane tanti doni sacramentum; hic enim qui uidetur infans, hic qui recens apparet; hic qui fasciis corporalibus eget, hic qui secundum uisibilem essentiam recenter est editus, Filius est, ut Scriptura docet, eternus, Filius uniuersorum opifex, Filius qui sue opis fasciis dissolubilem creature naturam astringit.

2. Infans enim Deus est sue potestatis; tantum abest, Arie, ut Deus uerbum sit sub Dei potestate. Nouimus ergo humanitatem infantis ac diuinitatem: filiationis unitatem seruamus in Deitatis humanitatisque natura.

3. Hoc autem dico, ut noueritis quam super excellens  et summa quedam Deitatis coniunctio existebat, etiam in infante ipso, cum Dominica caro conspiceretur; erat enim ipse, et infans, et infantis ipsius Dominus. Laudastis uocem, sed nolite eam parum curiose laudare; dixi enim quod idem erat infans et habitator infantis.

 4. Ut ergo demonstretur ipsis quoque magis quis hic est ab illis adoratus, et ad quem illos duxerit Spiritus sancti gratia; nempe non ad simplicem uulgo conspectum infantem, sed ad corpus quoddam ineffabiliter Deo coniunctum.

5. Quis nunc benignitatis tam immensum aspiciat pelagus, naturam cum suo opifice dominantem, et coniunctam homini Diuinitatem, nichil sine hoc iubentem, nullum absque isto iudicantem: cum eo uiuorum curam in summa prouidentia gerentem, et cum ipso mortuos suseitantem.





EPISTOLA [a 3Kb] TERTIA SYNODICA S. CYRILLI Alexandrini episcopi directa Nestorio Constantinopolitane urbis episcopo, duodecim continens anathematismi capitula.

 Religioso et Deo amabili consacerdoti Nestorio Cyrillus, et que conuenit apud Alexandriam synodus ex Aegyptia diecesi, in Domino salutem.

1. Cum Saluator noster aperte pronuntiet: Qui diligit patrem aut matrem super me, non est me dignus; et qui diligit filium aut filiam super me, non est me dignus ; quid nos patiemur, qui deposcimur a tua religione ut te super Christum Saluatorem omnium diligamus? Quid enim nobis in die iudicii proderit, aut quam satisfactionem reperire poterimus, ita diuturnum silentium de prolatis a te contra eum blasphemiis continentes? Et si quidem te tantummodo lederes, docens ista uel sentiens, sollicitudo nobis minor existeret: cum uero totam  scandalizaueris Ecclesiam, et fermentum insolite prauitatis et noue heresis miscueris in populis, nec tantum ibidem positis, sed ubique consistentibus , que super nostro silentio ratio ultra, uel excusationis sermo sufficiat? aut quomodo non necesse sit meminisse Christi Domini sic dicentis: Non putetis  quod uenerim pacem mittere in terram, sed gladium; ueni enim separare hominem aduersus patrem suum, et filiam aduersus matrem suam . Nam cum leditur fides, parentum reuerentia, uelut inutilis et periculosa, despicitur, et amor erga filios fratresque uitatur. Ad postremum etiam post ipsam uitam [B. super ipsam uitam mors potius] a piis uiris eligitur, ut meliorem resurrectionem, sicut scriptum est, consequantur .

2. Ecce itaque te simul, cum sancta synodo, que apud amplam urbem Romam congregata est, presidente sanctissimo et uenerandissimo fratre et consacerdote nostro Celestino episcopo, his scriptis iam tertio conuenimus, consilium dantes ut a prauis abstineas distortisque dogmatibus, que et sentire  cognosceris et docere, recipias uero fidem rectam Ecclesiis per beatissimos apostolos et euangelistas ab initio traditam, qui et oculis inspexerunt, et ministri uerbi fuisse monstrantur.

3. Quod si hoc religio tua facere distulerit, iuxta dilationem litteris prefinitam sanctissimi et uenerandissimi consacerdotis nostri Romane presulis Ecclesie Celestini, scias te nullam sortem habere nobiscum, nec locum aut colloquium cum Dei sacerdotibus et episcopis obtinere; non enim est fas contemnere nos Ecclesias ita turbatas et scandalizatos populos, fidemque rectissimam uiolatam, dissipatum quin etiam gregem, quem custodire debueras, siquidem iuxta nos amator recti dogmatis exstitisses, sanctorum Patrum uestigia pia consectans.

 4. Omnes itaque quos propter fidem tua religio a communione remouit, aut ab ordine suo deposuit, laicos et clericos, in nostra communione recipimus; non enim iustum est eos tuis decretis opprimi, qui nouerunt recta sentire, qui etiam bene facientes tibi prudentissime restiterunt: hoc idem namque [b 1Kb] in epistola quam misisti ad presulem ample Rome  sanctum et cepiscopum nostrum Celestinum, significare curasti.

5. Non autem sufficit tue religioni solummodo fidei symbolum confiteri, quod expositum est per idem tempus, sancti Spiritus largitate, a uenerando et magno concilio apud Niceam congregato; hoc enim nec intellexisti, a 1Kb] nec recte interpretatus es, peruerse licet sono uocis eadem uerba protuleris. Sed [Baluz. add. nec] consequens est ut iureiurando fatearis quod anathematizes quidem tua polluta et profana dogmata; sentias autem et doceas que nos uniuersi, siue per Orientem, siue per Occidentem, episcopi et magistri, presulesque populorum credimus et docemus.

6. [b 1Kb] Epistolis autem ab Alexandrina tue religioni  directis Ecclesia consensum prebuit, tam ea que apud urbem Romam conuenit sancta synodus, quam etiam nos omnes, uelut recte irreprehensibiliterque conscriptis. Subdidimus autem his nostris litteris que te sentire oporteat et docere, et a quibus abstinere conueniat.

7. Hec est enim fides apostolice et catholice Ecclesie, cui cuncti consentiunt orthodoxi per Orientem Occidentemque pontifices: Credimus in unum Dominum, Patrem omnipotentem, omnium uisibilium et inuisibilium conditorem. Et in unum Dominum Iesum Christum, Filium Dei, natum de Patre unigenitum, hoc est, de substantia Patris, Deum ex Deo, lumen ex lumine, Deum uerum ex Deo uero, natum, non factum, Patri, hoc est, unius cum Patre substantie,  per quem omnia facta sunt in celo et in terra; qui propter nos homines, et propter nostram salutem descendit, et incarnatus est, et homo factus est, passus est, et resurgens tertia die ascendit in celos, unde uenturus  est iudicare uiuos et mortuos. Et in Spiritum sanctum. Eos autem qui dicunt: Erat tempus quando non erat, et antequam nasceretur non erat, et quia ex nullis exstantibus factus est, aut ex alia substantia uel essentia, dicentes esse aut conuertibilem et commutabilem Filium Dei; anathematizat catholica et apostolica Ecclesia.

8. Sequentes itaque per omnia sanctorum Patrum confessiones quas, loquente in eis sancto Spiritu, protulerunt, et intentioni que est in eorum intellectibus equis uestigiis inherentes, atque iter ambulantes regium, profitemur quod ipse unigenitus Dei uerbum Deus, natus ex ipsa Patris essentia, de Deo uero Deus uerus, lumen de lumine, per quem omnia facta sunt, siue in celis, siue in terra, salutis nostre causa descendens, ad exinanitionem sese dignatus est inclinare,  incarnatus autem et homo factus, id est, carnem de uirgine sancta suscipiens, eamque sibi propriam faciens, natiuitatem nostram ex uulua sustinuit, homo de muliere procedens, nec quod erat abiiciens: nam licet factus sit in assumptione carnis et sanguinis, tamen etiam sic quod erat, Deus natura scilicet et ueritate, perstitit.

9. [c 19Kb] Nec carnem itaque dicimus in naturam Deitatis esse conuersam, nec in substantiam carnis ineffabilem Dei uerbi essentiam commutatam: inconuertibilis etenim est, et incommutabilis, idemque ipse, iuxta Scripturas, iugiter permanens . uisus est autem et paruulus, sed potius [Baluz. positus] adhuc in cunabulis, et in sinibus genitricis uirginis constitutus, uniuersam creaturam replebat ut Deus,  genitori suo indiuisus existens: quod diuinum est enim, sine quantitate et sine mole cognoscitur, nec ullis terminis continetur.

10. Unitum ergo carni uerbum [d 98Kb] secundum subsistentiam  confitentes, unum adoramus Filium, Dominum Iesum Christum, non [a 42Kb] seorsum ponentes et determinantes hominem et Deum, uelut inuicem sola [Baluz. sibi] dignitatis et auctoritatis unitate coniunctos; hec enim nouitas uocis est, et aliud nichil. [b 22Kb] Nec item Christum specialiter nominantes Deum uerbum, quod ex Deo est; nec alterum similiter Christum specialiter, qui de muliere natus est, sed unum solummodo Christum Dei Patris uerbum, cum propria carne cognoscimus. Tunc enim ut homo [Baluz. om. ut homo], iuxta nos, unctus est, quamuis Spiritum dignis ipse contulerit, sed non ad mensuram , sicut beatus euangelista Ioannes asseruit.

11. Sed [c 43Kb] nec illud dicimus, quod Dei uerbum ueluti in homine communi, qui de sancta uirgine natus  est, habitarit, ne Deum homo Christus habitatorem possidere credatur. Quamuis enim uerbum habitauerit in nobis , et dictum sit, in Christo habitare omnem plenitudinem Deitatis corporaliter ; haud tamen [Baluz. attamen] intelligimus, quod caro factus, [Baluz. add. non] sicut in sanctis habitare dicatur, nec talem in ipso habitationem factam definire tentauimus; sed unitus iuxta naturam, nec in carnem penitus commutatus, talem sibi fecit habitationem, qualem et anima hominis habere creditur ad proprium corpus.

12. Unus igitur est Christus, Filius et Dominus, [d 31Kb] non uelut coniunctionem quamlibet, que in unitate dignitatis et auctoritatis, homine habente ad Deum; non enim potest unire naturas sola dignitatis equalitas,  namque Petrus et Ioannes equalis sunt in alterutrum dignitatis, propter quod et apostoli et sancti discipuli esse monstrantur; uerumtamen uterque non unus est. Nec iuxta collationem uel connexionem modum coniunctionis aduertimus, hoc enim ad unitatem non sufficit NATURALEM; nec secundum participationis effectum, sicut nos etiam adherentes Domino unus cum ipso spiritus sumus .

 13. Immo potius coniunctionis nomen euitamus, tamquam non existens idoneum quod significet unitatis arcanum.

14. [e 1Kb] Sed neque Deum aut Dominum Christi uerbum Dei Patris asserimus, ne iterum manifestius in duos diuidamus unum Christum Filium et Dominum, et in crimen sacrilegii recidamus, Deum illum sui ipsius facientes et Dominum: unitus quippe, sicut superius diximus, Deus uerbum carni SECUNDUM SUBSTANTIAM, Deus quidem est omnium et dominator uniuersitatis; uerumtamen nec seruus est sibi ipsi, nec Dominus, quia ineptum est, uel potius impium, hoc sentire, uel dicere; quamuis enim Deum suum Patrem dixerit, cum Deus sit etiam ipse natura, et de illius essentia; tamen nullatenus ignoramus quod manens Deus homo  quoque factus sit, qui sub Deo iuxta debitam legem nature humanitatis existeret; ipse uero sibi quomodo uel Deus poterit esse uel dominus? Ergo sicut homo, quantum decenter exinanitionis mensure congruit, sub Deo se nobiscum esse disseruit. Hoc etiam modo sub lege factus est , quamuis ipse promulgauerit legem, et legislator ut Deus exstiterit.

15. [f 25Kb] Cauemus autem de Christo dicere: Propter assumentem ueneror assumptum, et propter inuisibilem adoro uisibilem. Horrendum uero super hoc etiam illud adiicere: Is qui susceptus est, cum eo qui suscepit, connuncupatur Deus. Qui enim hec dicit, diuidit iterum in duos Christos eum qui unus est, hominem seorsum in parte, et Deum similiter in parte constituens; euidenter enim denegat unitatem, secundum  quam non alter cum altero adoratur, aut connuncupatur Deus, sed unus intelligitur Christus iehsu Filius Dei unigenitus, una seruitute cum propria carne uenerandus.

16. [g 1Kb] Confitemur etiam quod idem ipse qui ex Deo Patre Filius natus est unigenitus Deus, licet iuxta naturam suam expers passionis exstiterit, pro nobis tamen, secundum Scripturas, CARNE PERPESSUS SIT , et erat in crucifixo corpore proprie carnis IMPASSIBILITER ad se referens passiones: Gratia uero Dei pro omnibus gustauit mortem , tradens ei proprium corpus, quamuis naturaliter ipse uita sit, et resurrectio mortuorum. Nam ut mortem ineffabili potentia proculcaret, ac primus in sua carne primogenitus ex mortuis fieret et primitie dormientium, [Baluz. add. uiamque faceret] humane nature ad incorruptionis recursum, gratia Dei, ut supra dictum est, pro omnibus gustauit mortem , et tertio die resurgens spoliauit infernum.

17. Idcirco quamuis dicatur quod per hominem facta sit resurrectio mortuorum , tamen intelligimus hominem factum uerbum, quod ex Deo est, et per ipsum mortis imperium fuisse destructum  . ueniet autem temporibus prefinitis, sicut est unus Filius et Dominus in gloria Patris, ut iudicet orbem terrarum in equitate , sicut Scriptura testatur.

18. Necessario igitur et hec adiicimus; annuntiantes enim secundum carnem mortem unigeniti Filii Dei, id est, Iesu Christi, et resurrectionem eius, et in celis ascensionem pariter confitentes, incruentam celebramus in Ecclesiis sacrificii seruitutem; sic etiam ad mysticas benedictiones accedimus, et sanctificamur participes corporis et pretiosi sanguinis Christi omnium nostrum Redemptoris, effecti, non ut communem carnem recipientes, quod absit, nec ut uiri sanctificati, et uerbo coniuncti secundum dignitatis unitatem, aut sicut diuinam possidentis habitationem,  sed ut uere uiuificatricem, et ipsius uerbi Dei [Baluz. om. Dei] propriam factam; uita enim naturaliter ut Deus existens, quia proprie carni unitus est, uiuificatricem eam esse professus est. Et ideo quamuis dicat ad nos [Baluz. add. ueniens]: Amen amen dico uobis, nisi manducaueritis carnem Filii hominis, et biberitis eius sanguinem , etc., non tamen eam ut unius hominis ex nobis estimare debemus; quomodo enim iuxta naturam suam uiuificatrix esse caro hominis poterit? Sed ut uere propriam eius factam, qui propter nos Filius hominis et factus est et uocatus.

19. Eas autem uoces, quas Saluator noster in Euangeliis protulit, non in duabus subsistentiis aut personis omnino partimur; non enim duplex est unus Christus et solus, quamuis ex duabus diuersisque rebus  ad unitatem cognoscatur indiuiduam conuenisse; sicut homo quoque ex anima constans et corpore, non duplex potius, sed unus est ex utroque: humanas ergo et diuinas insuper uoces ab uno Christo dictas, animaduertentes recte sentimus, cum enim Deo dignissime loquitur de se ipso: Qui me uidet, uidet et Patrem ; et: Ego et Pater unum sumus . Diuinam eius intelligimus, ineffabilemque naturam, secundum quam unum est cum Patre suo, propter unam eamdemque substantiam, imago et character splendorque glorie eius existens  . Cum uero humane nature mensuram nullatenus inhonorans Iudeos alloquitur: Nunc me queritis occidere hominem, qui ueritatem uobis locutus sum ; non minus eum qui in similitudine et equalitate [Baluz. equitate] Patris est, Deum uerbum etiam in mensuris humanitatis eius agnoscimus. Si autem necessario creditur quod natura Deus existens factus est caro, immo potius homo animatus anima rationali, que causa est ut in eis quilibet uocibus erubescat, si eas homine dignas effatus est? Quod si sermones homini congruentes abiiciat, iuxta nos hominem fieri quis cegit? Cum uero se propter nos ad exinanitionem spontaneam misericorditer inclinarit, quam ob causam dignos exinanitione sermones effugerit? Uni igitur persone cunctas eius in  Euangelio uoces ascribimus, [Baluz. add. uni] subsistentie uerbi scilicet incarnati, quia unus est Dominus iehsu Christus, ut scriptum est.

20. Appellatum uero apostolum et pontificem confessionis nostre , tamquam sacrificantem Deo et Patri fidei nostre confessionem, que a nobis ipsi et per ipsum Deo et Patri incessanter offertur. Iterum eum dicimus, qui ex Deo est secundum naturam Filius unigenitus, nec homini preter eum alteri sacerdotii nomen et officium deputamus: Factus est enim mediator Dei et hominum , et reconciliator ad pacem, semetipsum Deo et Patri pro nobis offerens in odorem suauitatis ; ideoque dicebat: Sacrificium et oblationem noluisti; holocausta et pro peccato non tibi placuerunt; corpus  autem perfecisti mihi. Tunc dixi: Ecce uenio, in capite libri scriptum est de me, ut faciam, Deus, uoluntatem tuam . Obtulit enim proprium corpus, non pro se, sed pro nobis, in odorem suauitatis: nam pro se uel oblatione uel sacrificiis non indiget, ab omni peccato liber, ut Deus, existens. Quod si omnes peccauerunt, et egent gloria Dei , secundum hoc quod sumus ad mutabilitatis excessum proniores effecti, et peccatis egrotauit humana natura, ipse uero non ita, ideoque nos gloria eius egemus; cui [Baluz. cur] erit ultra iam dubium, quod Agnus uerus propter nos et pro nobis sit immolatus? Qui dicit autem, quod semetipsum tam pro se quam pro nobis obtulerit, nullatenus impietatis crimen effugiat, cum nichil prorsus iste deliquerit, nec ullum fecerit  omnino peccatum. Qua igitur egeret oblatione, nullo suo exstante facinore, pro quo, si esset, satis admodum conuenienter offerret?

21. De Spiritu quoque cum dicit: Ille me glorificabit , hoc rectissime sentientes unum Christum et Filium, non uelut alterius egentem gloria, confitemur a Spiritu sancto gloriam consecutum, quia Spiritus eius nec melior ipso, nec superior est; sed quia mira opera faciens ad demonstrationem sue Deitatis, uirtute proprii Spiritus utebatur, ab ipso glorificari dicitur, quemadmodum si quis de hominibus  asseueret quod uirtus sua uel disciplina quelibet unumquemque clarificet: quamuis enim in sua sit subsistentia Spiritus, et eius intelligatur in persona proprietas, iuxta id quod Spiritus est, et non Filius, attamen alienus non est ab illo; nam Spiritus appellatus est ueritatis , et ueritas Christus est ; unde AB ISTO SIMILITER, SICUT EX DEO PATRE PROCEDIT. Denique hic ipse Spiritus etiam per sanctorum manus apostolorum miracula gloriosa perficiens, Dominum glorificat Iesum Christum, postquam ascendit in celum: nam creditus est Christus natura Deus existens, per suum Spiritum uirtutes efficiens, ideoque dicebat: Deo meo accipiet, et annuntiabit uobis . Nequaquam uero participatione alterius idem Spiritus sapiens aut potens dicitur,  quia per omnia perfectus est, et nullo prorsus indigens bono; nam paterne uirtutis et sapientie, id est Filii Spiritus creditur, et ideo ipsa re et subsistentia uirtus et sapientia comprobatur.

22. [a 20Kb] Igitur quia Deum carni unitum iuxta subsistentiam sancta uirgo corporaliter peperit, idcirco eam Dei genitricem esse profitemur; non quod uerbi natura existendi principium de carne sortita sit: Erat enim in principio uerbum, et Deus erat uerbum, et uerbum erat apud Deum , et ipse est conditor seculorum, Patri ceternus, et uniuersitatis creator; sed quoniam, superius ut diximus, iuxta subsistentiam sibimet uniens naturam humanam, natiuitatem sustinuerit ex ipsa uulua corpoream: non quod eguerit necessario, propter suam naturam, natiuitate  ista, que est in extremis seculi facta temporibus; sed ut ipsas benediceret substantie nostre primitias, et dum eum carni unitum mulier edidisset, illa que aduersus omne genus humanum maledictio fuerat prolata desineret, nec iam morti nostra corpora destinaret; illud quoque, quod dictum est: [b 1Kb] In tristitia paries filios , ipse dissoluens, uerum esse monstraret quod prophete uoce predixerat: Absorpta est mors uictoria . Et iterum: Abstulit Deus omnem lacrymam ab omni facie . Propter hanc etenim causam dicimus eum dispensatorie, et ipsas benedixisse nuptias cum in Cana Galilee, cum sanctis uocatus apostolis adesse dignatus est.

23. Hec sapere sumus edocti a sanctis apostolis et euangelistis, et ab omni Scriptura diuinitus inspirata,  nec non et a beatis Patrum confessionibus ueritate subnixis; his omnibus etiam tuam religionem concordare, et preter aliquem dolum consentire iam conuenit. Que uero religionem tuam anathematizare necesse est, huic epistole nostre subiecta sunt.

 I. Si quis non confitetur Deum esse [Baluz. add. ueraciter] Emmanuel, et propterea Dei genitricem sanctam uirginem, peperit enim secundum carnem, carnem factum Dei uerbum, anathema sit.

II. Si quis non confitetur carni secundum subsistentiam unitum Dei Patris uerbum, unumque esse Christum cum propria carne, eumdem scilicet Deum simul et hominem, anathema sit.

III. Si quis in uno Christo diuidit substantias post unitatem, sola eas connexione coniungens ea que secundum dignitatem est, uel etiam auctoritatem aut potestatem, ac non potius conuentu qui per unitatem factus est naturalem, anathema sit.

Iu. Si quis diuidit personis duabus uel subsistentiis eas uoces que in apostolicis scriptis continentur  et euangelicis, que de Christo a sanctis dicuntur, uel ab ipso etiam de se ipso, et has quidem uelut homini qui preter Dei uerbum specialiter intelligatur aptauerit; illas autem, tamquam dignas Deo, soli Dei Patris uerbo deputauerit; anathema sit.

u. Si quis audet dicere Christum hominem , id est, Deum ferentem, ac non potius Deum esse ueraciter dixerit, tamquam unum Filium per naturam, secundum quod uerbum caro factum est , et communicauit similiter, ut nos, carni et sanguini , anathema sit.

uI. Si quis dicit Deum uel Dominum Christi esse Dei Patris uerbum, et non magis eumdem ipsum confitetur Deum simul et hominem, propterea quod uerbum caro factum est, secundum Scripturas, anathema  sit.

uII. Si quis Iesum hominem operatione Dei uerbi dicit adiutum, seu , et ei unigeniti gloriam, tamquam alteri preter ipsum existenti, tribui, anathema sit.

uIII. Si quis audet dicere, assumptum hominem coadorandum Deo uerbo, et conglorificandum, et connuncupandum Deum, tamquam alterum cum altero , ac non potius una supplicatione ueneratur Emmanuel, unamque ei glorificationem dependit, iuxta quod uerbum caro factum est, anathema sit.

IX. Si quis unum Dominum nostrum Iesum Christum glorificatum dicit a Spiritu sancto, tamquam qui aliena uirtute per eum usus fuerit, et ab eo acceperit  efficaciam contra immundos spiritus, et posse in hominibus diuina signa facere, ac non potius proprium eius Spiritum dicit, per quem diuina signa compleuit, anathema sit.

X. Pontificem et apostolum confessionis nostre factum esse Christum diuina Scriptura   commemorat: Obtulit autem semetipsum pro nobis in odorem suauitatis Deo et Patri . Si quis ergo pontificem et apostolum nostrum dicit factum, non ipsum Dei uerbum, quando caro factum est, et iuxta nos homo, sed uelut alterum preter ipsum specialiter hominem ex muliere: aut si quis dicit et pro se obtulisse semetipsum oblationem, et non potius pro nobis solis, non enim eguit oblatione, qui peccatum omnino nesciuit; anathema sit.

XI. Si quis non confitetur carnem Domini uiuificatricem esse, et propriam ipsius uerbi Dei Patris; sed uelut alterius preter ipsum coniuncti eidem per dignitatem, aut quasi diuinam habentis habitationem, ac non potius, ut diximus, uiuificatricem esse, quia facta est propria uerbi cuncta uiuificare preualentis;  anathema sit.

XII. Si quis non confitetur Dei uerbum passum carne, et crucifixum carne, et mortem carne gustasse, factumque primogenitum ex mortuis, secundum quod uita est et uiuificator, ut Deus, anathema sit.





EPISTOLA NESTORII episcopi Constantinopolitani, [a 2Kb] ad Celestinum papam.

1. Didici honestissimum Cyrillum Alexandrine urbis episcopum, [b 2Kb] propter libellos contra eum nobis oblatos, exterritum, ac sibi uenantem latebras, ad euitandam sacram synodum propter hos ipsos libellos futuram, quasdam alias interea cogitationes excogitare uerborum, et amplecti uerba, que sunt  et , quorum alterum admittit, alterum  uero, modo quidem de Euangeliis eximit, modo uero rursus admittit, hoc est, , secundum quamdam, credo, prudentie nimietatem.

2. Ego autem et hanc quidem uocem, que est , nisi secundum Apollinaris et Arii furorem ad confusionem naturarum proferatur, [c 16Kb] uolentibus dicere non resisto; nec tamen ambigo quin hec uox illi uoci cedat, que est , [d 1Kb] tamquam prolate ab angelis et euangelistis. Et nisi hec ad uenerationem tuam scientem dicerem, opus mihi foret longo multoque de hac ipsa causa sermone.

3. Sed et fine hoc illud quoque omni modo beatitudini tue notum est, quia si estimemus duas sectas contrarias sibi stare, et harum altera hanc uocem proferat solam, ; altera uero illam solam,  ; et utraque secta ad suam confessionem alteram trahat, ut, si hoc non impetrauerit, periclitetur de Ecclesia cadere: necesse erit, tractande huic rei deputatum, habentem pro utraque secta curam, mederi periculo utriusque partis, ex uoce ab euangelistis tradita, que utriusque nature significatrix sit. Harum enim, sicut dixi, assertionem temperat uox illa, que est , quia et blasphemiam Samosateni remouet, quod est dictum de omnium Domino Christo tamquam puro homine; sed et Arii et Apollinaris malitiam fugat.

4. [e 1Kb] Hec autem ipsa etiam honestissimo Alexandrinorum episcopo scripsi, sicut potest beatitudo tua cognoscere ex exemplaribus que his meis litteris adiunxi, uel que ad nos ab eo scripta sunt.

 5. [f 1Kb] Placuit uero piissimis imperatoribus [Baluz.  om. piissimis imperatoribus], Domino adiuuante, etiam synodum inexcusabiliter totius orbis terrarum indicere, propter inquisitionem aliarum rerum ecclesiasticarum.  Nam dubitationem uerborum non estimo habituram inquisitionem difficilem, nec impedimento esse futuram [a 26Kb] ad tractatum Diuinitatis Domini Iesu.





EPISTOLA NESTORII ad Celestium rescribentis, de Greco in Latinum translata a Mario Mercatore.


1. Honorabili et religiosissimo presbytero Celestio Nestorius in Domino salutem.

Noli egre ferre, uenerabilis, perferens ab his qui ea que inferuntur facere debent, et presertim asserentibus ueritatem, et refugientibus pollutorum uel contaminatorum  communionem: quia et sanctis qui ante nostram etatem exstiterunt, grate fuerunt erumne, et ipse quidem temporales erant, ueritas autem eterna. Sic Ioannes Baptista de peccato arguens Herodem, et quidem regem existentem, capite condemnatus est: sed non formidauit, Christum enim habebat caput, quod non posset abscindi. Sic Paulus hoc  modo quoque et Petrus sunt interfecti. Et quid amplius dici opus est? Ita actum est semper, per diuersas tentationes pietate currente.

2. Noli igitur a ueritate deficiens eam prodere , prudentibus scilicet eiusdem orthodoxe professionis; forsitan enim utile aliquid Ecclesiis recte fidei proueniet, Domino cooperante.

 Omnem fraternitatem salutamus.

3. Et alia manu. Incolumis, et forti animo, et plurimum orans pro nobis, doneris nobis, religiosissime frater.



[a 12Kb] SERMO XII. In ecclesia habitus, in qua litteras Celestini Romani episcopi, Cyrilli Alexandrini denuntiationis accepit [b 1Kb] uII idus Decembris, consulatu Theodosii XIII et ualentiniani III Augg., post sextum diem quam easdem litteras sumpsit.

1. [c 27Kb] Dulcem nobis precedens doctor mensam caritatis  apposuit; non enim habet fraterni amaritudinem odii, non habet uenenum liuoris, non habet simulate fraternitatis rubiginem. Sic sunt dulcia caritatis, ut ea et omnium Dominus diligat. Amat caritatem Deus tamquam sue benignitatis ingenitum bonum; et ex hac omnibus gentibus beneficas necessitates instruit; quoniam enim multa erant que hominum amicitiam diuidebant, inseruit Deus necessitates inuitis, que eos in amicitiam mutuam copularent. Alia penes Dalmatas habentur terre germina; alia penes Gothos rerum indigenarum ubertas; alia Hispanice terre fecunditas; altera locuples et opulenta Africe latitudo terrarum; ad hoc, ut que unicuique desunt, sumat a proximo; et horum, que non habet inops, aliunde petens, necessitate in amicitia proximi federetur.

 2. Propterea et omnium Dominus [a 1Kb] indutus est nostram naturam, numquam spoliabile scilicet Deitatis uestimentum, inseparabile indumentum diuine substantie, speculum Domini omnium, quod cum nature dignitatem propriam perdidisset, tametsi decies millies irascatur audiens [b 2Kb] Manicheus, non ad usum naturalem accepit hoc uestimentum, sed in sempiternum, ut ad dextram sue Diuinitatis faceret considere; [c 1Kb] nichil sine isto suo uestimento uiuentibus  donat; non iudicat mortuos sine isto; unum esse uoluit cum isto Diuinitatis sue regnum. [d 2Kb] In stupore remaneat dentium Paulus Samosatenus, qui nobis Dominicam humanitatem nudam a Deitate delirat, qui solam, preter Diuinitatem, fabulatur hanc que semper coniuncta est atque connexa; que eadem ac pariter potest que Deus: Donauit enim illi Deus nomen quod est super omne nomen .

3. Et ut nemo miretur carnis cum Diuinitate audiens regnum, premonuit per Scripturam Spiritus, quod uidetur incredulum, in habitaculo habitantem demonstrans, ex quo et unde honor circa id quod uidetur et paret accreuit: Donauit illi, inquit, nomen, quod est super omne nomen, ut in nomine Iesu omne genu flectatur, celestium, terrestrium, et infernorum,  et omnis lingua confiteatur Deo, quia Dominus iehsu Christus in gloria est Dei Patris . Non depretiauit, inquit, diuinam substantiam circa illud quod inuisibile est, honor cuncta precellens, quia demonstratur quemadmodum Filius diligatur a Patre; [e 1Kb] unus enim Filius, quod uisibile est, et quod inuisibile; unus Christus, et iste qui utitur, et id quo utitur, nature duplices, sed Filius singularis.

4. Quid sermonem in calumniam uocas? Quid me latenter sagittis aureis iacularis? [f 2Kb] Quid in me sagittas  aureas absconditus mittis? Experiamur nostra certamina, [a 1Kb] causas inuicem uite nostre religionisque prestemus. [b 1Kb] Pius est imperator; regine Deum amant: esto in disputando uir fortis, quid prohibet in disputationem uenire? quid perturbationes ferinis rugitibus afferre conaris? Noui et ego cum propheta clamare: Paratus sum, et non conturbatus .

5. Docuit me et Moyses non conturbari, siquidem  experimentum acceperis prophete predicti Aegyptiaca desperatio; nec beatum quondam [c 1Kb] Flauianum terruisti, cum [d 2Kb] tyrannico spiritu [e 1Kb] epistolas mitteres; [f 1Kb] nec eum, qui ante hunc inter sanctos numeratur, Meletium perturbasti. Tu que habes et donas , [g 1Kb] et beato Nectario talium munerum tuorum gustum dedisti. [h 1Kb] Taceo de Ioanne, cuius nunc cineres [i 1Kb] adorando ueneraris inuitus. [i 1Kb] Me episcopatus  cura nulla sollicitat, nec mihi de eo ullus est sermo; donec spiro, sano dogmati adsum.

6. Sed elegantem et speciatam eorum auferam occasionem. [a 17Kb] Non dicit, inquiunt, , id est, genitricem Dei, et hoc est totum quod nostris sensibus ab illis opponitur: Nemo enim, aiunt, rectam fidei gloriam sequens, uocem hanc aliquando declinauit. Multa dogmatum ibi experimenta suppeditant, maxime quidem, que sunt Apollinaris secte et Arii, uel Eunomii. Si inuestiges, [b 2Kb] unusquisque eorum , id est, Dei genitricem, appellauit uirginem sanctam.

7. Tu uero intende, queso, in hec que dicuntur, ut contra hec ipsamque etiam escam quam hamo apponentes loquuntur, defensionem paratissimam habeas. Scis hoc Apollinarem dicentem? Scis hanc uocem,  id est, , apud Arium plausus maximos excitare? Scis hanc quoque apud Eunomium frequentari? Etiam, inquis, sed non secundum illos [Baluz. Filium], ais, hanc uocem enuntio. Laudo inficias tuas, interim arguo te ipsum in eo quod dicis uocem hanc solam esse ueritatis tenacem; sunt enim et dicentes , et tamen, secundum tuam confessionem, eos esse hereticos constat. Sed quoniam illi dicentes , hinc nature utriusque conficiunt permixtionem, seu temperamentum, ut que sunt humilia non uideantur de carnis dicta esse substantia, nec que alta sunt de Deo et Domino omnium intelligantur expressa: ideoque damna eos qui dicunt, secundum Apollinaris et Arii sensum, Dei genitricem; et ego una tecum clamo , sed et dico,  et addo hominis genitricem, hoc est, ;  hoc enim hereticus non patitur dicere, propter eam diuisionem que ex distinctione facta est quoque uerborum.

8. [c 17Kb] Igitur ut eorum conciones etiam elegantes et sapidulas superemus, dicamus ; sciebat namque etiam Paulus talia facere, ne scissure fierent per aliquam iustitiam coloratam, cum gratiam predicabat, legisque inutilitatem confidenter arguebat; sed Hierosolyma ueniens docetur ab apostolis condescendere debere ibidem habitantibus, ut non fierent scissure in Ecclesia, quod habere uidetur speciem pietatis. Quid igitur facit? Suscipit legis obseruantiam, ita ut et purificaretur, et raderet caput, omnia faciens propter edificationem Ecclesie, quod postea hoc ipsum in Ecclesiarum institutione exponens atque doctrina  dicebat: Factus sum Iudeis tamquam Iudeus, ut Iudeos lucrifaciam; his qui sub lege sunt, tamquam sub lege essem, cum ipse non essem sub lege, ut eos qui sub lege erant, lucrifacerem; iis qui sine lege erant, tamquam sine lege essem, cum sine lege Dei non essem, sed in lege essem Christi, ut eos qui sine lege sunt, lucrer: omnia factus sum omnibus, ut omnes lucrifaciam .

9. Si igitur et tu non secundum Apollinaris morbum diuulgas Mariam, abscondens in persona catholica rabiem Apollinaris, confitere mecum que apud omnes catholicos dicuntur; [d 51Kb] hoc autem catholicorum est proprium eorum qui hanc uocem, id est, emittunt, ut et , id est, hominis genitricem pronuntient uirginem sanctam.

 10. Genitrix Dei est, non propter nudam humanitate  Diuinitatem, sed [a 39Kb] propter unitum templo Deum uerbum: hominis uero genitrix, id est, propter templum quod consubstantiale est naturaliter uirgini sancte, [b 42Kb] quamquam et , id est, Christi genitricem dicere, nichil aliud sit quam communem Diuinitatis et humanitatis rem confiteri. Et [c 18Kb] hoc Paulus docet, qui de una eademque persona clamans: iehsu, inquit, heri et hodie, idem ipse in secula .

11. Soluta sit interim hec eis et ablata rationis speciem habens occasio, confitere utrumque, appellans sanctam uirginem pariter et : tu uero noli eam tantummodo appellare [Baluz. add. Hoc enim Apollinaris uociferatur], hoc enim Arius predicat ac ueneratur; sed adde uocem  pariter catholicorum, que et genitricis Dei premuniat intellectum. uirgo sancta, secundum unitatem, , id est, hominis genitrix secundum parem naturam. Sic et que apostolorum sunt predicabis; que hereticorum prudenter effugies, et maxime que sunt Samosateni Pauli, atque Photini, que te scire confingens, prorsus ignoras.

12. Nam Paulus atque Photinus nesciunt Filii Deitatem ; Paulus ac Photinus hominum imprudentissimi nesciunt Filii duas naturas, nesciunt Deum et hominem; dissentiunt autem sibi inuicem, et a me [d 1Kb] Paulus quidem in eo quod dicit Christum hominem solum, et tunc solum initium habere, ex quo de uirgine natus  est; ego autem tibi ideo hic resisto, ut Deitatem, que eterna est, carni contemporalem non audeas facere.

 13. Quid arguis eum tamquam Pauli doctrinam asserentem, qui que sunt Pauli subuertit? Quis est hic qui Pauli asserit sensum? Qui dicit Deitatem contemporalem corpori? an qui dicit Deitatis in Filio essentiam ante secula genitam esse de Patre?

14. Et hec quidem pessima Samosateni Pauli est secta; Photini uero ad hanc distantia, non quia Deitatem Filio dicit, sed quia dicit uerbum aliud preter quam quod ultimis temporibus uenit, quia dicit uerbum preter templum.

15. Oportet autem manifestius dicere ut liquidius et apertius uniuscuiusque morbum secte possitis agnoscere. Et Paulus et Photinus hanc inter se differentiam habent: unus eorum Christum solum hominem dicit, alter uero dicit quidem uerbum; non  autem hoc confitetur esse Deum, sed dicit uerbum istud aliquando quidem Patris nomine uocitari, aliquando autem uerbi nomine nuncupari: unde etiam hoc appellat , hoc est, uerbum et [e 1Kb] Pater, siue, si dici possit, uerbipater, accipiens ad hoc, pro sui sensus nequitia, illud bene in Euangelio dictum: In principio erat uerbum, et uerbum erat apud Deum, et Deus erat uerbum . [f 1Kb] uides, inquiens, quia Deum uerbum aliquando Deum, aliquando uerbum appellat, tamquam extentum atque collectum. Non autem introducit Deum uerbum hominem factum; nescit enim Christi Diuinitatem, nescit diuinam substantiam hominem suscepisse, nescit prorsus uerbi existentem ante secula Deitatem.

16. Hanc ergo Photinus aduersus Paulum distantiam  habet; istam uero Sabellius ad Photinum: quia Sabellius dicit ipsum Filium quem Patrem,  et ipsum Patrem quem Filium, Photinus uero . Photinus uero, sicut predixi, Deitatem uerbi non habet; Sabellius autem dicit quidem Filium, non autem dicit substantiam Filii in proprietate consistere: unde et dicit, hoc est, ipsum Patrem esse quem Filium, propterea quod unam substantiam somniat. Sed ideo diuina Scriptura contra eorum morbum premuniens, exponit uerbi incarnationem: In principio, inquit, erat uerbum , et cetera que sequuntur; deinde descendens [Baluz. scandens] ait: Et uerbum caro factum est ; ut ostendat substantiam Filii in proprietate sua existentem, preter substantiam Patris. Denique cogitur Photinus arctatus uerbum dicere, non autem uerbum hoc Filium confitetur: hec Spiritus preuidens cordi  scriptoris huius se infudit, ut catholicorum animas muniat. Et quid ait? uerbum caro factum est.

17. Ecce agnouisti interim uerbi substantiam propriam, quomodo etiam agnoscamus Unigenitum, quia Pater non est secundum Photinum, nec , sed Deus uerbum et Filius: Et uerbum, inquit, caro factum est, et habitauit in nobis, hoc est, in nostra habitauit natura. Et uerbum caro factum est, bona etiam locutionis ipsius designatio, ut undique curararum inanium uanitas auferatur: Et uerbum caro factum est, suscepit, inquit, nostram naturam. Deinde ut benignitas amplior et admiratio esset, a uiliore parte nature nominat humanitatis susceptionem, uerbum, dicens, caro factum est; non quod de sua essentia decesserit, propter hoc enim adiecit: Et habitauit  in nobis; ut ostendat suscepte humanitatis inhabitationem, et uerbum, ait, caro factum est.

18. Quoniam autem non demutationem demonstrat, dicendo, factum est, ex aliis uerbis diuine Scripture euangeliste uocem agnoscere possumus. Audiatur [Baluz. uideatur] apostolus Paulus de Domino uociferans: Christus nos redemit de maledicto legis, factus pro nobis maledictum . Certe si secundum mutabilitatem dictum esse intelligeretur, quod factum est, non poterat benedictionem donare quod maledictum est, non poterat maledictum a maledictione liberare. Quid ergo est factum est? Nobis debitum maledictum in se ipse suscepit: nobis, inquit, peccatoribus crucis pena debebatur; nos  manebat iudiciaria condemnatio; nobis omnis pene genus debitum erat; nos omnis excessus supplicii exspectabat: sed uenit ipse, et eam que nobis pena debebatur, innoxia carne suscepit, ut peccatum ipsum tamquam iniuste irruens condemnaret, ad diabolum peccati patrem ista uociferans: LATRONES TAMQUAM PECCATI REOS CRUCI TRADIDISTI; ME AUTEM QUAM OB CAUSAM CUM LATRONIBUS PATIBULO AFFIXISTI?

19. Hoc et Paulus demonstrans, peccati scilicet per Dominicum corpus condemnationem: Deus, inquit, Filium mittens in similitudinem carnis peccati . Bene quod in similitudinem carnis, quoniam corpus quod parebat peccatricis similitudinem carnis circumferebat. Deus Filium suum misit, nomen commune naturarum, hominis scilicet et Dei.  Non dixit, Deus Deum uerbum mittens, ut accepta hac uoce hereticus insiliat, et dicat: uides quemadmodum alius mittit, alius autem mittitur. Filius, o Ariane, mittitur secundum humanitatis naturam: non autem mittitur secundum essentiam Deitatis, non enim est ullus locus a Dei potentia separatus.

20. Inter plausus interea Photinus, cum arguitur, non debet effugere; de hoc enim disputans doctrinam Pauli apostoli interposui, ostendens [Baluz. attendens] quod uerbum sit Filius: Deus Filium suum misit in similitudinem carnis peccati. Non dixit: Deus Deum uerbum misit; et certe uerbum Dei non erat a templi separatum natura. Statim ex imperitia in clamore insiliunt, dicentes: Quomodo alterum esse dixit Deum uerbum, et alterum Filium, qui missus est?  Non dixi alterum Filium, aut alterum Deum uerbum; sed dixi Deum uerbum naturaliter et templum naturaliter alium filium coniunctione unum, sic et alibi dixi sub [a 1Kb] principio.

21. Prodito in medium, et uoces has argue; noli me sagittis aureis uulnerare; [b 1Kb] non sunt mihi sagitte auree. Dico ego ad te beati Petri uerbis: Aurum et argentum non est mihi; sed quod habeo, do tibi in nomine Domini nostri Iesu Christi Nazareni . Disce hominem et Deum.

22. Sed id quod dicebam, missionem a Patre nusquam diuina Scriptura diuino uerbo consignat, sed Filio, qui est Deus uerbum et homo; sic et alibi: [c 10Kb] Misit Deus Filium suum . Non dixit:  Misit Deus Deum uerbum; ambo enim, si ita diceret, inuenirentur locales et in parte. Si Diuinitatis erat natura, qui mittebatur, et qui mittebat, localis et in parte est; qui enim mittitur, illuc mittitur ubi non est.

23. Misit Deus Filium suum , quoniam inconueniens erat Deitatis naturam inter missos uideri, Paulus senex omnium Dominum possidens Christum, uerius ac liquidius de se ipso noscentem: Misit, inquit, Deus Filium suum factum ex muliere . Filius Dei natus est, Deus uerbum et homo: ergo que peperit, propter unitatem dicatur genitrix Dei, id est, ; propter naturam uero hominis, hominis genitrix, hoc est, ; et quoniam utrumque una locutione dicere refugis, Deum et hominem  dico, ne dixeris . Sed cum Dei genitricem, hoc est, uocas, memineris et hominis genitricem, hoc est, uocare, ne dispensationem auferas, [a 1Kb] que est caput nostre salutis.

24. Misit Deus Filium suum factum ex muliere, factum sub lege . Quis erat factus sub lege? Diuinitatis natura? Quomodo? tamquam posset legis precepta seruare? Quomodo? tamquam posset ostendere sacerdotibus legis preuaricationem se non incurrisse? purificationes quoque legales suscipere habuit Diuinitatis natura in templum ascendens hostias immolare? Et quis audebat Diuinitatis naturam fuisse [Baluz. non fuisse] in legem preuaricatam sacerdotibus persuadere?

 25. Sic Filius sub lege factus est, et non est factus: factus quidem est, humanitate suscepta; non est factus, maiestate Deitatis; Deitas enim, que legem promulgauit, cui alteri, tamquam legislatori, habuit, que sunt legis offerre?

26. Misit Deus Filium suum factum ex muliere, factum  sub lege, ut eos qui sub lege erant redimeret, ut adoptionem filiorum reciperemus. Propter hoc eum qui non nouerat peccatum pro nobis peccatum fecit . Sicut et illud: Factus est pro nobis maledictum ; non benedictionem illam que est Deitatis nature in maledictum uersam conscriptor nobis exposuit; sed quia suscepit in se nature nostre peccatum, improbam in eum penam irruisse significauit: sic et quod pro nobis peccatum fecit, uideri eum fecit conspectibus hominum, reis equalia sustinere, et equaliter cum latronibus crucifigi; sed non pro se. Sed pro quibus, o Paule? Eum qui non nouerat peccatum pro nobis peccatum fecit?

27. Sed id queritur, unde uerbum Filius. Ut Photinum maxime conuincamus, uerbum quidem confitentem,  non autem dicentem Deum uerbum Filium: uerbum caro factum est, et habitauit in nobis . uide quomodo et susceptionem hominis demonstrat, cum ait: Et habitauit in nobis, et uidimus gloriam eius. Cuius? uerbi sine dubio: Gloriam tamquam Unigeniti a Patre. uides quod non alius quidem Unigenitus, alius uero a Patre: ergo Dei uerbum Filius. Quomodo igitur, Photine, subuertis substantiam Diuinitatis [Baluz. deitatis]?

28. Sed si respicimus ad auiditatem studii uestri, hic nos sol ipse deficiet, et ad alteram doctrinam tendere forsitan non ualebimus. Hec igitur apud uos conseruate, scit enim diabolus hominibus et de bonis nociua moliri. Bone quidem de Deo disputationes; uite enim in se effundunt unguentum, sed disputationes  generant contentiones, contentiones iracundiam mouent, iracundia prouocat manus, manus prouocate mouentur ad uulnera, uulnera uero, absit experientia ab ipso sermone, quid faciant, et quem habeant finem? Namque aliquoties ultimam generant mortem.

29. [b 3Kb] Quod, Aegyptiis quidem curantibus, in nullo  continget; nullus enim locus eis insolentie datur in ciuitate que regnat; una namque illis cura est, totum ubique turbare. Sed nos aliis contra eos armis certemus, Pauli uidelicet mandata sumentes: Oportet, inquit, episcopum irreprehensibilem esse, unius uxoris uirum, sobrium, pudicum, decentem, ornatum, docibilem, amplectentem eum qui secundum doctrinam est, fidelem sermonem, ut potens sit exhortari in doctrina sana, et eos qui contradicunt arguere ; non dixit eos qui contradicunt potens sit uulnerare; sed, ut potens sit eos qui contradicunt redarguere; et sanam defendere atque amplecti doctrinam. Nam quid ergo si ille irritauerit, inquies? Oportet mansuetudine docere contradicentes: Nequando det illis Deus recognoscere, et resipiscant de diaboli laqueis,  a quo captiui tenentur, secundum eius uoluntatem .

30. Nemo perturbationes perturbationibus sedat; nullus medicus uulnera uulneribus sanat. Propter pacem [a 1Kb] tyrannidis temeritatem tolero; contra calcitrantem non calcitro; calcitrabatur Christus aliquando, sed ipse non calcitrabat; sed quid ad calcitrantem dicebat: Durum est contra stimulum calcitrare ?

31. Hec igitur apud nosmetipsos memoriter, ut dixi, seruemus; omnem heresim auersati odio habeamus cum Paulo Samosateno Photinum; Arium cum Apollinari detestemur, et ad omnem prorsus sectam praue fidei implacabiles, fidemque Ecclesie amplectentes, ad membra propria non conturbemur. Et qui  dicunt tantum, tametsi desit eis quod postea forte suscipient, et circa rectam fidem claudicent; uerumtamen membra sunt Ecclesie. Et qui dicunt tantum hominis genitrix, id est, , et isti sunt membra Ecclesie, sed spiritalis inopes medicine. Non ergo in fratres fraternitas irruat: Frater fratrem adiuuans exaltabitur, sicut ciuitas firma . Et iterum Paulus: Fratres, inquit, etsi preoccupatus fuerit quis in aliquo delicto, uos qui spirituales  estis, instruite huiusmodi in spiritu mansuetudinis . Puta qui dicit , si et dicat, quod nomen sit duarum significatio naturarum. Et oportet ad edificationem Ecclesie omnia facere.

32. Est quidem, ut dixi, uox ista, id est, , significatiua duarum naturarum, et Deitatis, et humanitatis: quando autem cum simplicioribus agitur, opus est uoce manifestiore. Quid impedit intellectum dici, et et ? sicut qui dicit, Christus, confitetur quia Deus et homo sit: sic et et si dicas, utrumque confessus es.

33. [b 1Kb] Deponamus igitur, queso, utrinque aduersus membra nostra aciem contentionis; et si quisquam  impudentior fuerit, ignoscamus; et si quislibet subtilius dicat, uenia similiter dignus habeatur: unum tamen prospicientes, ne creaturam uerbum Deum quispiam dicat; ne humanitatem, que suscepta est, imperfectam. Si quis dicat hec, iusta aduersus hunc ira suscipiatur; si uero in his que tu confiteris distantiam affert, quid non ad eum dicis: Si locutio fratrem meum offendit, non eam proferam in eternum. Quod si [Baluz. add. ego] alicui ad pacis consilium minus idoneus uideor, audite ad uos Paulum clamantem: Que didicistis, et audistis, et accepistis, et uidistis in me, hec agite, et Deus pacis erit uobiscum .



SERMO XIII. Die altera, id est, Dominica [c 2Kb] dictus.

 1. [d 1Kb] Aliis in terris sita est aliarum utilitas rerum, et quibusdam quidem in militia degere, magna uidetur utilitas; quibusdam uero in foro rerum uenalium conuenit mercatura; item aliis optabile est arti maritime studium commodare; nonnullis alterius cuiuslibet terrestris conuersationis inire negotium: pietatis autem scientia in commune omnibus hominibus, regibus scilicet et sacerdotibus, popularibus ac potentibus, utilis ac necessaria est.

 2. Que est autem scientia pietatis? Si quis uelit compendio discere; [a 32Kb] parco enim, et mihi qui fessus sum, et uobis qui constipatione laboratis. Si quis ergo, ut dicebam, uelit compendio discere; scientia pietatis est, de consubstantiue Trinitatis Diuinitate rectam inire rationem, et fateri diuinam naturam corporatum hominem assumpsisse. [b 1Kb] De his, que frequenter dicta sunt, tamquam dicta non sint, urgetis, et circa exactionem uehementer insistitis: quoniam igitur necesse est uiolentie uestre succumbere, que piam [Baluz. impiam] in nobis possidet tyrannidem, iterum apud uos eadem uerba repetemus. Seruate igitur compendio hanc scientiam pietatis.

3. Que est autem ista, nisi [Baluz. om. nisi ], et consubstantiue diuine Trinitatis, et  assumentis hominem diuine nature, et in uirgineo utero carnis suscepte, [c 1Kb] perfectique hominis assumpti a Diuinitate; dehinc perfecte Diuinitatis, et perfecte humanitatis in unum Filium coniunctarum excellentior contemplatio, duarum ius naturarum in unam auctoritatem ratione diuina conueniens.

4. Hinc uobis sepe diximus, quomodo Christus, nominis utriusque sit appellatio significatiua, id est, humanitatis et diuine nature. Hinc si quis dicat Christum tantummodo expresse, sciat in isto nomine utramque significari et connuncupari naturam.

5. Hinc beatus Mattheus Euangeliorum conscriptor, cum ad generationis uenisset arcanum, a neutra natura generationis fecit narrationem, sed magis a Christi uocabulo; oportet autem expresse dicere,  ut omnibus ad perspiciendum fiat facilior intellectus: Liber, inquit, generationis Iesu Christi . Non dixit: Liber generationis Dei uerbi; neque liber generationis hominis. Si enim dixisset, liber generationis hominis, Christum nobis solum hominem demostraret. Item si diceret, Liber generationis Dei uerbi, solam nobis [d 1Kb] sine humanitate introduceret Deitatem. In Christi ergo appellatione complectitur utramque naturam, ut neutra sine altera possit intelligi.

6. Hinc et sancte uirgini, eo quod eam Christi genitricem dicimus, nomen gemine appellationis conuenienter aptamus, id est, , quod est genitrix  Dei, [e 12Kb] et , id est, hominis genitrix.

7. Quoniam autem oportet, propter eos qui lucidiorem requirunt intellectum, maxime cum sint Ecclesie filii, ut manifestiore locutione, propterea et modo eadem definitione qua prius breuiter de illa beata Maria semper uirgine predicabam, etiam nunc euidentiore sermone summa uoce proclamo, quoniam sancta uirgo, et Dei est, et hominis genitrix, id est et : genitrix quidem Dei, propterea quod templum, quod in ea creatum est a Spiritu sancto, unitum est Diuinitati; hominis uero genitrix, propter susceptas a Diuinitatis natura nostre nature primitias.

8. Hec sunt in compendio dogmata pietatis. Hec  per omnia retinentes memoriter seruate, ubique hereticorum prauam gloriam declinantes. Non quomodo apud illos detrita locutio est, ita putandum est etiam Ecclesiam dicere , quia neque cum illi Filium dicunt, et Ecclesia Filium confitetur, Filii apud utrosque par et similis intellectus est; sed apud illos quidem Filii nudum uocabulum est, non habens Patri consubstantiuum aliquid; apud nos uero Filii apellatio cum causa uel re uel opere est. Sic apud illos iterum omnium Dominus Christus Deus nominatur, nominatur apud nos quoque; sed apud illos creatus, apud nos uero cum eo qui genuit increatus.

9. Non igitur ex una eademque appellatione in unum deducamur cum hereticis intellectum; sed confiteamur  simul humanitatem et Diuinitatem in una generatione Filii esse coniunctam; neque Deitate in carnem decidente, immutabilis est enim Diuinitas, et hoc Deus Iudeis manifestans dicebat: Ego sum, ego sum, et non sum mutatus ; neque per incarnationem carne commutata; non enim pudet Deum nature quam suscepit, non pudet possidere sibimet conregnantem; nam si puderet, non eam susciperet. Susceptam autem, propter humani generis dilectionem, habet naturam nostram Diuinitatis inspoliabile uestimentum. Horum memoriam per omnia possidete in Christo, cui est gloria in secula seculorum.





EXCERPTA EX uARIIS NESTORII TRACTATIBUS IN QUATUOR COLLECTIONES DISTRIBUTA.





ADMONITIO.

Plures sunt collectiones excerptorum ex tractatibus Nestorii. Prima et celebrior, etsi non plenior, ea est quam Patribus in concilio Ephesino Petrus notariorum primicerius obtulit. Altera reperitur apud Cyrillum in opere quod aliquando dicitur, aliquando contradictio aduersus Nestorium. Tertiam Ephesi a Cyrillo factam Marius Mercator Latinitate donauit, quam nunc primum edimus. Prima, quam Ephesinam uocare possumus, complectitur uiginti capita; secunda, que Cyrilliana, quadraginta tria; tertia, quam deflorationem Liberatus nominat, uiginti duo: quamquam eadem capita diuersis in collectionibus reperiuntur. Omnes porro collectiones Cyrillum habere auctorem, duas extremas Mercatorem interpretem, mox planum fiet.

Excerpta fuerunt cuncta, ut innuit Mercator, ex codice confecto ex multis quaternionibus, arte quadam dispositis, quibus tamen singulis singuli tractatus non uidentur contenti, ut aperte demonstratur in notis.

Codex ille, cuius mentionem facit Marius, diuersus certe non erat a libro cuius meminit Cyrillus cum ait : In librum quemdam a quodam compositum incidi, in quo multi erant congesti sermones per elementa et uelut ordine dispositi, nullaque ratio ei deerat, quominus retineri posset. At si a scriptore eiusmodi aliquid dictum esset quod obliuioni traditum euanesceret, forsan utique statuissem, et mihi silendum esse, et ceteris consulendum, ut idem facerent, ne multis aliis posterisque nostris nota essent tam absurde tamque imprudenter dicta. Sed quia blasphemiarum turba in eo libro congesta est, et multum aduersus dogmata ueritatis declamatum et oblatratum, quomodo non necessarium fuit propemodum, ut accingeremur, et pro salute lectorum certaremus, ne ullum ex ea re damnum paterentur? Eadem enim fragmenta, et in libro, et in codice leguntur.

Immo non nemini uideri potest, ne diuersus quidem esse codex a libro de Incarnatione, quem Gennadius  tradit a Nestorio scriptum pro sua heresi sexaginta duobus sacre Scripture testimoniis refertum. Postquam Ecclesie Constantinopolitane pontificatu donatus est, apertum se hostem Ecclesie, quem celauerat, ostendens, librum scripsit, quasi de incarnatione Domini, sexaginta [Forte quinquaginta] et duobus diuine Scripture testimoniis prauo sensu suo constructum, in quo quidquid asseuerauerit, in catalogo hereticorum demonstratur.

Tres illas collectiones contulimus non sine aliquo labore, indicauimusque in quo sibi consonarent, et in quo dissentirent: nec enim id scire minimi est ad negotium heresis Nestoriane momenti, ideoque omnes simul edendas putauimus, partim quia priores due sunt apud Marium Mercatorem, cuius opera edimus; partim quia tertia suppeditat ipsamet Greca Nestorii uerba fragmentorum multorum, que apud Mercatorem habentur Latine tantum.

Quartam addidimus ex uariis cum Cyrilli, tum aliorum scriptorum libris, ut uno prospectu quisque ualeat heretici sensa intueri, indeque iudicare quam immerito aliqui olim, atque etiamnum quidam ausi sint dicere, uerbo potius quam reipsa lapsum esse Nestorium, ideoque propter peruicaciam magis quam heresim, damnationis sententiam tulisse.



SYNODI EPHESINAE ACTIO uI [a 1Kb] . In qua continetur COLLECTIO PRIMA EXCERPTORUM EX LIBRO NESTORII Oblata Patribus Ephesine synodi a Petro primierio notariorum, Interprete, ut credi potest, Mario Mercatore.





[NOTA.]

 Post consulatum DD. NN. Fl. Theodosii XIII et Fl. ualentiniani imperatorum Augustorum XI kal. Augusti, qui dies est secundum Aegyptios epiphii 28, iussu augustissimorum piissimorumque principum synodo congregata in Ephesiorum metropoli, et sedentibus in episcopio  reuerentissimi et religiosissimi episcopi Memnonis sanctissimis et Deo dilectissimis episcopis Cyrillo Alexandrie agente etiam sanctissimi et religiosissimi episcopi Romane Ecclesie Celestini, et Iuuenale Hierosolymorum, et Memnone Ephesiorum, et Flauiano Philipporum agente  etiam uicem Rufi sanctissimi episcopi Thessalonice, et Firmo Cesaree Cappadocie prime, et Theodoto Ancyre Galatie, et Acacio episcopo Melitines, et Perigene Corinthi Grecie, et Cyro Aphrodisiados Carie, et ualerio Iconii, et Hesychio Parii, et Hellanico Rhodii, et Dinato Nicopoleos Epiri ueteris, et Eutheario Dyrrachii Epiri noue, et Perherbio Farmuli, et Eudoxio Comatus Lycie, et Syluano Cheretaponti Phrygie, et uereniano Perge Pamphylie, et Amphilocio Sides, et Epiphanio Cratie Honoriados, et Gregorio Cessasunthis Ponti Polemoniaci, et Sinicione Codron, et Iconio Gortinos Crete, et Dalmatio Cyzici, et Docimesio Maronee Thracie, et Ioanne Proconesi, et Daniele Colonie secunde Cappadocie, et Romano Raphie, et Pauliniano Maiume, et Paulo Anthedonis, et Fido Ioppe, et  Ioanne Sycamazonis, et Theodoro Gadorum, et Letoio Libyadis, et Apelle Iustes, et Theodoro Ariddelon, et Petro Parembole, et Ioanne Augustopoleos, et Saida Phenus, et Rufino Gabon, et Anysio Thebarum, et Callicrate Naupacti, et Domnino Opuntis, et Nicia Megaron, et Agatocleo Colonie, et Felice Apollonie et Bellidis, et Theodoro Dodone, et Andario Cerronesi Crete, et Cyrillo Cydone Cherronesi, et Paulo Lappe, et Zenobio Cnosi, et Luciano Toperi Trachie, et Nepio Maximianopoleos, et Secundino Lamie, et Dione Thebarum Thessalie, et Theodoro Eschinei, et Martyrio Listron, et Thomas Derbes, et Athanasio Parosithi, et Themistio Iassi, et Aphetoneto Heraclie, et Phileto Amyzonis, et Apella Cybire, et Spudasio Ceramon, et Archelao Myndi, et Fania Arpason, et Promachio Alydon,  et Philippo Pergamorum Asie, et Maximo Cyme, et Dorotheo Myrine, et Maximo Assi, et Euporo Pepon, et Alexandro Arcadiopoleos, et Euthico Theodosiopoleos, et Rodone Paleaspoleos, et Eutropio Euason, et Aphobio Coles, et Nestorio Sion, et Heracleonte Tralleon, et Theodoro Myses, et Theodoro Anineti, et Timotheo Briullon, et Theodosio Maustauron, et Tichico Citeron, et Eusebio Clazomenon, et Euthalio Colophonis, et Modesto Aneon, et Theosebio Prienes, et Eusebio Prienes, et Eusebio Magnesie Sifile, et Sapricio Paphi Cypri, et Zenone Curii Ceretii Constantie, et Euagrio Solon, et Cesario Chorepiscopo, et Triboniano Aspendi Pamphylie, et Nucetio Seleges, et Solone Paralie, et Acacio Cotenon, et Nesio Corybrassi, et Matidiano Coracensium, et Nectario  Senon, et Eutropio Ettennon, et Tariano Lyrbes, et Eusebio Asponon Galatie, et Philumeno Cinnes, et Strategio et Eusebio Heralie Honori, et Paralio Andrapone Hellespontiadis, et Sylbano Ceratapon, et Hermogene Rinocuroron, et Euoptio Ptolemaidos Pentapoleos, et Eusebio Pelusii, et Adesphio Onopheos, et Paulo Phrauoneos, et Phebammone Copti, et Macario Metelos, et Adelphio Seos, et Macedonio Xeos, et Marino Heliopoleos, et Metrodoro Leonthon, et Macario Anteon, et Petro Oxyrinchi, et Strategio Athribidis, et Athanasio Parali, et Syluano Cophriteos, et  Ioanne Hephestii, et Aristobulo Thmueos, et Theone Sethroitu, et Lampetio Casii, et Cyro Acheorum, et Publio Olbie, et Samuele Dysteos, et Zenobio Barche et Tenone Theucyron, et Sopatro Septimiaces, et Eusebio Nilupoleos, et Heraclida Heracleos, et Chrisadrio Aphroditus, et Andrea Hermupoleos magni, et Sabino Panos, et Abraham Ostracines, et Hierace Aphnau, et Alypio Sele, et Alexandro Cleopatridos, et Isaac Tuna, et Ambone Butu, et Heracleo Thyneos, et Isaac Elearchiensi, et Heraclio Thamiatidos, et Theona Psincus, et Ammonio Panephysi, et Bessula diacono Carthaginis, et Arcadio et Proiecto sanctissimis episcopis et legatis, et sanctissimo presbytero Philippo apostolice sedis Romanorum et legato, Petrus presbyter Alexandrie et primicerius notariorum dixit: Sancta  et ingens synodus uestra omnem adhibens prouidentiam recte et apostolice fidei et dogmatum ueritatis, consulens autem paci et statui Ecclesiarum, definitionem protulit, quam pre manibus habentes, si uidebitur sanctitati uestre, recitabimus.

Sancta synodus dixit: Definitio prolata a sancta et [a 1Kb] mundana synodo percenseatur et actis presentibus inseratur.



Nicensis synodus hanc fidem exposuit.

Credimus in unum Deum Patrem omnipotentem, omnium uisibilium et inuisibilium factorem. Et in unum Dominum Iesum Christum Filium Dei, natum ex Patre unigenitum, hoc est, ex Patris substantia, Deum de Deo, lumen de lumine, Deum uerum de Deo  uero, natum, non factum, eiusdem cum Patre substantie, per quem omnia facta sunt que in celo et que in terra; qui propter nostram salutem descendit, incarnatus et homo factus, passus, et resurrexit tertia die, et ascendit in celos, uenturus iudicare uiuos et mortuos. Et in Spiritum sanctum. Eos autem qui aiunt, Erat quando non fuerat, et antequam nasceretur non erat, et quod ex nichilo factus est uel ex alia substantia, perhibentes esse aut uisibilem aut mutabilem Filium, anathematizat apostolica Ecclesia.

Huic quidem sancte fidei omnes conuenit assentiri. Habet enim proprie et sufficienter ad utilitatem totius orbis terrarum. Quoniam uero quidam sunt qui cum hanc assimulent confiteri et huic assentiri, deprauent tamen uim sententiarum et ad suum interpretentur  arbitrium, et corrumpant etiam ueritatem, pestilentie filii et erroris, opus fuit necessario etiam sanctorum Patrum et orthodoxorum proferre sententias, que insinuare possent quemadmodum et ipsi intellexerunt fidem et aliis predicare confisi sunt; ut fieret manifestum omnes qui rectam et immaculatam habeant fidem, eo modo oportere eam intelligere et interpretari et predicare.

Petrus presbyter Alexandrie et primicerius notariorum dixit: Quoniam pre manibus habemus libros sanctorum et religiosissimorum Patrum et episcoporum  et diuersorum martyrum, excerpsimus autem ex his pauca capitula, si uidebitur, recitabimus.

Flauianus episcopus Philipporum dixit: Hec quoque perlecta inserantur. Et recitata sunt hoc modo.



Petri sanctissimi episcopi et martyris ex libro de Deitate.

Quoniam certe gratia et ueritas per Iesum Christum facta est ; unde et gratia sumus saluati  iuxta apostolicum dictum. Et hoc, inquit, non ex uobis, neque ex operibus, ne quis glorietur. uoluntate uerbum caro factum est , et habitu inuentum ut homo . Non est tamen a Deitate destitutum. Neque enim ut a sua gloria et uirtute desisteret: Cum esset diues, pauper est factus ; sed et ut mortem pro nobis peccatoribus ipse sustineret: Iustus pro iniustis et ut  nos offerret Deo, mortuus quidem carne, uiuificatus autem spiritu . Et post alia. Unde et euangelista asserit ueritatem dicens: uerbum caro factum est, et habitauit in nobis . Scilicet ex quo angelus uirginem salutauit dicens: Aue, gratia plena, Dominus tecum . Dominus autem tecum dixit Gabriel, pro eo quod est Deus uerbum tecum. Demonstrat enim id nasci in uulua et carnem futurum, iuxta quod scriptum est: Spiritus sanctus superueniet in te, uirtus Altissimi obumbrabit tibi; ideoque quod nascetur sanctum, uocabitur Filius Dei . Et porro post alia. Deus autem uerbum, uiro absente, uoluntate Dei, qui omnia facile operatur, factum est in uulua uirginis caro, non egens uiri operatione aut presentia. uiro enim efficacior fuit Dei uirtus inumbrans  uirgini, superueniente etiam simul Spiritu sancto.



[a 1Kb] Athanasii sanctissimi episcopi Alexandrie ex libro aduersus [b 1Kb] Arianos.

Multi igitur sancti fuerunt et puri ab omni peccato. Ieremias uero et ab utero sanctificatus est; et Ioannes, cum adhuc esset in utero, exsultauit in gaudio uoce Marie [c 1Kb] Theotoco . Et tamen regnauit mors ab Adam usque ad Moysen, etiam in eos qui non peccauerunt in similitudinem preuaricationis Ade . Sic quoque nichilominus manebant homines corruptibiles et mortales et passionum nature sue capaces. Nunc uero cum Deus uerbum factum est homo, et sua fecit ea que sunt propria carnis nostre; iam non passiones corpus contingunt propter uerbum quod fuit in corpore, sed ab ipso quidem  contrite sunt; homines uero non iuxta suas passiones  peccatores sunt et mortales, sed iuxta uerbi uirtutem resurgunt immortales et incorruptibiles et eterni. Unde etiam carne nata ex Maria Theotoco, ipse dicitur natus qui prestat ut alii nascerentur, ut nostram in se generationem transferret, et nos iam non ut terra tantum abeamus in terram, sed ut celesti uerbo coniuncti, ab eo ipso subleuemur in celum. Recte igitur etiam alias corporis passiones? [d 1Kb] in semet transtulit; ut non ut homines, sed ut uerbo adherentes, [e 1Kb] fieremus eterne uite participes. Non enim iam iuxta priorem generationem morimur in Adam, [f 1Kb] sed nostra generatione et omni carnali fragilitate translata in uerbum resurgimus [g 1Kb] ex terra, soluta maledictione peccati propter eum qui pro nobis factus est maledictio.



Eiusdem epistola ad Epictetum.

 Quomodo autem uel dubitare ausi sunt qui dicuntur esse Christiani, si Dominus qui processit ex Maria Filius quidem sit Dei substantia et natura, carnaliter uero ex semine Dauid et ex carne sancte Marie? Qui porro adeo audaces fuerunt ut dicerent Christum, qui carne sit passus et crucifixus, non esse Dominum et Saluatorem et Deum et Filium Patris? uel quomodo uolunt se nominare Christianos qui dicunt in hominem sanctum, quemadmodum etiam in unumquemque prophetarum, superuenisse uerbum, ac non magis ipsum hominem factum cum corpus sumpsisset ex Maria; [h 1Kb] et alium esse Christum et alium Dei uerbum quod ante Mariam et ante secula erat Filius Patris? Aut quomodo possunt esse Christiani qui dicunt aliud esse Filium et aliud  Dei uerbum? Item post alia. Absit ut hec putatione facta esse dicamus, ut nonnulli existimarunt. Nam uere homine facto Saluatore, totius hominis facta est salus. Nam si putatione uerbum fuisset in corpore, iuxta quod illi dicunt, putatione autem quod dicitur tantum phantasia quedam est, inuenietur salus nostra et resurrectio hominum facta per [i 8Kb] diocesin, non ueritate, iuxta scelestissimum Manicheum. At uero si non per phantasiam salus nostra, nec corporis tantum, sed totius hominis anime et corporis salus est facta; humanum ergo natura quod ex Maria factum est iuxta Scripturas et uerum erat Saluatoris.



[i 1Kb] Iulii sanctissimi episcopi Rome epistola ad Prosdocium.

Predicatur autem ad consummationem fidei et incarnatus  ex uirgine Maria Dei Filius, qui habitauit  in hominibus, non in homine operatus. Hoc enim de prophetis est et apostolis. Perfectus Deus in carne, et homo perfectus in spiritu. Non duo filii: unus quidem naturalis Filius qui assumpsit hominem, [a 1Kb] alter uero homo mortalis assumptus a Deo, sed unus unigenitus in celo, unigenitus in terra Deus.



Felicis episcopi sanctissimi Rome et martyris ex epistola ad [b 2Kb] Maximinum episcopum et ad clerum Alexandrie Ecclesie.

De incarnatione uero uerbi et de fide, credimus in Dominum nostrum Iesum Christum natum ex uirgine Maria. Hic enim est Filius Dei eternus et uerbum, et non ita homo a Deo assumptus, ut esset alius preter ipsum. Neque enim hominem assumpsit Dei Filius ut esset alius preter ipsum: sed cum esset Deus perfectus,  factus est simul et homo perfectus, incarnatus ex uirgine.



Theophili sanctissimi episcopi Alexandrie ex paschali epistola quinta.

Sunt enim nunc miraculorum ueterum reliquie, ne parum credant quod Dei uirtus potest facere ut uirgo pariat, in qua fuit uiuum Dei uerbum propter nostram similitudinem. Aliter enim nos alloqui proprius ipse non poterat; et nec ex uoluptate et [c 1Kb] somno, quemadmodum et in aliis hominibus, corpus accipiat, accepit eius consimile, natus ex uirgine, homo quidem apparens iuxta nos et in forma seruili, rebus uero probatur esse omnium artifex et Dominus, opera faciens Dei.



Eiusdem, ex epistola paschali sexta.

 Quemadmodum summi artificum non in pretiosa tantum materia uim sue artis ostendunt, sed et si in luto uel cera solertiam suam demonstrent, multo magis uidentur esse laudabiles; sic etiam Deus uerbum, optimus, omnium artifex, uiuum, efficax, qui ordinatione congrua cuncta composuit, non celesti quadam corporis assumpta materia ad nos uenit, sed in luto magnitudinem sue artis ostendit, corrigens hominem qui est fictus ex luto, ipse ex uirgine homo nouus procedens, generationis quidem ratione dissimilis, aliis uero omnibus absque peccato similis nostri , natus, pannis inuolutus, lacte nutritus,  infans in presepio repositus, nature nostre fragilitatem sustinens propter priores causas; sed cum adhuc infans esset, Satanam et eius perterrefecit exercitum, magos prouocans ad penitentiam, et eos armans ad contemptum eius qui illos miserat regis.



Cypriani sanctissimi episcopi ex libro de Misericordia.

Multa et magna sunt, fratres karissimi, beneficia diuina quibus in salutem nostram Dei Patris et Christi larga et copiosa clementia et operata sit et semper operetur; quod conseruandis ac uiuificandis nobis Pater Filium misit ut reparare nos posset; [d 1Kb] quodque Filius missus est, et hominis Filius esse uoluit ut Dei filios faceret. Humiliauit se, ut populum qui prius iacebat erigeret. uulneratus est, ut uulnera nostra  curaret. Seruiuit, ut ad libertatem seruientes extraheret. Mori sustinuit, ut immortalitatem mortalitas exhiberet.



Ambrosii sanctissimi episcopi Mediolanensis.

Si mihi non credunt, credant Apostolo dicenti: Postquam uero uenit plenitudo temporis, misit Deus Filium suum factum ex muliere, factum sub lege . Filium, inquit, suum, non unum ex multis, non communem, sed suum. Suum cum dicit, generationis eterne proprietatem significauit. Hunc postea factum ex muliere astruxit, ut factura non Diuinitatis, sed assumptionis corporis ascriberetur. Factum ex muliere per carnis susceptionem, factum sub lege per obseruantiam legis. Generatio autem illa celestis ante legem, ista post legem.



Eiusdem.


Sileant igitur inanes de sermonibus questiones, quoniam regnum Dei, sicut scriptum est, non in persuasione uerbi est, sed in ostensione uirtutis . Seruemus locutionem Diuinitatis et carnis. Unus in utroque loquitur Filius, quia in eodem utraque natura est, et non in uno semper loquitur modo. Intende in eo nunc gloriam Dei, nunc hominis passiones: quia quasi Deus loquitur que sunt diuina, quia uerbum est; quasi homo que sunt humana, quia [e 1Kb] in mea substantia loquebatur: Hic est panis uiuus qui de celo descedit . Panis hic  caro est, sicut ipse dixit: Hic panis quem ego dabo, caro mea est . Hic est qui descendit, hic est quem Pater sanctificauit et misit in hunc mundum . Et ipsa littera docet nos sanctificatione non Diuinitatem eguisse, sed carnem.



Gregorii maioris episcopi Nazianzi.

Non decipiant homines nec decipiantur, hominem carentem sensu existimantes Dominicum, ut ipsi aiunt, immo uero Dominum nostrum et Deum. Non enim hominem a Deitate separamus; sed unum eumdemque affirmamus; antea quidem non hominem, sed Deum et filium dumtaxat et ante secula sine corpore et omnibus corporalibus, postea uero et hominem assumptum pro salute nostra, passibilem carne, impassibilem Deitate, comprehensibilem corpore, incomprehensibilem  Deitate, eumdem terrenum et celestem, uisibilem et intelligibilem, capabilem et qui capi non posset, ut perfectum hominem, eumdem etiam Deum, ut homo totus repararetur, qui cecidit in peccatum. Si quis Mariam non existimet Theotocon, procul est a Diuinitate. Si quis per uirginem tamquam per fistulam transcurrisse ac non in ipsa formatum diuina simul humanaque ratione, diuina quidem quod absque uiro, humana uero quod more partus; si quis formatum dicit hominem, postea Deum induisse, detestandus est. Neque enim generatio Dei hec est, sed generationis fuga. Si quis duos filios inducit, unum quidem ex Deo Patre, alterum uero ex matre, ac non unum eumdemque, excidat adoptione que est recte credentibus promissa. Gemina enim  natura Deus et homo, quia et anima et corpus. Filii uero non duo, nec Dei. Neque enim hic duo homines sunt, licet Paulus ita quod est intra hominem et quod est extra appellarit . Et si est breuiter dicendum, aliud quidem et aliud ex quibus Saluator , non alius uero at alius, absit. Nam utraque in commixtione sunt, Deus incarnatus et homo Deitate sacratus, uel quoquo modo quis uoluerit nominare. Aio autem aliud et aliud, contra quam est in Trinitate. Ibi enim alius et alius est, ne substantias confundamus, non aliud uero et aliud. Unum enim idemque tria sunt et similia Deitate. Si quis tamquam in propheta per gratiam operatum dicit, ac non per substantiam coniunctum  et concretum; inanis sit diuine operationis, immo plenus aduerse. Si quis non adorat crucifixum, anathema sit et inter [a 1Kb] Theoctonos numeretur. Si quis ex operibus consummatum aut post baptisma  aut post resurrectionem ex mortuis adoptionem meruisse dicit iuxta paganos, qui [b 21Kb] naperpapot inducunt, anathema sit. Quidquid enim oritur aut crescit aut consummatur, non est Deus, etsi propter incrementum quod paulatim fit ita dicatur.



Basilii sanctissimi episcopi Cesaree Cappadocie prime.

Neque tantum celum et terra et equorum [c 1Kb] latitudo, et que in aquis uiuunt, nec terrestria animalia, nec stelle, nec er, nec hore temporum, et elementorum uaria diuersaque ordinatio, uirtutis ipsius eminentiam probare possunt quantum quod potuerit Deus, qui capi non potest, absque carnis passione coniungi cum morte, ut nobis passione sua impassibilitatem donaret.



Gregorii sanctissimi episcopi Nuse.


Hoc, inquit, sentite et de uobis, quod etiam in Christo Filio Dei; qui cum esset in forma Dei, no rapinam arbitratus est ut esset equalis Deo, sed se exinaniuit formam serui accipiens . Quid in Deo serui forma pauperius? Quid in rege humilius quam ad participatum nostre nature pauperrime uoluntarie deuenisse? Rex regnantium et Dominus dominantium seruilem formam induitur. Iudex omnium dominantibus tributum [d 1Kb] penset, ad Dominus creature deducitur in speluncam. Qui omnia comprehendit, cenaculi non inuenit locum, sed in presepio mutorum animalium proiicitur. Mundus et sincerus humane nature patitur sordem, et per omnem nostram  gradiens paupertatem, usque ad experimentum peruenit mortis. uidetis modum uoluntarie paupertatis. uita mortem gustare dignatur, iudex adducitur in iudicium, uite omnium Dominus subit suffragium iudicantis, Rex celestium principatuum manus carnificum non repellit. Ad hec, inquit, exemplum humilitatis uideat modum.



Attici episcopi Constantinopoleos.

Hodie Christus Dominus clementie generationem suscepit. Nam diuine dignitatis iam antea habuerat, et adiecit porro clementie. uerbum exinanitur, quod natura [e 15Kb] inexinanibile est. Se enim exinaniuit formam serui accipiens . Incarnabilis in carne fit. Nam uerbum caro factum est . Qui tractari non potest propter incorporalem naturam, contrectatur.  Qui initium non habet, fit sub initio corporali. Perfectus crescit, inuertibilis proficit, diues in cenaculo fit. Qui comprehendit nubibus celum, pannis inuoluitur. Rex ponitur in presepio.



Iconii episcopi.


Nam quia idem est et Rex et Deus, et mortalitatem propter corporis dispensationem gustauit, dona sunt argumenta mysterii. Aurum offerunt, agnoscunt enim regem. Offerunt thus, Deus est enim cui offerunt. Adiiciunt etiam myrrham, propter eam que est in mysterio mortalitatem passionis.



Eiusdem.

Nam nisi ille fuisset carnaliter procreatus, tu numquam fuisses spiritaliter recreatus; et nisi ille sustinuisset formam seruilem, numquam tu adoptionis esses gloriam consecutus. Ideo in terram celestis [b 31Kb] , ut tu terrenus recipiaris in celum. Ideo Christus se euacuauit ut nos omnes ex ipsius plenitudine accipiamus . Illius mors tua immortalitas facta  est. Domini passio serui facta est altitudo. Tu uero beneficium in blasphemiam rapis.



Attici episcopi Constantinopoleos.

[c 38Kb] Siquidem dubium facit Unigeniti incarnatio et uirginis partus et communio passionum, et patibulum, et mors, et passio, is doceatur et sciat hec omnia causas fuisse salutis mundane, sed ne hec quidem indigna esse diuina clementia. Nam si turpe est Deo in habitare, turpius etiam uirginem facere. Si uero uirginem fingere contumeliam esse non duxit, nec habitare in ea turpitudinem iudicauit. Et si pati malum est, passionibus liberare quantum est? Igitur et mortuus est immortalis morte, et mortem morte damnauit, et resurrexit, resurrectionem largiens nobis. Et hec omnia sustinet non natura Deitatis,  sed assumptione carnis; Deitate quidem manens intactus iuxta suam naturam, omnia uero perferens et patiens ut uite eterne nobis dux et auctor existeret.



[d 1Kb] ACTIO DE CONFESSIONE CHARISII PRESBYTERI.

[e 12Kb] Iuxta piissimorum augustissimorumque principum Theodosii et ualentiniani congregata Ephesiorum metropoli ex omni prope orbe terrarum hac sanctissima synodo religiosissimorum episcoporum omnium sanctarum Ecclesiarum, et agente concilium et decernente ut firma maneret fides exposita per Spiritum sanctum a sanctis Patribus qui tunc temporis Nicee conuenerant numero trecenti decem et octo, et disponente que ad hanc rem pertinerent competentibus modis, Charisius quidam nomine presbyter [a 1Kb]  et dispensator sancte Ecclesie Philadelphie ciuitatis asseruit quosdam ex Lydia oriundos hereticos uoluisse quidem suum errorem deponere, conuerti uero ad ueritatis lumen et imbui catholice Ecclesie piis rectisque uoluisse dogmatibus; deinde eos qui ad ueritatem deducendi erant in peiorem inductos errorem et tamquam ex fouea in profundiorem foueam cecidisse. Asseruit namque Antonium et Iacobum habentes nomina presbyterorum de Constantinopoli descendisse cum epistolis commendatitiis Anastasii cuiusdam et Photii, qui tunc temporis heretico Nestorio adherebant, qui et ipsi nomina habebant presbyterorum; et cum deceat magis apostolicam et euangelicam fidei traditionem, quam etiam Patres exposuerunt qui Nicee conuenerunt, eis preponi  qui ab errore conuertuntur in ueritatem et qui e tenebris in lucem cupiunt peruenire, obtulisse nescio quam impiissimorum dogmatum expositionem tamquam ordine symboli compositam, et ei subscribere illos miseros compulisse, et in hoc omnem impietatis excessisse mensuram. Et ut hec que dicta sunt possint euidentius apparere, infra scriptus est etiam libellus oblatus a memorato presbytero Charisio, et impie illius et pessime fidei expositio de incarnatione unigeniti Filii Dei cum subscriptione etiam illorum qui decepti sunt.


Libellus Charisii.

Sanctissime et Deo dilecte synodo [f 18Kb] mundane que in Ephesiorum metropolim congregata est a Charisio presbytero et dispensatore Ecclesie Philadelphie.  Est quidem omnibus sapientibus exoptandum honorem debitum et conuenientem patribus et maxime spiritalibus et preceptoribus semper deferre. Si uero contigerit ut hi qui docere debeant, ea discentibus de fide garriant que aures omnium mentesque ledere possint, necesse est ordinem commutare, et eos qui peruerse docere contendant a discipulis magis redargui. Sed quoniam inter eos est Nestorius numerandus, male sue opinionis fructus decerpsit, et qui de fide Christi pessime existimans et docens sepe que eum docere non conuenit, omnem orbem terre conturbauit; adeo ut etiam pii principes censere cogantur hanc uestram sanctissimam synodum conuenire, et recte fidei dogmata confirmare: quod etiam sua clementia Dominus Deus indulsit ut ob supradictam causam uos omnes huc, Patres sanctissimi,  conueniatis. Huius causa ego ad uestre sanctitatis genua prouolutus affirmo, quod non solum ipse Nestorius, uerum etiam impietatis ipsius particeps Anastasius et Photius presbyteri eamdem etiam in aliis ciuitatibus fidem pessimam disseminari cupientes, Iacobo cuidam sui simili fauorem prestiterunt et prestant, ad colloquii societatem eum adhibentes et mense, quem etiam per litteras tamquam orthodoxum gloriosissimis Lydie episcopis commendarunt; qui talia admittit que sanctitatem uestram, si ea cognouerit, commouebunt iustas in eum competentesque penas hec ferre, nec non etiam in eos qui ei patrocinantur et fauent. Nam cum Philadelphiam ciuitatem Lydie aduentasset, simpliciores quosdam clericos decepit; et illa fide spreta quam Patres Nicee  ediderunt, fidei altere immo uero perfidie subscribere compulit: et hoc illi simplicitate sua [a 45Kb] facere et subscribere hoc modo: Huic recte fidei assentimur. Que expositio heretice blasphemie plenissima integra est cum subscriptione eorum quibus subreptum est; et queso ut ea coram uestra sanctimonia recitentur, ut intelligatur quomodo illi rectam fidem uertere conati sunt: nec non etiam litteras supra dictorum  per quas Iacobum quidem hereticum, qui talia ausus est, orthodoxum esse testantur, me uero tamquam hereticum communicatione et ministerio submouerunt pietatis dogmata retinentem, sicut in subditis apparebit. His etenim recitatis, sanctitas uestra comperiet qualia sint ea que illi aduersum rectam fidem scelera commiserunt, que  per uestram sanctitatem penitus destruet Deus.


Charisii confessio.

Credo in unum Deum Patrem omnipotentem, Creatorem omnium, uisibilium et inuisibilium factorem. Et in unum Dominum Iesum Christum Filium eius unigenitum, Deum de Deo, lumen de lumine, Deum uerum de Deo uero, [b 23Kb] similis cum Patre substantie: qui propter nos et nostram salutem descendit de celis, incarnatus est, natus est ex sancta uirgine, homo factus est, crucifixus est pro nobis, mortuus est, resurrexit tertia die, ascendit in celos, uenturus iudicare uiuos et mortuos. Et in Spiritum ueritatis paraclitum, [c 20Kb] similis substantie cum Patre et Filio. Et in sanctam Ecclesiam catholicam, et in resurrectionem mortuorum, [d 1Kb] et in uitam eternam. Ego  Charisius obtuli libellum, sicut supra dictum est, et subscripsi manu mea.



SYMBOLUM [e 1Kb] NESTORIANUM.

Quisquis uel nunc primum instituitur ecclesiasticorum dogmatum scientia, uel ex quolibet heretico  errore in ueritatem desiderat commigrare, eum discere conuenit et confiteri quod: Credimus in unum Deum Patrem eternum, qui neque postea cepit esse, sed antea et semper erat Deus, neque postea factus est Pater quod semper erat Deus et Pater. Credimus autem et in unum Filium Dei unigenitum ex substantia Patris, ut certe Filium, et ex substantia eius cuius est et esse creditur Filius. Et in Spiritum sanctum, qui est ex Dei substantia: qui non est Filius, sed Deus per substantiam, utpote eiusdem substantie cuius est Deus et Pater, ex quo est per substantiam. Nos enim, inquit, non spiritum mundi accepimus, sed spiritum qui est ex Deo ; ab omni quidem creatura eum separans, Deo uero coniungens, ex quo est per substantiam precipua quadam propriaque  ratione preter omnem aliam creaturam; quam non ex substantia sed ex causa operationis a Deo credimus factam. Et neque Filium putamus, neque per Filium [f 10Kb] essentiam cepisse. Confitemur autem ipsum per se Patrem perfectum sua persona, et Filium simili modo, et item Spiritum sanctum, salua manente nobis ratione pietatis, ut Patrem et Filium et Spiritum sanctum non tres diuersas substantias esse credamus, [g 39Kb] sed unam eamdemque similitudinem Deitatis. Scire autem conuenit etiam de dispensatione quam pro nostra salute in Domino Christo Dominus Deus impleuit, quod Deus uerbum hominem perfectum assumpsit ex semine Abraham et ex Dauid iuxta predicationem sanctarum Scripturarum, eius nature cuius et illi fuerant ex quorum semine erat, hominem  natura perfectum, ex anima rationali et humana carne compositum; quem hominem nostre nature consimilem Spiritus sancti uirtute in uulua uirginis fictum factum ex muliere, factum sub lege , ut omnes redimat a legis seruitute, consecutos adoptionem que est olim repromissa, inestimabiliter sibi coniunxit, et mortem quidem experiri more hominum fecit, suscitauit uero a mortuis, et euexit in celos, et sedere fecit ad dexteram Dei. Unde cum sit supra omnem principatum et potestatem et dominationem, et supra omne nomen nominandum, non in hoc tantum seculo, sed etiam in futuro , ab omni creatura accepit uenerationem ei tribuente. Et neque duos dicimus filios neque dominos, quorum unus Filius per substantiam Deus uerbum unigenitus  Filius Patris, cui iste coniunctus, et habens filietatis participatum, etiam filii appellatione communicat, et Dominus per substantiam est Deus uerbum, cui iste coniunctus honori communicat. Et propterea neque duos dicimus filios neque duos dominos; quia cum  sit manifestus is qui est per substantiam Dominus et Filius, inseparabilem habens cum eo coniunctionem; hic quoque qui pro nostra salute assumptus est, conrefertur, id est, , nuncupatione Filii et Domini, non quemadmodum unusquisque nostrum, qui per se ipsum filius est (unde et multi filii iuxta beatum dicitur Paulum [Gal. III, 26], sed solus is habens precipuam coniunctionem ad Deum uerbum, filietatis dominationisque particeps, adimit quidem opinionem duorum filiorum et dominorum, prebet uero nobis coniunctionem ad Deum uerbum omnem habere de eo fidem et opinionem; pro quibus et uenerationem, [a 63Kb] utpote Dei relatio, ab omni accipit creatura.

Unum igitur dicimus Filium et Dominum Iesum  Christum, per quem omnia facta sunt; primitus quidem Deum uerbum intelligentes, qui est per substantiam Filius Dei et Dominus; deinde inducentes etiam assumptum filium de Nazareth, quem unxit Deus spiritu et uirtute , quasi coniunctione ad Deum uerbum filietatis dominationisque participem; qui etiam secundus Adam iuxta beatum Paulum uocatur , quasi eiusdem quidem nature qua Adam, demonstrans autem nobis statum futurum, et qui tantam ab illo habet differentiam, quanta esse debeat inter eum qui futuri status arcana bona subministrauit, et inter illum qui presentium malorum dedit initium. Simili modo etiam secundus homo uocatur , quasi qui secundum statum nobis monstrarit, quoniam prioris status princeps fuit  Adam, illius mortalis et passibilis et omnium dolorum plenissimi, in quo etiam similitudinem ipsius accepimus. Secundum uero monstrauit nobis Dominus iehsu, qui de celis in futurum apparens, omnes nos in communionem suam perducet: Primus enim homo, inquit, est ex terra terrenus, secundus homo de celo celestis : id est, inde uenturus ut nos omnes ad similitudinem sui perduceret. Unde infert: Qualis terrenus, tales etiam terreni; et qualis celestis, tales etiam celestes. Et sicut portauimus imaginem terreni, portemus et imaginem celestis . In eo apparens et in eo omnibus conspicienda qui iudicandi sunt, occulta et inuisibilis faciet iudicium diuina natura. Tempora enim ignorantie despiciens Deus, nunc annuntiat hominibus ut omnes penitentiam  agant, eo quod statuit diem in qua iudicaturus est orbem in uiro quem statuit, fidem prebens omnibus, suscitans eum a mortuis . Hec est  ecclesiasticorum dogmatum assertio; et quisquis contra hec credat, anathema sit. Quisquis non accipit salutarem penitentiam, anathema sit. Qui sanctum diem Pasche non facit iuxta morem catholice Ecclesie, anathema sit.

[b 28Kb] Budius uinici Philadelpheus Tessarescedecatites agnoui ueram fidem orthodixie, et rogaui sanctissimum episcopum Theophanium, et accessi ad sanctissimam et catholicam Ecclesiam, et anathematizo omnem heresim, et maxime Tessarescedecatitarum, in qua ante errabam, et assentio suprascripte expositioni recte fidei, anathematizans et eos qui non faciunt sanctum diem Pasche iuxta morem catholice et apostolice Ecclesie. Et iuro per sanctam et homousion Trinitatem et per pietatem, et uictoriam  DD. NN. Fl. Theodosii et Fl. ualentiniani perpetuorum Augustorum. Et si quid ex his labefactauero, subiacebo legum seueritati. Et recitate mihi expositioni subscripsi per [c 10Kb] Esycum Philadelphium curialem, propterea quod litteras nescirem.

Esytius Cerdanepi Philadelpheus curialis Tessarescedecatites agnoui ueram fidem orthodoxie, et rogans accessi ad sanctam catholicam Ecclesiam; et anathematizo omnem heresim, et maxime Tessarescedecatitarum, et assentio suprascripte expositioni recte fidei, anathematizans et eos qui non faciunt sanctum diem Pasche iuxta sanctam et catholicam et apostolicam Ecclesiam. Et iuro per sanctam et homousion Trinitatem, et pietatem et uictoriam Christi amantium principum Fl. Theodosii et Fl. ualentiniani perpetuorum  Augustorum. Si quid autem ex his labefactauero, subiacebo legum seueritati. Et subscripsi manu mea.

Rufinus Philadelpheus Tessarescedecatites agnoui ueram fidem orthodoxie, et rogans accessi ad sanctam et catholicam Ecclesiam, anathematizans omnem heresim, et maxime Tessarescedecatitarum, et assentio cum omni familia suprascripte expositioni recte fidei, anathematizans eos qui non faciunt sanctum diem Pasche iuxta sanctam et catholicam et apostolicam Ecclesiam. Et iuro per sanctam et homousion Trinitatem, et per pietatem et uictoriam Christi amantium principum Fl. Theodosii et ualentiniani perpetuorum Augustorum. Si quid autem labefactauero, subiacebo cum omni familia legum seueritati.  Et recitata mihi expositione explicita, [d 27Kb] subscripsi meo arbitrio et uoluntate.

Eugenius [e 1Kb] Disphiladelpheus Tessarescedecatites  agnoui cum omni familia ueram fidem orthodoxie, et rogaui sanctissimum episcopum Theophanium, et accessi ad sanctissimam et catholicam Ecclesiam; et anathematizo omnem heresim, et maxime Tessarescedecatitarum, et eos qui non faciunt sanctum diem Pasche iuxta sanctam et catholicam et apostolicam Ecclesiam. Et assentio cum omni familia suprascripte expositioni recte fidei. Et iuro per sanctam et homousion Trinitatem, et pietatem et uictoriam Christi amantium principum Fl. Theodosii et Fl. ualentiniani perpetuorum Augustorum. Si quid autem ex his labefactauero, subiacebo cum omni familia legum seueritati. Recitata mihi et placita expositione, subscripsi manu mea.

Faustinus laicus Disphiladelpheus Tessarescedecatita  agnoui ueram fidem orthodoxie, et rogaui sanctissimum episcopum Theophanium, et accessi ad sanctissimam et catholicam Ecclesiam; et anathematizo omnem heresim, et maxime Tessarescedecatitarum, in qua ante errabam. Et assentio suprascripte expositioni recte fidei, anathematizans etiam eos qui non faciunt sanctum diem Pasche iuxta morem sancte catholice Ecclesie. Et iuro per sanctam homousion Trinitatem, et per pietatem et uictoriam principum Fl. Theodosii et Fl. ualentiniani perpetuorum Augustorum. Si quid autem ex his labefactauero, subiacebo legum seueritati. Et recitata mihi expositione, accessi cum omni familia, et subscripsi manu mea.

Damalius et Alexander per manum [a 1Kb] Euprepii filii  Theodori reuerentissimi diaconi agnouimus orthodoxiam, et rogauimus sanctissimum episcopum Theophanium, et accessimus ad catholicam Ecclesiam, anathematizantes omnem heresim, et maxime Tessarescedecatitarum, in qua ante errabamus, et eos qui non faciunt sanctum diem Pasche iuxta morem orthodoxorum. Et recitata nobis expositione, iurauimus per uenerabile iusiurandum sanctissime Trinitatis, et per uictoriam et salutem dominorum nostrorum Fl. Theodosii et Fl. ualentiniani perpetuorum Augustorum nichil ex suprascriptis labefactaturos. Et credentes cum familiis nostris subscripsimus.

Fl. Nymphidianus Disphiladelpheus scholasticus omnibus dogmatibus et moribus Tessarescedecatitarum, qui non admittunt dogmata orthodoxorum, renuntio,  et profiteor communicare fidei orthodoxorum in omnibus et eam admittere.

Polychronius Tatiani et Philadelpheus per manum Fl. Esyci [b 1Kb] Cerdaliheli Philadelphei curialis, propterea quod tarde scriberem, agnoui orthodoxiam; et  rogans sanctissimum episcopum Theophanium, accessi ad catholicam Ecclesiam, anathematizans omnem heresim et maxime Tessarescedecatitarum, in qua ante errabam, et eos qui non faciunt sanctum diem Pasche iuxta morem orthodoxorum. Et recitata mihi expositione, iuraui per uenerabile iusiurandum sanctissime Trinitatis, et per uictoriam et salutem dominorum Fl. Theodosii et Fl. ualentiniani perpetuorum Augustorum, nichil me ex suprascriptis labefactaturum. Et credo cum omni familia, et placent mihi omnia suprascripta. Polychronius mutuatus sum manum .

Eustathius Marcelli [c 13Kb] Philadelpheus aurifex Tessarescedecatitarum, agnoui orthodoxiam; et rogans sanctissimum Theophanium episcopum, accessi meo arbitrio et uoluntate ad sanctissimam Dei et catholicam  et orthodoxorum Ecclesiam, anathematizans omnem heresim, et maxime Tessarescedecatitarum, et eos qui non faciunt sanctum diem Pasche iuxta morem orthodoxorum. Et iuraui per sanctam Trinitatem, et per pietatem Christi amantium principum Fl. Theodosii et Fl. ualentiniani perpetuorum Augustorum, si quid ex suprascriptis labefactauero, subiacere me legum seueritati. Et subscripsi manu mea.

[d 9Kb] Eutytius Disphiladelpheus agnoui orthodoxiam; et rogans sanctissimum episcopum Theophanium, accessi meo arbitrio et uoluntate ad sanctissimam Dei et catholicam et orthodoxam Ecclesiam, anathematizans omnem heresim, et maxime Tessarescedecatitarum, et eos qui non faciunt sanctum diem Pasche iuxta morem orthodoxorum. Et iuraui per sanctam  Trinitatem, et per pietatem Christi amantium principum Fl. Theodosii et Fl. ualentiniani perpetuorum Augustorum, si quid ex his suprascriptis labefactauero, subiacere me legum seueritati. Et subscripsi manu mea.

Stratonicus Emonii Philadelpheus Tessarescedecatites agnoui orthodoxiam; et rogans sanctissimum episcopum Theophanium, accessi ad sanctam Dei catholicam et apostolicam Ecclesiam, anathematizans omnem heresim, et maxime Tessarescedecatitarum, et eos qui non faciunt sanctum diem Pasche iuxta morem orthodoxorum. Et iuraui per sanctam Trinitatem, et per pietatem Christi amantium principum Fl. Theodosii et Fl. ualentiniani perpetuorum Augustorum, si quid de suprascriptis labefactauero, subiacere  me legum seueritati. Et subscripsi per nepotem meum Alexandrum, propterea quod litteras nescirem.

Theodoretus et Alexander et [e 10Kb] Philadelpheus subscripsimus per unum ex nobis Alexandrum, et agnouimus  orthodoxiam; et rogantes sanctissimum episcopum Theophanium, accessimus ad sanctam Dei catholicam et apostolicam orthodoxam Ecclesiam. Et anathematizamus omnem heresim, et maxime eorum qui non faciunt sanctum diem Pasche iuxta morem orthodoxorum. Et iurauimus per sanctam Trinitatem, et per pietatem et uictoriam dominorum nostrorum Fl. Theodosii et Fl. ualentiniani perpetuorum augustorum, si quid de suprascriptis labefactauerimus, subiacere nos legum seueritati. Et recitata nobis hac expositione, subscripsimus.

Marinus Euethi per manum [a 22Kb] Neorii lectoris orthodoxorum agnoui orthodoxiam; et rogans sanctissimum episcopum Theophanium, accessi ad sanctam Dei catholicam et apostolicam Ecclesiam. Et anathematizo  omnem heresim, et eos qui non faciunt sanctum diem Pasche iuxta morem orthodoxorum. Et iuraui per sanctam Trinitatem, et per pietatem et uictoriam dominorum nostrorum Fl. Theodosii et Fl. ualentiniani perpetuorum Augustorum, et iuraui per uenerabile iusiurandum si quid de suprascriptis labefactauero, subiacere me legum seueritati. Et subscripsi.

Padicius Philadelpheus subscripsi manu mea, et agnoui orthodoxiam; et rogans sanctissimum episcopum Theophanium, accessi ad sanctam Dei catholicam et apostolicam orthodoxorum Ecclesiam, anathematizans omnem heresim, et maxime Tessarescedecatitarum, et eos qui non faciunt sanctum diem Pasche iuxta morem orthodoxorum. Et iuraui per uenerabile  iusiurandum, si quid de suprascriptis labefactauero, subiacere me legum seueritati. Et recitata mihi expositione, subscripsi manu mea.

Cyriacus Philadepheus, unus de heresi Nouatianorum, agnoui orthodoxiam; et rogans sanctissimum episcopum Theophanium, accessi ad sanctam Dei catholicam et apostolicam Ecclesiam, anathematizans omnem heresim, et maxime [b 8Kb] Catharon. Et iuraui per uenerabile iusiurandum, si quid de suprascriptis labefactauero, subiacere me legum seueritati. Et recitata mihi expositione, subscripsi per Eusebium [c 28Kb] Galliopistri.

Eusenius Philadelpheus, nauta, agnoui orthodoxiam; et rogans sanctissimum episcopum Theophanium, accessi ad sanctam Dei catholicam orthodoxorum Ecclesiam,  anathematizans omnem heresim. Et iuraui per uenerabile iusiurandum nichil me de suprascriptis labefactare. Et subscripsi manu mea.

 Diomedes habitans in uico Caccaba agnoui orthodoxiam; et rogans sanctissimum episcopum Theophanium, accessi uoluntate mea ad sanctam Dei catholicam et apostolicam Ecclesiam orthodoxorum, anathematizans omnem heresim, et maxime Tessarescedecatitarum, in qua antea errabam. Et iuro per sanctam et homousion Trinitatem, et per uictoriam et per pietatem dominorum [d 13Kb] perseueraturum me in suprascriptis et nichil labefactaturum et in omnibus seruaturum orthodoxorum fidem. Et si fuero deprehensus labefactans aliquid de placitis, subiacebo legum seueritati. Et audita expositione, subscripsi manu mea.

Iulianus Disphiladelpheus agnoui orthodoxiam, et accessi ad sanctam Dei catholicam et apostolicam  Ecclesiam, anathematizans omnem heresim, et maxime Tessarescedecatitarum. Et iuraui uenerabile iusiurandum, si quid de suprascriptis labefactauero, subiacere me legum seueritati. Et [e 9Kb] egrotans subscripsi per Martyrium lectorem.

[f 1Kb] Eutychius de uico Aulacis, primus Tessarescedecatitarum hereseos, agnoui ueram fidem orthodoxie; et rogans sanctissimum episcopum Theophanium et reuerentissimum [g 1Kb] episcopum Iacobum et reuerentissimum presbyterum et dispensatorem Charisium, accessi ad sanctam catholicam et apostolicam Ecclesiam, anathematizans omnem heresim, et maxime Tessarescedecatitarum, in qua ante errabam; et assentio suprascripte expositioni recte fidei, anathematizans eos qui non faciunt sanctum diem Pasche  iuxta morem catholice et apostolice sancte Ecclesie. Et iuraui per sanctam et homousion Trinitatem, et per pietatem et uictoriam dominorum Flauii Theodosii et Flauii ualentiniani perpetuorum Augustorum: si quid uero de suprascriptis labefactauero, subiacebo legum seueritati. Et subscripsi manu mea.

Patricius presbyter de uico Parazioxili per manum Maximi compresbyteri, eo quod litteras nescirem, agnoui ueram fidem orthodoxie; et rogaui religiosissimum episcopum Theophanium et reuerentissimum presbyterum Charisium, et rogaui quam maturius communicare sancte Dei catholice et apostolice Ecclesie orthodoxorum; et anathematizo omnem heresim, et maxime Tessarescedecatitarum, eos qui non  faciunt sanctum diem Pasche iuxta morem Ecclesie. Et iuraui per sanctam et uiuificam Trinitatem, et per peitatem et uictoriam DD. NN. Fl. Theodosii et Fl. ualentiniani  perpetuorum Augustorum, si quid de his labefactauero, subiacere me legum seueritati.

Zenon [a 30Kb] de territorio Sagari peta Tessarescedecatitarum hereseos, agnoui ueram fidem orthodoxie; et rogans sanctissimum episcopum Theophanium et reuerentissimum chorepiscopum Iacobum et reuerentissimum presbyterum et dispensatorem Charisium, accessi ad sanctissimam et catholicam Ecclesiam, anathematizans omnem heresim, et maxime Tessarescedecatitarum, in qua ante errabam. Et assentio [b 13Kb] superscripte expositioni orthodoxorum, anathematizans eos qui non faciunt sanctum diem Pasche iuxta morem catholice Ecclesie. Et iuro per sanctam et homousion Trinitatem, et uictoriam DD. NN. Fl. Theodosii et Fl. ualentiniani perpetuorum augustorum.  Si quid autem de suprascriptis labefactauero, subiacebo legum seueritati. Hanc manum ei commodaui Flauius Palladius, quod presens litteras nesciret.

His igitur recitatis, decreuit sancta synodus aliam fidem nulli licere proferre uel conscribere uel componere, preter illam que constituta est a sanctis Patribus qui Nicea in sancto Spiritu conuenerunt: illos uero qui audeant fidem alienam uel componere uel proferre uolentibus conuertere ad agnitionem ueritatis ex paganismo, siue ex Iudaismo, siue ex aliqualibet heresi, eos, siue episcopi sint aut clerici, alienos esse episcopos episcopatu, clericos clericatu; si uero laici sint, anathema esse. Simili modo si qui deprehensi forent, siue episcopi, siue clerici, uel laici, uel credentes uel docentes ea que  scripta sunt in expositione que a Charisio presbytero prolata est de incarnatione unigeniti Filii Dei, aut certe scelerata et peruersa Nestorii dogmata, que  etiam infra scripta sunt, eos subiacere sententie sancte et mundane synodi; ut sit perspicuum episcopum quidem alienum futurum episcopatu et fore depositum; clericum uero simili modo a clericatu summouendum; si uero laicus sit, et eum fore anathema, sicut supra dictum est.



EXCERPTA.


[c 19Kb] Ex libro ipsius Nestorii, ex quaternione XuI, de dogmate.

Quoties igitur sancta Scriptura dictura est uel generationem Christi ex beata uirgine uel mortem, nusquam Deum dicit, sed aut Christum aut Iesum aut Dominum; quoniam hec tria naturas indicant duas, modo hanc, modo illam, modo utramque. Est autem tale quod dico. Quoties nobis generationem ex uirgine  Scriptura commemorat, quid dicit? Misit Deus Filium suum . Non dicit: Misit Deus uerbum. Sed utitur eo nomine quod naturas indicat duas. Quia enim Filius homo est et Deus, dicit, Misit Deus Filium suum factum ex muliere; ut si audieris factum ex muliere, pudeat etiam nomen positum quod naturas indicat duas, ut generatione quidem ex beata uirgine Filium uoces. Filium enim peperit Dei uirgo . Quoniam uero Filius Dei duplex est in naturis, [d 1Kb] non peperit quidem Filium Dei, sed peperit hominem qui est filius propter coniunctum Filium.


Eiusdem ex quaternione XXI.

uide quid accidat, heretice. Non inuideo nomen uirgini . Fateor enim reuerendam esse  eam que [e 1Kb] conceperit Deum, per quam transierit Dominus omnium, per quam iustitie sol illuxerit; sed porro [f 76Kb] suspicor plausum. Quomodo hoc quod dixi  transierit? Non dixi transierit pro eo quod est natus. Neque enim tam cito meorum egomet obliuiscor. Transisse Deum per uirginem a Scriptura perdoctus sum; [a 1Kb] natum, non edoctus sum.

Item post alia. Nusquam diuina Scriptura Deum ex uirgine asserit natum, sed Iesum Christum, Filium, Dominum. Hec omnes confiteamur. Que enim docuit diuina Scriptura qui non statim accipit, miser est: Surge, et accipe puerum et matrem eius . Hec angelorum uox est, immo tua. Fortasse generationem ipsius [b 33Kb] nouerat archangelus: Surge et accipe puerum et matrem eius. Non dixit: Surge, et accipe Deum et matrem eius.


Eiusdem ex quaternione XIX.

 Quid igitur dicebamus? Ne timeas accipere Mariam coniugem tuam; quod enim in ea natum est , quod enim in ea natum est, ex Spiritu sancto est . Si dixerimus quod Deus uerbum natum est in carne. Est enim aliud simul esse cum nascente, aliud nasci. Quod enim in ea natum est, ex Spiritu sancto est; hoc est, Spiritus sanctus creauit id quod est in ea. uiderunt igitur Patres, utpote scientes sanctarum Scripturarum, quod si eum qui incarnatus est natum dixerimus, inuenietur Deus uerbum creatura Spiritus sancti, aut duos patres habens. Si uero factum dixerimus, inuenietur Deus uerbum [c 1Kb] creatura Spiritus sancti. Fugientes igitur generationis dictionem, dixerunt ita: Qui descendit propter nostram salutem et incarnatus est. Quid  est incarnatus? non conuersus a Deitate in carnem. Quod dixerunt incarnatus ex Spiritu sancto, secuti sunt euangelistam. Nam cum euangelista uenisset in , fugit generationem de uerbo dicere, et dixit incarnationem. Audi ubi: Et uerbum caro factum est . Non dixit uerbum per carnem factum. Ubi enim aut apostoli aut euangeliste Filii faciunt mentionem, non dicunt natum ex muliere. Aduerte queso ubi dicunt nomen Filii; et quod natum est ex muliere, dicunt natum; ubi uero uerbi faciunt mentionem, nemo audet dicere generationem per humanitatem. [d 90Kb] Audi beatum Ioannem euangelistam cum uenisset ad uerbum et eius; audi quid dicat: uerbum caro factum est, hoc est, assumpsit carnem; et habitauit in nobis, hoc est, nostram induit  naturam; et habitauit in nobis, et uidimus gloriam ipsius Filii. Non dixit: uidimus generationem uerbi.


Ex quaternione Xu.

Ita etiam Christum secundum carnem propter coniunctionem quam habet cum Deo uerbo, Deum nominamus, scientes esse hominem qui apparet. [e 1Kb] Audi utraque Paulum predicantem: Ex Iudeis, inquit, Christum secundum carnem, qui est supra omnes Deus . Prius hominem confitetur, deinde coniunctione ad Deum dicit Deum eum qui apparet, ne quis Christianitatem hominis putet esse cultricem.


Eiusdem ex quaternione XXuII.

Sed quemadmodum dicebamus Deum omnium opificem et Deum Mosen: Deum enim, inquit, posui te  Pharao ; et filium Dei, Filius enim, inquit, primogenitus mihi Isrel; et quemadmodum dicimus christum Saul: Non enim, inquit, imponam manum meam super ipsum, quod [f 1Kb] christus Dominus est ; similiter et Cyrum: Hec dicit, inquit, Dominus christo meo Cyro ; et Babylonium sanctum: Ego enim, inquit, precipio ipsis sanctificatis, et ego duco ipsos ; ita dicimus et Dominum Christum et Deum et Filium et sanctum; sed communio quidem [g 1Kb] omnium similis est, dignitas uero non eadem.


Eiusdem ex quaternione Xu.

Hoc autem sentite in uobis quod et in Christo Iesu, qui cum in forma Dei esset, se exinaniuit formam serui  accipiens . Non dicit: Hoc sentite in uobis quod et in Deo uerbo, quod cum in forma Dei esset, formam serui accepit. Sed cum dicat Christum quasi duarum naturarum appellationem, sine periculo eum et formam serui quam accepit et Deum nominauit, cum ea sine peccato dicatur de naturarum duplici et separabili ratione.


Eiusdem ex quaternione XuI.

Ut in nomine, inquit, Iesu omne genu flectatur celestium et terrenorum et infernorum, et omnis lingua confiteatur quia Dominus iehsu Christus in gloria est Dei Patris . Propter illum qui portauit, eum qui portatus est colo; propter inuisibilem ueneror eum qui apparet: numquam ab eo qui apparet  Deus separatur. Ideo nec ego honorem separo. Separo naturas, sed unam facio uenerationem.


Eiusdem ex quaternione XuII, de dogmate.

Erat quidem Deus uerbum et ante incarnationem Filius et Deus cum Patre. Sumpsit uero nouissimis temporibus serui formam. Sed cum sit et antea Filius, et ita uocetur post assumptionem, non potest uocari diuisus Filius, ne duos filios constituamus. Sed quia illi coniunctus est qui erat a principio Filius, [a 1Kb] quique ipsi coniunctus est, non potest secundum dignitatem filietatis, aio, non secundum naturas. Propterea Deus uerbum nominatur Christus, quia habet coniunctionem cum Christo perpetuam.


Eiusdem ex quaternione Xu.

 [b 1Kb] Inconfusam igitur seruemus naturarum coniunctionem, confiteamur [c 16Kb] in homine Deum, colamus quadam diuina coniunctione cum Deo omnipotenti coadorandum hominem.


Eiusdem ex quaternione uI.

Considerate et quid his continuo inferatur: Ut misericors, inquit, fieret et fidelis pontifex ad Deum, qui in eo quod passus est ipse tentatus, potens est illi qui tentatur auxiliari . Ergo qui passus est, pontifex misericors. Passibile autem templum, non uiuificus templi eius quod passum est Deus


Eiusdem ex quaternione XuII.

Ut sciatis, inquit, quanta erat coniunctio Diuinitatis, cum etiam in infante caro Dominica cerneretur.  Erat enim idem infans et infantis Dominus. Laudastis uocem; sed nolite eam parum curiose laudare. Dixi enim quod idem erat infans et habitator infantis.


Eiusdem ex quaternione I

Communes enim sunt Trinitatis operationes et tantum substantiis diuidende. Unigeniti uero preclara gloria aliquando Patri assignatur: Est enim, inquit, Pater meus qui clarificat me ; aliquando Spiritui, Spiritus enim, inquit, ueritatis clarificabit me , aliquando Christi potestati.


Eiusdem ex quaternione XuI.

Hic est qui dicit: Deus, Deus meus, ut quid me dereliquisti ? Hic est qui tridui gustauit  mortem. Adoro uero eum cum Deitate, quasi diuine auctoritatis cooperatorem.

Et post alia. Propter illum qui portauit, eum qui portatus est colo, et propter occultum ueneror apparentem. Numquam ab eo qui apparet Deus separatur. Ideo nec ego ab eo honorem separo. Separo naturas, sed unam facio uenerationem. Non est Deus ipse per se, qui est fictus ex Spiritu; non Deus ipse per se, qui est sepultus in monumento. Nam si ita esset, essemus certe hominum mortuorumque cultores. Sed quia in assumpto Deus est, ex eo qui assumpsit is qui assumptus est, quasi assumenti coniunctus, nuncupatur Deus.


Eiusdem ex quaternione tertio in hereticis, cum e Spiritu diceret.

 Quomodo enim sit seruus, inquit, qui cum Filio operatur et Patre? Et si quis requirat opera Spiritus, inueniet ea non distantia operibus Patris et Filii, non quia una Deitas diuidatur, sed quia diuina Scriptura ea que sunt unius uirtutis [d 96Kb] singulis substantiis dispertiat, ut Trinitatis similitudo ex temporibus operum ceperit. Deus uerbum factum est caro et habitauit in nobis . Considere sibi fecit assumptum hominem Pater . Dixit enim Dominus Domino meo, sede ad dexteram meam . Eius qui assumptus est gloriam clarificauit Spiritus: Quando enim uenerit Spiritus ueritatis, ipse me clarificabit .


Eiusdem ex quaternione uI.

 Cum de Christo diceret quod missus esset denuntiare captiuis remissionem , quasi Apostolus addidit hoc etiam et dixit: Hic qui fidelis factus est pontifex . Factus est enim hic, non perpetuo antea fuerat. Hic qui paulatim in pontificis profecit, heretice, dignitatem. Audi uocem tibi hoc euidentius declamantem: Qui in diebus, inquit, carnis sue preces supplicationesque ad eum qui posset illum saluum a morte facere, cum clamore ualido et lacrymis offerens; et exauditus pro sua reuerentia, quidem cum esset Filius, didicit ex illis que passus est obedientiam; et consummatus, factus est omnibus obtemperantibus sibi causa salutis eterne . Consummatur autem id quod paulatim proficit, heretice.  [a 16Kb] De quo etiam et Ioannes in Euangeliis clamat: iehsu proficiebat etate et sapientia et gratia . Quibus congrue etiam Paulus dicens: Consummatus, inquit, factus est obtemperantibus sibi causa salutis eterne, appellatus a Deo pontifex secundum ordinem Melchisedech .

Et post alia. Pontifex, inquit, uocatur. Cur igitur diuersa sentis Paulo? Cur impassibilem Deum uerbum corpore terreno commiscens, passibilem pontificem facis?


Eiusdem ex quaternione uII.

Unde, fratres, sancte uocationis celestis participes, considerate apostolum et pontificem confessionis nostre Iesum fidelem ei qui fecit ipsum .

Et post alia. Cum sit igitur nobis hic solus pontifex,  condolens siue cognatus et firmus, de eius fide nusquam depellamini. Ipse enim nobis ex promissa benedictione ex semine Abrahe missus est, utpote pro se et suo genere corporis sacrificium offerens. Notandum quod confiteatur omnem pontificem sacrificio indigere; et cum excipiat Christum quasi non indigentem, in his, inquit, eum pro se offerre [b 50Kb] et gerere sacrificium.


Eiusdem ex quaternione Iu.

Audite igitur et dicta diligenter inspicite: Qui manducat, inquit, carnem meam . Memento quod de carne dicamus, et quod non a me carnis nomen fingitur, ne uidear illis falsus interpres. Qui manducat, inquit, carnem meam et bibit sanguinem meum. Numquid dixit: Qui manducat Deitatem  meam, et qui bibit Deitatem meam? Qui manducat carnem meam, et qui bibit sanguinem meum, in me manet, et ego in ipso.

Et post alia. Sed ad [c 1Kb] ueniamus. Qui manducat carnem meam, et bibit sanguinem meum, in me manet, et ego in ipso. Mementote quod de carne dicamus: Sicut misit me uiuus Pater , me qui appareo. Sed fortasse ego non recte interpretor. uideamus ex his que sequuntur. Sicut misit me uiuus Pater. Ille dicit de Deitate, ego de humanitate. uideamus qui sit prauus interpres. Sicut misit me uiuus Pater. [d 64Kb] Hereticus dicit quod Deitatem hic misit me Deum uerbum. Sicut misit me uiuus Pater, iuxta illos, et ego uiuo Deus uerbum propter Patrem. Quid postea? Qui manducat me, et ille uiuet. Quid manducamus? Deitatem, an carnem?


 Eiusdem ex quaternione XuI.

Et tamen, inquit, si totum nouum scrutatus fueris Testamentum, nusquam in eo inuenias mortem Deo assignatam, sed aut Christo, aut Filio, aut Domino. Nam Christus et Filius et Dominus, cum de Unigenito a sancta Scriptura dicitur, naturas duas ostendit; et aliquando significat Deitatem, aliquando humanitatem, aliquando utrumque. Ut cum Paulus scribens predicat: Cum inimici essemus, reconciliati sumus Deo per mortem Filii eius , humanitatem significat Filii. Porro cum idem dicat ad Hebreos: Deus locutus est nobis in Filio, per quem et secula fecit , Deitatem Filii significat. Neque enim caro fecit secula, que post multa secula facta est.

 Et post alia. Non Deitas fratrem habuit Iacobum; nec Dei uerbi denuntiamus mortem, Dominicum sanguinem et corpus manducantes


Eiusdem ex quaternione XXIII.

uideo, inquit, populum nostrum habere ingentem reuerentiam et ardentissimam pietatem, sed in dogmate [e 1Kb] ignorantia labi. Id autem non esse crimen populi, sed, ut honeste dicamus, non habuisse retro doctores tempus accurate uobis dogmata demonstrandi.


[f 1Kb] Ecce hic plane confitetur neminem ante se talia populo predicasse.

    [g 1Kb] Cyrillus episcopus Alexandrie subscripsi.
    Arcadius episcopus et legatus sedis apostolice subscripsi.
     Iuuenalis episcopus Ierosolymorum subscripsi.
    Proiectus episcopus legatus sedis apostolice subscripsi.
    Philippus presbyter sedis apostolice et legatus subscripsi.
    Firmus episcopus Cesaree subscripsi.
    Theodotus episcopus Ancyre subscripsi.
    Berenianus episcopus Pergeorum metropoleos subscripsi per Timotheum episcopum.
    Seuerus episcopus Synnandon subscripsi.
    Perigenes episcopus Corinthi subscripsi.
    Iconius episcopus Cortines Cretes subscripsi
    Mennon episcopus Ephesi subscripsi.
    Reginus episcopus Constantie Cyprius subscripsi.
    Acacius episcopus Militensis subscripsi.
    Palladius episcopus Amasie subscripsi.
     Herennianus episcopus Myron subscripsi.
    ualerianus episcopus Iconii subscripsi.
    Pius episcopus Pissinontiorum metropoleos subscripsi.
    Cyrus minimus episcopus Aphrodisiados subscripsi.
    Amphilocius episcopus Sidenorum metropoleos subscripsi.
    Meonius episcopus Ecclesie que est Sardibus Lydie subscripsi.
    Hellanicus episcopus Chrodisus subscripsi.
    Dalmatius episcopus Cizyci subscripsi.
    Flauianus episcopus Philipporum subscripsi.
    Aristonicus episcopus Laodocie subscripsi.
    Paralius misericordia Dei episcopus Andrapon subscripsi.
     Olympius episcopus Claudiopoleos subscripsi per episcopos Epiphanium et Thersebium.
    Dinastus episcopus Nicopoleos Epiricus subscripsi.
    Domninus episcopus ciuitatis Cutie subscripsi.
    Eustasius episcopus ciuitatis Docimi subscripsi.
    Epiphanius episcopus Gratie subscripsi.
    Gregorius episcopus Cesarasunitis subscripsi.
    Helladius episcopus Cadramiti subscripsi.
    Anisius episcopus ciuitatis Thebarum Grecie subscripsi.
    Domninus episcopus ciuitatis Opunti subscripsi.
    Callicrates episcopus ciuitatis Magnerensium subscripsi.
    Nitius episcopus ciuitatis Magnarensium subscripsi.
    Gallinicus episcopus Apamie subscripsi.
     Petrus minimus episcopus ciuitatis Prutes subscripsi.
    Euprepius episcopus Byses subscripsi.
    Dio episcopus ciuitatis Thebarum subscripsi.
    Perebius episcopus saltuum Thessalonicensium subscripsi.
    Paullus episcopus ciuitatis Anthedonis subscripsi.
    Theodorus episcopus ciuitatis Aninesiorum subscripsi.
    Eusebius episcopus Heraclie subscripsi.
    Ioannes episcopus Lesbi Selenicatorum subscripsi.
    Theonas episcopus ciuitatis Hierbe subscripsi.
    Sinecion episcopus Codrine ciuitatis subscripsi.
    Tribonianus episcopus Ecclesie que est in Primopoli subscripsi.
    Martyrius episcopus ciuitatis Illistron subscripsi.
    Nesius episcopus Corybrasi subscripsi.
     Acacius episcopus Cotennensis subscripsi.
    Ablabius episcopus ciuitatis Amorii subscripsi.
    Heracleon, qui et Theopanius, episcopus Traillon subscripsi.
    Philippus episcopus Pergami subscripsi.
    Daphnus episcopus ciuitatis Magnesie Meandri subscripsi.
    Eusebius episcopus Magnesie ciuitatis Sipili subscripsi.
    Anderius minimus episcopus Cherronensis subscripsi.
    Paullus minimus episcopus ciuitatis Lampenes subscripsi.
    Eutropius episcopus minimus ciuitatis Euazon subscripsi.
     Seuerus minimus episcopus prouincie Pisidie ciuitatis Sozopoleos subscripsi.
    Siluanus episcopus ciuitatis Cheretapon subscripsi.
    Commodus minimus episcopus Tripoleos subscripsi.
    Constantius episcopus ciuitatis Diocletianorum subscripsi.
    Nestorius episcopus Sponsus subscripsi.
    Aphobius minimus episcopus Cole subscripsi.
    Phoscus episcopus ciuitatis que est in Thuatireno subscripsi.
    Paullus episcopus Daldianorum subscripsi.
    Limenius episcopus ciuitatis Ettenorum subscripsi.
    Dorotheus episcopus ciuitatis Myrenes subscripsi.
    Theodorus episcopus Attalie subscripsi.
    Aphonetus minimus episcopus Heracleotanorum Lamtupoleos  subscripsi.
    Spudasius minimus episcopus Cerami subscripsi.
    Philetus minimus episcopus Amizonis subscripsi.
    Docimasius episcopus ciuitatis Maronie subscripsi.
    Ennepius episcopus ciuitatis Maximianupoleos subscripsi.
    Euthalius episcopus ciuitatis Colophonie subscripsi.
    Lucianus episcopus ciuitatis Toperi subscripsi.
    Rufinus episcopus ciuitatis Gaborum subscripsi.
    Romanus episcopus ciuitatis Raphie subscripsi.
    Phidus episcopus Pre subscripsi.
    Esicius episcopus ciuitatis Parii subscripsi.
    Timotheus episcopus ciuitatis Terme et Eudociados subscripsi.
    Eucarius episcopus ciuitatis Direci subscripsi.
     Euagrius episcopus ciuitatis Selorum Cypri subscripsi.
    Nectarius episcopus ciuitatis Nasorum subscripsi.
    Agathocles episcopus ciuitatis Caronie subscripsi.
    Ianes episcopus Cicazonis subscripsi.
    Aedesius episcopus Syndorum subscripsi.
    Secundianus episcopus ciuitatis Calamie subscripsi.
    Nunechius episcopus ciuitatis Elegen subscripsi.
    Matidianus episcopus Coracessii subscripsi.
    Cyrillus episcopus Celorum subscripsi per manum Hellesponti presbyteri.
    Sapritius episcopus Paphi Cypri subscripsi.
    Themistius minimus episcopus ciuitatis Hiasi subscripsi.
    Promachius minimus episcopus ciuitatis Liundorum subscripsi.
     Eudoxius episcopus ciuitatis Homati subscripsi.
    Libanius episcopus ciuitatis Paleaspoleos subscripsi.
    Traianus episcopus ciuitatis Lyrbe subscripsi.
    Alexander episcopus Arcadiopoleos subscripsi
    Theodorus episcopus Nise subscripsi.
    Titius minimus episcopus ciuitatis Erlidetorum subscripsi.
    Eugenius episcopus ciuitatis Apolliniados subscripsi.
    Aetius episcopus ciuitatis Peoniorum Hellesponti subscripsi.
    Timotheus episcopus ciuitatis Germe Hellesponti subscripsi.
    Archelaus episcopus Myndri subscripsi.
    Apellas minimus episcopus Cybre subscripsi.
     Philadelphius minimus episcopus Gratianupoleos subscripsi.
    Euterius minimus episcopus Strationiceorum Lyde subscripsi.
    Ioannes minimus episcopus Aureliopoleos subscripsi.
    Maximus minimus episcopus Cyme subscripsi.
    Modestus episcopus ciuitatis Aneatorum subscripsi.
    Theodosius minimus episcopus ciuitatis Mastauron subscripsi.
    Thomas episcopus ualentinianopoleos subscripsi.
    Eusebius episcopus Aspanorum subscripsi.
    Euporius episcopus ciuitatis Pepon subscripsi.
    Sadus episcopus Phenus subscripsi.
    Rhodon episcopus Paleaspoleos subscripsi.
    Domnus episcopus ciuitatis Orcistis subscripsi.
     Ioannes episcopus Augustopoleos subscripsi.
    Petrus episcopus Parembolarum subscripsi.
    Necyras episcopus Gaze subscripsi.
    Zeno episcopus Cyri Cypris subscripsi.
    Euoptius episcopus Ptolomaidus Pentapoleos subscripsi.
    Macarius episcopus Metoliton subscripsi.
    Eusebius episcopus Pelusii subscripsi.
    Hermogenes episcopus Rinocororus subscripsi.
    Marinus episcopus Heliopoleos subscripsi.
    Ioannes episcopus Ephestus subscripsi.
    Heraclius episcopus Thamuateos subscripsi.
    Theon episcopus Heracleus et Thoitus subscripsi.
    Solo episcopus ciuitatis Corallion subscripsi.
    Alypius episcopus ciuitatis Seuleus subscripsi.
     Macedonius episcopus Xeos subscripsi.
    Petrus episcopus Oxyrinchi subscripsi.
    Metrodorus episcopus Leonton subscripsi.
    Paulus episcopus Fraboneoneos subscripsi.
    Amnonius episcopus Panephisi subscripsi.
    Publius episcopus Olbiorum subscripsi.
    Iaracis episcopus Aphau subscripsi.
    Samuel episcopus Distheos subscripsi.
    Sopater episcopus Libye Septimiace subscripsi.
    Isaac episcopus Taue subscripsi.
    Heraclius episcopus Tineo subscripsi.
    Thonas episcopus Psinchus subscripsi.
    Cyrus episcopus Acheorum subscripsi.
    Eulogius episcopus Acheorum subscripsi.
    Alexander episcopus Cleopatridos subscripsi.
     Siluanus episcopus Copritheos subscripsi. Ego autem Heraclius episcopus pro eo subscripsi quod egrotaret.
    Adelphius Onupheus episcopus subscripsi.
     Abraham episcopus ciuitatis Ostracines subscripsi.
    Athanasius episcopus Paralie subscripsi.
    Adelphios episcopus Ceos subscripsi.
    Lampetius episcopus Casii subscripsi.
    Chrysaorius episcopus Aphroditus subscripsi.
    Amon episcopus Butus subscripsi
    Euthitius episcopus Theodosiopoleos subscripsi.
    uenantius episcopus Hierapoleos metropoleos subscripsi [a 1Kb] per notarium meum Theodorum.
    Zenobius ciuitatis Barche subscripsi.
    Zeno episcopus ciuitatis Theucyron subscripsi.
    Eusebius episcopus Nilupoleos subscripsi.
    Heraclides episcopus Heracleus ulterioris subscripsi.
    Marius episcopus Anteusus subscripsi.
    Sabinus episcopus Panosus subscripsi.
     Athanasius episcopus ciuitatis Cepheorum subscripsi.
    Philumenus episcopus Cinnes subscripsi.
    Felix episcopus ciuitatis Apolloniensium subscripsi.
    Timotheus episcopus prouincie Scythie ciuitatis Tomorum subscripsi.
    Zenobius episcopus ciuitatis Conosi subscripsi.
    Paulinianus episcopus Maiume subscripsi.
    Phebammon episcopus Coptu subscripsi.
    Pabiscus episcopus Apollonos subscripsi.
    Andreas episcopus Thermupoleos subscripsi.
    Fanias minimus episcopus ciuitatis Arpason subscripsi.
    Theosebius episcopus ciuitatis Prienes subscripsi.
    Maximus episcopus Casie subscripsi.
    Theoctistus episcopus Photie subscripsi.
     Hermolaus minimus episcopus Attudeorum subscripsi.
    Theodorus episcopus Gadaron subscripsi manu Aetheri archidiaconi.
    Athanasius episcopus Pari insule subscripsi.
    Paullus episcopus Orimnorum subscripsi.
    Timotheus episcopus Briulorum subscripsi.
    Daniel episcopus colonie Cappadocie subscripsi.
    Asclepiades episcopus Trapezolitarum subscripsi.
    Theodorus episcopus ciuitatis Escinei subscripsi.
    Bessula diaconus Ecclesie Carthaginensis subscripsi.
    Stephanus episcopus Caiupoleos Asie subscripsi.
    Cesarius episcopus ciuitatis Arces subscripsi.
    Theodolus episcopus [b 1Kb] Ariddelon subscripsi.
    Letoius episcopus Libyadis subscripsi.
    Aristocritus episcopus Olympi subscripsi.
     [c 1Kb] Theodorus episcopus Ariddelon subscripsi.




Expliciunt episcoporum nomina qui interfuerunt synodo contra Nestorium numero CXCIII.



COLLECTIO SECUNDA, Cuius hic apuo Mercatorem titulus: De diuersis Nestorii libris uel tractatibus Excerpta ab episcopo Cyrillo capitula, ex Greco a nobis, Nestorii in Latinum uersa.


 1. De codice confecto, quaternione XXuI. Inter cetera: Oportet nosse nos; modo enim uenio in recordationem concilii Niceni, quod nusquam ausum est dicere quia uerbum Deus natum est ex uirgine Maria; ait enim: Credimus in unum Patrem omnipotentem, et in unum Dominum Iesum Christum. Attendite quia prius cum posuisset Christum, quod duarum naturarum coniunctionem demonstrat, non dixerunt in unum Deum uerbum, sed acceperunt nomen, quod significaret utrumque, ut non subdescendendo, cum audis mortem, ulla nouitate turberis, et cum crucifixum et sepultum, tamquam Deitate ista patiente, non uulnereris auditu. Deinde uideamus, quid illi subiungant: Credimus et in unum Dominum Iesum Christum unigenitum, qui de Deo Patre natus est, consubstantiuum  Patri, qui propter nos descendit, et incarnatus est de Spiritu sancto. Non dixerunt, quia natus est de Spiritu sancto. uides quemadmodum interpretentur subdescendendo, quia dixerunt, hominem factum. Hunc, inquiunt, dicimus incarnatum, non mutabilitatem in carne suscipiente diuina natura, sed inhabitationem, quam gessit in homine demonstrantes.

2. Et post aliquanta in eodem. Hoc retinete, inquit, quoniam pretermittentes dicere: Credimus in Deum uerbum Filium eius unigenitum; dixerunt: Credimus in unum Dominum Iesum Christum consubstantiuum Patri, Deum uerum de Deo uero, per quem omnia facta sunt, qui propter nos homines et nostram salutem descendit, atque incarnatus est de Spiritu sancto ex Maria  uirgine, et homo factus est. Nusquam dixerunt, natus est. Cur, putamus? Ut non duas natiuitates introducerent Deitatis.

3. Item in eodem post aliquanta. uolens liquido demonstrare, quod cum Filii nomen ponitur, non omnimodo uerbum illud significet, quod Deus est, sed tamquam commune nomen introducatur. Sic enim Scriptura dicit: Misit Deus Filium suum factum ex muliere, factum sub lege . Hic quidem duas demonstrat naturas; quod autem tantum circa hominem contigit, narrat: exige certe a contentioso quis sub lege sit factus, uerbum Deus? nequaquam.

4. Item ex codice altero, in quaternione primo, cuius initium tale est: Adhuc uobis multa habeo dicere. Et post aliquanta. Illic Unigeniti glorificatio aliquando  quidem Patri deputatur, sicut est illud: Pater est meus, qui me glorificat ; aliquando uero Spiritui deputatur; ait enim: Spiritus ueritatis qui me glorificabit ; nonnumquam uero  Christi potentie assignatur, sicut scriptum est: Exeuntes predicabant uerbum ubique Domino cooperante, et uerbum confirmante, consequentibus eos signis

5. Item in quaternione octauo de dictis Epistole Apostoli ad Hebreos. Apostoli enim nomen in Christo audientes, Deum uerbum male intelligunt, apostolum esse. Item legentes pontificis uocabulum, Deum esse imaginantur pontificem, mira dementia; quis enim apostoli officium audiens, non statim uideat hominem demonstrari? Quis summi sacerdotis nomen audiens, Diuinitatis naturam ad sacerdotis ministerium uocet? Si enim Deus pontifex est, quis erit qui officio eius debeat coli? Si Deus oblaturus est sacrificia tamquam pontifex, nullus erit cui offerantur Deus; quid enim  dignum iam Diuinitate est, si tamquam inferior offerat sacrificia superiori?

Et subiungit: Unde igitur eis Deus appellandus pontifex uisus est, qui [Baluz. quia] sacrificio, secundum sacerdotii ritum, ad prouectum suum omnino non indiget; perpetue quippe possessor est Diuinitatis: Ex hominibus nempe electus atque susceptus pontifex pro hominibus constituitur apud Deum, etc. .

6. Et subiungit: Non angelos, inquit, apprehendit, sed semen Abrahe . Numquid semen Abrahe est Deitas? Audite consequentem etiam uocem: Unde debuit per omnia fratribus similis fieri . Numquid Deitati? Quos enim Deus uerbum habere potuit fratres similes sui? Respice etiam  quod his dictis adiungitur: Ut misericors fieret et fidelis pontifex ad Deum, in eo enim in quo passus est et ipse tentatus, potest et his qui tentantur auxilium ferre . Qui igitur passus est, ille est pontifex misericors; passibile autem templum est, non hic qui eius uiuificator est, Deus. Semen Abrahe is est, qui heri est, et hodie , secundum Pauli apostoli uocem; non ille qui dixit: Antequam Abraham esset, ego sum . Similis hic fratribus per omnia, qui humane anime corporisque suscepit fraternitatem , non ille qui dixit: Qui me uidet, uidet et Patrem meum .

7. Item in quaternione decimo nono, cum uelut aduersus Arium diceret. Et isti quidem, tametsi maiore paterna Deitate uerbum Deum minorem delirent, non  tamen nouellum fatentur. Hi autem eum etiam beate Marie secundum et posteriorem esse pronuntiant, et temporalem matrem opifice maiorem Diuinitate consignant [a 1Kb] ; quinimmo nec matrem Christi esse concedunt;  si enim non hominis natura, sed Deus uerbum erat quem illa pariebat; que peperit, nequaquam eius mater qui natus est inuenitur. Quomodo enim fiet eius aliqua mater qui a natura genitricis est alienus? Quod si uera mater ab iis appellatur, homo ergo qui editus non Diuinitatis [a 1Kb] natura, est siquidem proprium omnis est matris consubstantiuum sibimet parere. Ergo non erit mater, que consubstantiuum sibi minime peperit; que mater quia ab his dicitur, eum qui secundum substantiam fuit [B. sui esset] similis, genuit. Quis autem secundum substantiam eius erit similis? Is sine dubio qui Spiritus sancti opificio exstitit. Quod enim in ea natum est, inquit Scriptura, de Spiritu sancto est, cum quo indesinenter erat uerbum Deus [Baluz. om. uerbum Deus]. uerbum Deus non est natus  ex Maria, sed in illo qui ex ea natus manens. Non ex uirgine initium habens, sed illi qui crescendo permenses paulatim compositus in utero uirginis est inseparabiliter omni tempore sociatus. Aliud est autem dicere: [b 1Kb] Ille qui natus est commanet; et aliud, illum qui nato commanet, hunc esse qui, ut nasceretur, mensium ei opus fuisset curriculo.

8. Item ex alio tractatu, quaternione decimo quinto [B. uigesimo]. Hunc, inquit, Iesum suscitauit Deus, non est mortuus Deus, sed suscitauit. Apollinaris, audi Petri apostoli dicta, audi et tu in [B. cum] Apollinari impietas Ariana. Hunc Iesum suscitauit Deus , qui uisibilis oculis apparuit; hunc qui ligno crucifixus [B. confixus] est; hunc qui Thome palpatus est manibus, qui ad eum clamauit: Palpate  et uidete [B. Palpa et uide], quia spiritus carnem et ossa non habet, sicut me uidetis habere ; et his dictis discipulus credens, palpatoque eo, de carnis que crucifixa est resurrectione certior factus, mirandorum glorificabat opificem Deum, dicens: Dominus meus et Deus meus ; non utique illud quod palpauerat appellans Deum.

9. Item in quaternione uigesimo nono. [c 1Kb] Paulus narrat et incarnatam essentiam, et incarnate Deitatis post unitionem incommutabilitatem manentem, propter quod et scribens clamat: Hoc sentite in uobis quod et in Christo Iesu, qui cum in forma Dei esset constitutus, formam serui accepit . Sed accipiens Apostolus nomen hoc quod est, Christus, tamquam duarum naturarum significatiuum uocabulum,  absque periculo eum et serui formam accepisse, et Deum nuncupat irreprehensibiliter, his diuisis que ad naturam duplicem significandam dicuntur.

10. Et post plura, in eodem libro. Nostra enim natura pro nobis interpellat in Christi usu tamquam uestis constituta, inculpabilis originis sue defensionibus nitens, et quia [d 1Kb] illud peccatum, qui prior figuratus est, totius generis exstitit causa, huic suscipiendi hominis, o homo, occasio fuit, ut per carnem destrueretur corruptio que per carnem contigerat. Huius carnis est, non Diuinitatis, diei tertie sepultura. Huius pedes detenti sunt clauis; hanc sanctus Spiritus in utero figurauit, de hac Dominus ad Iudeos: Soluite, dicebat, templum hoc, et in triduo suscitabo illud . Numquid ego duplicem quemdam  Christum solus appello, et non semetipsum, et templum solubile, et Deum se nuncupat suscitantem? Quod si Deus erat qui soluebatur, o Ariane, quod sane in eius caput [e 2Kb] blasphemiarum conuertatur, oportuerat dicere: Soluite Deum istum, et in triduo suscitabitur; si mortuus est Deus, si sepulture mandatus est, inane illud in Euangelio dictum: Quid me queritis occidere, hominem qui uerum locutus sum uobis ? Nunc autem ait: Quid me queritis occidere, hominem, cuius capiti spinea corona superposita est; hominem qui dicit: Deus, Deus meus, quare dereliquisti me ? et qui triduanam sustinuit mortem. Adora autem hunc cum Deitate, tamquam diuine cooperarium auctoritatis.

11. Item post aliquanta in eodem. Colo, inquit,  eum, tamquam omnipotentis imaginem: Exaltauit eum Deus, et donauit illi nomen quod est super omne nomen, ut in nomine Iesu Christi omne genu flectatur, celestium, terrestrium et infernorum, et omnis lingua confiteatur quia Dominus iehsu in gloria est Dei Patris ; propter utentem, id quo ille utitur adoro; propter latentem colo quod foris patet, et in eo qui inseparabilis est non separo dignitatem, sed separo naturas, et coniungo reuerentiam. Non per seipsum Deus est quod depositurum [Bal. depositum] est in sepulcro; sic enim essemus hominis, et hominis mortui, manifesti cultores. Sed quoniam in assumpto Deus ex assumente qui assumptus est tamquam ex assumente [B. tamquam assumentis] coniunctus appellatur Deus, propterea et crucifixe carnis demones  uocabulum perhorrescunt, crucifixe carni coniunctum, non autem compassum scientes Deum; ideo et iudex uenturus est iste qui uisibilis paruit; quoniam omnipotenti coniungitur Deitati.

12. Item post multa ibidem. Non Deitatis [Baluz. Deitas], inquit, Iacobum habuit fratrem, nec Dei uerbi mortem nos annuntiamus, cum Dominico corpore et sanguine pascimur: [a 1Kb] diuina natura sacrificium suscipit, non ipsa in sacrificio immolatur.

13. Item tractatu alio aduersus Arianos quaternione decimo. Quis nunc benignitatis tam immensum aspiciat pelagus, naturam cum suo opifice dominantem, et coniunctam homini Deitatem, nichil sine hoc [Baluz. hac] iubentem, nullum absque isto iudicantem, cum eo uiuorum curam in summa prouidentia gerentem,  et cum ipso mortuos suscitantem [b 1Kb] ?

14. Item eiusdem in tractatu alio codicis, quaternione quinto, de Scripture sancte loco, ubi ait: Si recordatus fueris quod habet frater tuus aliquid aduersum te . Qui manducat, inquit, carnem. Mementote de carne esse, quod dictum est: Sicut misit me uiuus Pater , qui uisibilis sum. Sed forte praue interpretor dictum: ergo de consequentibus audiamus. Sicut me misit uiuus Pater, et ego uiuo per Patrem ; ille hic Deitatem intelligit, ego hominem dico. uideamus quis est sanus [Baluz. sceuus] interpres: Sicut misit me uiuus Pater; hic dicit hereticus Diuinitatem missam, se profiteri Deum uerbum dicere: Sicut misit me uiuus Pater. Ergo et hoc secundum ipsos ita erit intelligendum:  Et ego Deus [Baluz. Dei] uerbum uiuo per Patrem. Post hoc enim uidetur dictum: Et qui manducat me, et ille uiuit. Quem ergo manducamus? Diuinitatem, an carnem?

15. Item in quaternione sexto eiusdem in Iudam, aduersus hereticos. Libenter hic de illis hereticis interrogans requirebam, qui Deitatis et humanitatis naturam in unam [c 1Kb] sententiam miscendo contemperant, quis ille hoc loco est, qui proditur et traditur Iudeis? Si enim temperatio, uel admixtio utriusque facta est, utrum a Iudeis est tentum? An Deus uerbum? an humanitatis natura? Quis uidetur occisus? cogor enim inferioribus uti sermonibus, ut fiat omnibus quod dicitur manifestum. In quem, dicas uelim, ea que gesta sunt, cadunt? Numquid in Dei naturam,  quam utroque confundens, contemperare presumis? Ergo uerbum Deus [Baluz. Dei] capessibilis, cui nichil commune in occisione cum carne. An a Iudeis in occisionem ductus est? Ut quid etiam, temperatis iam utrisque naturis, secundum te, Scripturam nuper audiuimus de uirtute sacramenti narrantem, quam Dominus tradidit discipulis suis, dicens: Quia in qua nocte tradebatur, accipiens panem, gratias agens, fregit discipulis suis dicens: Accipite et manducate  ex eo omnes, hoc est enim corpus meum . Quare non dixit: Hoc [Baluz. hec] est Deitas mea, que pro nobis [Baluz. uobis] confringetur? Et iterum sumptum calicem porrigens, non dixit: Hec Deitas mea, que pro uobis effundetur in remissionem peccatorum; sed hoc magis: Hic est sanguis meus, qui pro uobis effundetur in remissionem peccatorum . Separa naturam, sed unitionem coniunge; Filium Dei Christum confitere, sed Filium duplicem, hominem et Deum, ut passio quidem humane deputetur nature; passionis uero absolutio, que in homine qui passus est facta est, solius sit Deitatis.

16. Item alibi in quaternione nono aduersus Iudeos. Separantes, inquit, propriam naturarum dignitatem  coniunctionis unius.

17. Item ex alio tractatu in quaternione uigesimo quinto. Propterea uolo uos cautos fauere, uel plaudere. Diuisio non est coniunctio Deitatis, neque potentie, cum Filius Christus est, in his diuisio non est; in Deitate uero et humanitate diuisio est secundum quod est Christus; indiuisus est Filius; secundum quod est Filius, indiuisus est; non enim habemus duos Christos et duos Filios, neque est apud nos primus Christus et secundus; neque alter et alter, neque iterum alter Filius, et iterum alter Filius: sed idem ipse, ipse Filius est duplex, non dignitate, sed natura.

18. Item quaternione XXuI, quasi aduersus Apollinarem. Reuerentia, inquit, duarum naturarum, [d 1Kb] unam  appellamus dignitatem eius, qui utraque coniunxit.

19. Item alibi ex alio tractatu, in quaternione XXXII, idem de Christo inquit. De Christo [Baluz. om. De Christo] tametsi dicamus templum, sed minime a Deitate separabile, et coniunctum Deo, totam possidens operationem diuinam, et nunc coopificem Dei, et quod cum eo omnium dominetur.

20. Item idem in tractatu alio, in id quod scriptum est: SI HABERE ALIQUID RECORDATUS FUERIS ADuERSUS FRATREM TUUM, ueluti contra hereticos. Audite, inquit, dictis intenti: Qui manducat, ait, carnem meam. Memento, quoniam de carne est quod dicitur. Numquid a me carnis nomen appositum est, ut me male interpretari querantur? Qui manducat, inquit, carnem meam, et bibit sanguinem meum. Numquid qui et  bibit sanguinem meum, in me manet, et ego in eo?

21. Item ex alio tractatu, quaternione XXXI. Hoc autem dico, ut noueritis, quam superexcellens et summa quedam Deitatis coniunctio existebat etiam in infante ipso, cum Dominica caro conspicitur. Erat enim ipse et infans, et infantis ipsius Dominus. Laudastis uocem, sed indiscusse nolo faueatis, dixi enim: Ipse erat infans, et infantis habitator.

Item ex altero codice, quaternione II, ueluti contra  Arianos et Macedonianos. Ampliorem, inquit, in Christum iniuriam excogitantes, Spiritum sanctum a diuina dissecant natura, qui eius humanitatem figurauit in utero uirginis: Quod enim, inquit Scriptura, inde natum est, de Spiritu sancto est ; qui secundum iustitiam quod figuratum est reformauit: Manifestum enim, inquit, in carne, iustificatum est in Spiritu ; qui eum terribilem et formidabilem demonibus faciebat: Ego enim, inquit, in  Spiritu Dei eiicio demonia ; qui eius carnem templum est fabricatus: uidi enim Spiritum, inquit, descendentem tamquam columbam et manentem super eum ; qui ei in celum ascensionem donauit: Precipiens enim, inquit Scriptura, apostolis quos elegit per Spiritum sanctum, eleuatus in celum est . Hic, inquam, Spiritus, qui tam magnam gloriam donauit, esse ab his asseritur seruus



COLLECTIO TERTIA, EXCERPTORUM EX uARIIS NESTORII TRACTATIBUS, S. Cyrillo in libris quinque Contradictionum


 De his quinque sancti Cyrilli Contradictionum libris ita scribit Photius : Lecti sunt sancti Cyrilli aduersus Nestorii blasphemias libri quinque, quorum primus quidem calumniarum Nestorii capita decem refellit; alter deinde tredecim; tertius uero sex; quartus denique ac quintus singuli septem, etc.



Ex libro I.

1. Sepe, inquit, illos rogaui: Num Deitatem dicitis ex sancta uirgine natam? Ad hec uerba illico resiliunt, etc. Serm. 5.

2. uide quid consequatur, heretice. Non inuideo hanc uocem Christi genitrici uirgini, etc. Serm. 5.

3. Ita et alibi dicit: Locutus est nobis in Filio, quem constituit heredem uniuersorum, per quem fecit et secula: qui cum sit splendor glorie, etc.  Serm. 7.

4. Si Deus est Christus, inquit, et Christus ex beata Maria est ortus, cur uirgo non sit Dei genitrix? etc. Serm. 5.

5. De beato Ioanne Baptista predicatur a sanctis angelis, implendum esse infantem Spiritu sancto, adhuc ex utero matris sue, etc. Serm. 5.

6. Gaudeo enim, inquit, uestrum aspiciens zelum, etc. Serm. 3.

7. Nos autem oportet quod nunc mihi uenit in mentem aduertere, etiam Nicenam synodum nusquam dicere ausam Deum ex Maria genitum, etc. Serm. 3.

8. Secuti sunt euangelistam; nam euangelista ubi ad narrandam humanationem peruenit, dicere generationem  in Deo uerbo uitauit, ac posuit incarnationem, etc. Serm. 3.

9. Tamen Diuinitate certe que maior est ipsum Dei uerbum recentius esse nugantur, etc. Serm. 3.

10. Dixi iam sepius: Si quis inter uos simplicior, etc. Serm. 5.



Ex libro II

1. Si fide simplici Deiparam proferres, nulla esset apud me dictionis inuidia, uerbi sensum exquirentem, etc. Serm. 5.

2. Ubi igitur sacre littere uel natiuitatem Christi de beata uirgine exponunt, nusquam ponunt Deum, sed uel Christum, uel Dominum, etc. Serm. 2.

 3. Misit enim, inquit, Deus Filium suum, factum ex muliere, factum sub lege, etc. Serm. 3.

4. Sed sicut dicimus Deum illum omnium conditorem, et Deum ipsum Mosem, etc. Serm. 2.

5. Dic de assumente quod Deus sit, etc. Serm. 2.

6. Ideo uolo uos caute firmiterque tenere, etc. Serm. 2.

7. Illa certe Unigeniti glorificatio nonnumquam Patri ascribitur, etc. Serm. 10.

8. Erat quidem ille Deus uerbum, etiam antequam homo fieret, Filius et Deus, et consentiens Patri, etc. Serm. 2.

9. Ut ergo demonstretur ipsis quoque magis quis hic est ab illis adoratus, etc. Serm. 11.

10. Neque uero simplex homo est Christus, o calumniator,  sed homo simul et Deus, etc. Serm. 7.

11. ueneror ipsum ut omnipotentis diuinitatis imaginem, etc. Serm. 7.

12. Non est per se Deus quod est in utero formatum, etc. Serm. 7.

13. Sed hic secundum carnem cognatus Isrel, etc., hic secundum naturam spectabilem homo, hic iuxta Pauli uocem natus ex semine Dauid, etc. Serm. 2.



Ex libro III.

1. Cum enim audiunt nomen apostoli, ipsum Deum uerbum intelligunt apostolum, etc. Serm. 6.

2. Non angelos apprehendit, sed semen Abraham apprehendit, etc. Serm. 6

3. Semen Abraham is est qui heri et hodie, ut  Paulus ait, non qui dixit: Prius quam Abraham fieret, ego sum, etc. Serm. 6.

4. Hic ille fidelis Deo factus pontifex, factus est enim, non ab eterno erat, etc. Serm. 6.

5. Cum igitur solus hic nobis sit pontifex misericors, et cognatus, et firmus, cauete ne ab eius fide dimoueamini, etc. Serm. 6.

6. Meministis autem prorsus eorum que sepe dixi uobis, cum duas in Christo naturas distinguerem, etc. Serm. 2.



Ex libro Iu.

1. Deus uerbum factum est caro, et habitauit in nobis. Secum considere fecit Pater assumptam humanitatem, etc. Serm. 3.

 2. Atque cooperationis huius euidens est argumentum, etc. Serm. 10.

3. Maiorem, inquit, in ipsum struentes iniuriam, et spiritum a diuina natura separantes, qui humanitatem eius formauit, etc. Serm. 3.

4. Qui manducat meam carnem, et bibit meum sanguinem, in me manet, et ego in eo, etc. Serm. 9.

5. Dicam etiam illius scandali uerba, etc. Serm. 9.

6. Audi etiam hoc nomen, Domine, aliquando de humanitate Christi, aliquando de Diuinitate eius, aliquando de utroque positum, etc. Serm. 2.

7. Cur autem etiam, ut paulo ante audiebamus, si utraque, ut tu opinaris, commixta sunt, Dominus noster, cum mysterii uim discipulis traderet, sic dicit, etc. Serm. 8.



Ex libro u.

 1. Quod in natiuitate ex Christi genitrice uirgine diuina Scriptura ponat Filii nomen, declarauimus. Audi iam et in morte, sicubi tandem Dei nomen est positum, ut passibilem Deum inducamus: Cum inimici essemus, inquit, reconciliati sumus Deo per mortem Dei uerbi. Serm. 2.

 2. Audi etiam aliud ipsorum testimonium. Si enim cognouissent, numquam Dominum glorie crucifixissent, etc. Serm. 5.

3. Quod cum sim Dei forma, serui formam indui; quod cum sim Deus uerbum, in carne conspicior; quod cum uniuersitatis sim Dominus, personam pauperis propter uos indui; quod cum esuriam uisibiliter, esurientibus cibum subministro. Serm. 5.

4. Libenter hoc loco hereticos interrogem, qui Diuinitatis humanitatisque naturam in unam commiscent essentiam, quisnam sit qui nunc a proditore Iudeis traditur, etc. Serm. 8.

5. Hic ille, cui spinea corona circumposita fuit, etc. Serm. 7

6. Ideo de nostris illis primitiis cum ageret beatus  Petrus, et exaltationem uisibilis nature ui Diuinitatis factam enarraret, etc. Serm. 7.

7. Quoniam uero si dixissent: Credimus in unum Deum uerbum; futurum erat ut mors diuine nature tribueretur, etc. Serm. 3.



COLLECTIO QUARTA DICTORUM NESTORII DIuERSIS EX TRACTATIBUS SIuE LIBRIS, Que in S. Cyrilli Operibus sparsa sunt.



Ex libro de Recta Fide ad Theodosium imperatorem.


 Hic siquidem  uerus et naturalis est filius; ille uero  equiuoce Dei Filius dicitur. Et paulo post iterum: Utique Dei uerbum non est homo, sed hominem assumpsit, quandoquidem unigenitus iam inde ab initio per se, Dei omnium opificis Filius est; homo autem, quem suscepit, cum natura Deus non sit, propter eum a quo assumptus est, qui uerus Dei Filius est, eodem cum ipso nomine appellatur; istud uero: Nemo nouit Filium nisi Pater, uerum et naturalem Dei Patris Filium ostendit; illud uero Gabrielis: Ne timeas, Maria, inuenisti enim gratiam apud Deum: et ecce concipies in utero, et paries Filium, et uocabis nomen eius Iesum, in hominem quadrat. Serm. 3.



Ex epistola ad suos Constantinopoli constitutos.

 Populi erga me studium non uulgi acclamationibus, etc. Serm. 2.



Ex responsione ad obiectiones Orientalium.

Anathem. 1. Interrogaui sepe eos: Diuinitatem notam dicitis e beata uirgine? etc. Serm. 7.

Anathem. 3. Hoc sentite in uobis quod in Christo Iesu, qui in forma Dei existens, seipsum exinaniuit, etc. Serm. 7.

In altera exegesi . Ut in nomine Iesu omne genu flectatur, etc. Serm. 7.

In altera . Dic de eo qui suscepit, quod sit Deus, etc. Serm. 2.

Anathem. 4. Ut autem ipsum manifestius dicam, et ita ut omnes facilius capiant, etc. Serm. 5.

 Anathem. 7. Communes enim Trinitatis sunt operationes, etc. Serm. 10.

 Anathem. 8. Confitemur in homine Deum; colimus diuina coniunctione coadorandum hominem. Serm. 2

Anathem. 10. Missus est ad predicandum captiuis remissionem, etc. Serm. 6.

Anathem. 11. Audite attendentes uerba, etc. Serm. 9.



Ex responsione ad reprehensiones Theodoreti.

Anathem. 6. Atque adeo passus pontifex misericors, non uiuificator eius passus est Deus. Et Deum Christi uerbum Dei nominauerit, hisque adiecerit: Erat autem et ipse infans, et infantis Dominus.

Anathem. 9. Is qui tantam Christo gloriam contulit, qui eum demonibus fecit terribilem, donauitque ei ad celos ascensionem.

Anathem. 10. Iste fidelis Deo factus pontifex, etc.



Ex epistola ad Acacium Melitenensem.


Deum ex Christipara uirgine processisse, ex diuina Scriptura edoctus sum: at uero Deum ex ipsa genitum esse, id nusquam edoctus sum. Nusquam igitur diuina Scriptura Deum ex Christipara uirgine genitum esse dicit, sed Iesum Christum, Filium, Dominum.

Propterea etiam Deus uerbum nominatur Christus, quia perpetuam cum Christo coniunctionem habet. Inconfusam itaque naturarum copulam retineamus, etc. 

Inseparabilis est Deus a uisibili. Unde honorem eius, qui non separatur, non separo: separo naturas, sed coniungo adorationem .



LIBER SECUNDUS, In quo continentur: NESTORII BLASPHEMIARUM CAPITULA XII, cum Contradictionibus Marii Mercatoris;---RESPONSIO S. CYRILLI AD OBIECTIONES ORIENTALIUM;---RESPONSIO EIUSDEM AD REPREHENSIONES THEODORETI;---SCHOLIA S. CYRILLI DE INCARNATIONE uERBI: interprete Mario Mercatore.





NESTORII BLASPHEMIARUM CAPITULA XII, Quibus litteris ad se missis a sanctis Celestino Romane urbis episcopo, et Cyrillo Alexandrino contradicit, et disputationibus breuissimis respondendo, duodecim capitula fidei, que ad se missa fuerant, refellere nititur. Nunc episcopi Cyrilli priora posuimus, que Romana Ecclesia approbauit uero iudicio; et posteriora Nestorii, ex Greco in Latinum utraque uersa.





ADMONITIO IN NESTORII BLASPHEMIARUM CAPITULA XII.

Hoc opusculum plane eximium est, eoque pluris faciendum, quod singulare existat, quodque nemo ueterum, immo nec recentiorum, preter Mercatorem, feratur Nestorii anathematismos refellisse.

Nullus de auctore dubitandi locus relinquitur ei qui legere uoluerit ultimi anathematismi contradictionem , cuius contradictor mentionem facit codicis in quo quartum locum teneret tractatus ille Nestorii, cuius initium est: Dulcem nobis, etc. Tenet uero in ea quam habemus a Mercatore collectione rerum pertinentium ad negotium Nestorii.

Licet autem, non coniicere tantum, sed etiam certo definire quo tempore Mercator scripserit, partim ex titulo, in quo Nestorius dicitur conatus duodecim capitulis suarum blasphemiarum contradicere litteris SS. Celestini et Cyrilli, catholicosque anathematismos refellere; partim ex serie totius operis, in quo nullus sit sermo, neque de condemnatione Nestorii, neque de approbatione capitulorum Cyrilli a concilio Ephesino, sed tantum de eorumdem capitulorum approbatione ab Ecclesia Romana; hinc enim fit consequens ut conscriptum sit eo spatio temporis quod intercessit inter uII idus Decembris ann. 430, quo tempore accepte sunt a Nestorio sancti Celestini littere, et X kalendas Iulias ann. 431, quo inchoata est Ephesina synodus.

Contrahi potest, nonnulla rursum ex parte, hoc temporis interuallum; cum enim in appendice refellantur duo posteriores Nestorii sermones, quorum unus die 13 Decembris, alter die 14 habitus est, nec continuo responderit Mercator, opus istud in sequentem annum referri debet.

Argumentum operis eloquitur titulus: est enim contradictio Nestorianorum duodecim capitum, quamquam subiuncta est duorum, ut dixi, posteriorum Nestorii sermonum reprehensio. Tota enim hec lucubratio duabus constat partibus, altera dogmatica, que prior est; altera censoria, que posterior.

Inde uero innotescunt multa, que in hunc usque diem latebant, ac primum quidem, Mercatorem esse interpretem anathematismorum Nestorii, qui desunt in editione Peltana concilii Ephesini; habentur uero in consequentibus aliis, eodem interprete, sed neque cum anathematismis catholicis Cyrilli, neque cum contradictione catholici; immo cum pluribus mendis, a quibus repurgati nunc prodeunt, ex codicibus manuscriptis uaticano et Bellouacensi.

Secundum, Mercatorem bis anathematismos Cyrilli interpretatum fuisse; semel cum tertia epistola, iterum in hoc opere, eodem utrobique sensu, non tamen utrobique eadem forma uerborum; diligentiore siquidem in epistola, ubi per se spectabantur; hic paulo neglectiore, quo ex accidenti referuntur.

Tertium, Dionysium Exiguum uideri mutuatum ex Mercatore anathematismorum uersionem; eadem enim est apud utrumque, pauculis uocibus exceptis, cum tamen Mercator Dionysium uno toto seculo precesserit.

Quartum, anathematismos Cyrilli ab Ecclesia Romana approbatos fuisse uero iudicio, id est, ut opinor, in concilio Romano, ex quo Celestinus scripsit Nestorio litteras. Quo Mercatoris testimonio firmatur sententia nostra de synodis Alexandrinis, de quibus agitur in dissertatione 2.

Quintum, eodem tempore Nestorium, pre summa uecordia et predicasse, et simul predicanti anathema dixisse. Nam eodem fere tempore ultimum sermonem habuit, et anathematismos scripsit; in sermone autem aperte confitetur, et in anathematismis confitentem damnat: ut hinc euidenter constet, numquam sinceram confessionem, aut a Nestorio, aut ab ipsis forte Orientalibus Nestorii studiosis factam esse.

Sextum, Bonosum, qui a Damaso papa damnatus est, Sardicensis Ecclesie sedem obtinuisse; quod in hunc usque diem ab eruditis frustra quesitum erat. Id uero multum confert ad illustrandam historiam, satis aliunde obscuram, de causa Bonosi Macedonibus episcopis commissa.

Septimum, Ebionem fuisse Stoicum philosophum: Macedoniumque eadem cum Arianis sensisse de carne Christi, cui uerbum esset pro anima. Non Arium ipsum, sed Arianos hanc heresim fecisse. Eos qui Christum negarent esse Deum, ab Ecclesia Romana uocatos Homuncionitas.

Octauum, Apollinarem primum docuisse nullam in Christo animam, preter uerbum, fuisse; uenisse autem in hunc errorem eo propensius, quod legebat in Scripturis angelos in corporibus assumptis, atque etiam, ut ipse quidem putabat, animatis, paria cum ceteris hominibus uite munera exercuisse.

Obseruandum porro Mercatorem codicem sibi confecisse, quo Nestorii sermones quinque admodum celebres continentur. Primus nempe, cuius initium est: Doctrina pietatis. Secundus: Amatores Christi populos. Tertius: Contumelias quidem in me hereticorum. Quartus: Dulcem nobis precedens doctor. Quintus denique: Aliis in terris sita est. Aliis tamen in locis, immo et in hoc opere mentionem fecisse aliorum quos uariis ex locis collectos edidimus. Cur autem quinque prefatos pre aliis selegerit, causa est, opinor, non obscura; ipsos enim habuit Nestorius, et ut heresim aperte spargeret, et ut se contra impugnantium obiectiones defenderet.





ANATHEMATISMUS PRIMUS S. CYRILLI.


Cyrillus dixit: Si quis non confitetur Deum esse secundum ueritatem eum qui est Emmanuel, et, propter hoc ipsum, Dei genitricem sanctam uirginem; peperit enim carnaliter uerbum, quod ex Deo est, carnem factum (secundum quod scriptum est: Et uerbum caro factum est ; anathema sit.





ANATHEMATISMUS NESTORII.



In mss. codicibus. [1Kb]

Contra hec Nestorius dixit: Si quis eum qui est Emmanuel Deum uerbum esse dixerit, et non potius nobiscum Deum, hoc est, inhabitasse eam que secundum  nos est naturam, per id quod unitus est masse nostre, quam de Maria uirgine suscepit; matrem etiam Dei uerbi, et non potius eius qui Emmanuel est, sanctam uirginem nuncupauerit, ipsumque Deum uerbum dixerit uersum esse in carnem, quam accepit ad ostentationem Deitatis sue, ut habitu inueniretur ut homo ; anathema sit.



In libris editis.

Si quis eum qui est Emmanuel Deum uerum esse dixerit, et non potius nobiscum Deum, hoc est, inhabitasse eam que secundum nos est naturam, per id quod unitus est nostre, quam de Maria uirgine suscepit; matrem etiam Dei uerbi, et non potius eius qui Emmanuel est, nuncupauerit; ipsumque Dei uerbum in carnem uersum esse, quam accepit ad ostentationem Deitatis sue, ut habitu inueniretur, ut homo; anathema sit.





CONTRADICTIO MARII MERCATORIS.


1. His prauis dictis catholicus contradicit ita: [a 1Kb] Hec dicit iste, tamquam Deus uerbum non habitauerit in nobis, quod a pio sensu satis alienum est. Singulari autem stultitia et impietate plenum est dicere uerbum Patris Emmanuel non esse; sed eum qui natus est ex Maria, qui [Baluz. quia] inhabitauit masse nostre naturam, quam suscepit ex uirgine: cum omne humanum  genus in confessione habeat Emmanuel, sicut non ipsi finximus, sed magistra et interprete Scriptura [Baluz. om. Scriptura] didicimus, significare, NOBISCUM DEUS [Baluz. Deum].

2. Rursum, quod hoc intelligi debeat, id est, nobiscum Deus, que mens hominis ambigat? Deum namque nobiscum esse cum optamus et inuocamus, quid aliud quam eius potentie maiestatem adesse cupimus [Baluz. om. adesse cupimus]? Que quamuis ubique tota sit, et nusquam diuisa, tamen auxilio eius iuuari nos petimus et uolumus ut nobiscum sit, adiuuans scilicet nos.

3. Igitur si secundum hunc egregium, immo prauum magistrum, istud Dei uerbo non competit, id est, ut sit quod inuocatur nobiscum, cum sua uiderit  ipse blasphemia. Sed si, ut uult, iterum iste est nobiscum cui Emmanuel uocabulum competit, id est, qui masse nostre primitias habuit, duo erant sine dubio dii [Baluz. om. dii], secundum prudentissimam, immo uecordissimam et impiissimam definitionem eius: unus, qui non sit Emmanuel, id est, nobiscum Deus; et alter, qui [b 1Kb] ab annis quadringentis, et eo quod excurrit, recens quidam et nouellus Deus ceperit esse nobiscum.

4. Addit quoque ut matrem Dei uerbi si quis dixerit sacram uirginem, anathema sit. uerum [Baluz. multum], ut uolunt fautores eius, [c 9Kb] post admonitionem iste correxit sceleratam primam sententiam suam, qua uniuerso mundo scandalum generauit, negans eam esse ; dicunt enim, eum post admonitionem  dixisse uel pronuntiasse . Claruit igitur tibi, et tunc quomodo dixerit, et nunc quantum in peius profecerit.

5. Non ergo, ut uult, Dei uerbi, sed Emmanuelis est mater uirgo; ergo secundum sapientissimam disputationem eius, hunc ideo uult dictum nobiscum, quia masse nostre unitus est, quam suscepit. Quid faciet, cum dicitur Deus? [d 1Kb] neque enim Emmanu tantum dictus est, id est, nobiscum; sed etiam hel, id est,  Deus. Ergo iste Deus [Baluz. om. Deus], quem nos confiteri compellit magister erroneus, cuius auctoritatis erit, cuius potentie, temporarius et recens? Scriptura clamante: Isrel non erit in te Deus recens et nouellus .

6. Deinde antiquum illum suum, quem nobiscum esse non uult, Deum dicit, an uerbum tantummodo Patris? . Quis ergo ex hoc non intelligat, quis non aduertat eiusdem Pauli eum heresim euidentissime sapere, qui sub occasione unius predicandi Dei, id est, monarche, Deum Patrem solum definit Deum uerum; uerbum autem eius uerbum quod operationibus ex imperio presit, sicut hominis prolatiuum  uerbum, quod implet opera que statuerit?

7. Emmanuelem autem, non natura, sed Dei gratia, dicit Deum, illius uerbi participatione seu societate, et ut expressius dicere solet, coniunctione, uel etiam unitione, et interdum unitate: quam unitatem perraro cum dicit ad decipiendos imperitos auditores, saluo sibi sensu suo, ita intelligit, sicut illud in Euangelio dictum est: Pater sancte, fac ut et isti unum sint in nobis, sicut et nos unum sumus . Que eius arguta unitas cum sonuerit in auribus populi imperiti, acclamatur, [a 1Kb] nosque sycophante et inuidi dicimur: ECCE, inquiunt, UNUM DIXIT; QUID uULTIS AMPLIUS?

8. Accedit uanum eius argumentum, quo putat se excludere catholicam fidem, que secundum euangelistam Ioannem dicit et sentit: uerbum caro factum  est ; [b 1Kb] ita ut hinc putet confici, quia si hoc dicatur, uersum esse pronuntietur in carnem Deum uerbum, quod et reuera fidei recte ualde alienum est. [c 12Kb] Manens enim Deus uerbum semper in natura et essentia Patris, in una eademque essentia, qua erat et est incommutabiliter, pro nostra salute factus est homo, quod non erat, ut nos singulos, quod non eramus, faceret filios suos. Hoc etiam symboli ratio, Niceneque fidei, hoc ueterum tractatorum  omnium definitio tenuit, et ad nos usque transmisit.

9. Addit autem iste, ad ostentationem sui, massam suscepisse Dei uerbum, id est, ut habitu, inquit, inueniretur ut homo, ostentatione Deus: et hec uana et impia Grecus eius sermo declarat. , , . Quod est: Si quis dixerit Dei uerbum uersum esse in carnem, quam accepit, ad ostentationem Deitatis sue, ut habitu inueniatur ut homo, anathema sit. habere differentiam, omnes Greci cognoscunt: namque illum Greci intelligunt, ubi non ueritas, sed potius [Baluz. prestio] que ad fallendos  sensus aliquos assumitur simulatio est, uel figmentum [Baluz. pigmentum]; autem ipsam habitus significat ueritatem: que duo nos ostentationem et habitum dicere possimus; ut ostentatio deceptoria sit, habitus uero nature omnis ostensio.

10. Quid sibi ergo nouus et uanus iste uult magister, scire uellemus. Quo se uideri fecerit iste nouus Deus eius? Ipsius enim dicendus est, non Christianorum, quo uero schemate inuentus est tamquam homo? uidetisne hunc, seu uoluntate nequissima, seu stulta ignorantia, in Manichei sententiam etiam esse prolapsum, qui Deum non uult uerum hominem, sed phantasticum, id est, putatiuum Christum Dei Filium credere?





ANATHEMATISMUS SECUNDUS S. CYRILLI.


Cyrillus dixit: Qui non confitetur carni [Baluz. carne] substantialiter unitum [Baluz. unum] esse uerbum Patris; unum quoque esse Christum cum propria carne, et eumdem ipsum sine dubio Deum simul et hominem; anathema sit.





ANATHEMATISMUS SECUNDUS NESTORII.



In mss. codicibus. [1Kb]

Nestorius dixit: [d 1Kb] Si  quis in uerbi Dei coniunctione que ad carnem facta est de loco in locum mutationem diuine essentie dixerit esse factam, eiusque diuine nature carnem capacem esse, aut partialiter [Baluz. partiliter] unitam carni, aut iterum in infinitum incircumscriptam diuine nature cextenderit carnem, ad capiendum Deum, eumdemque ipsum natura [Baluz. eamdemque ipsam  naturam] et Deum dicat et hominem; anathema sit.



In libris editis.

Si quis in uerbi Dei coniunctione que ad carnem facta est de loco in locum mutationem diuina sententia dixerit esse factam, eiusque nature carnem capacem esse dixerit, ac partialiter unitam carni, aut iterum in infinitum incircumscripte nature, cum extenderent carnem, accipiendum Deum, eumdemque ipsum natura et Deum dicat et hominem; anathema sit.





CONTRADICTIO MARII MERCATORIS.

1. Contradicitur a catholico: Quasi hoc consequatur, et cogat intelligi ut si quis dixerit substantialiter esse unitum Filium Dei masse nostre, statim eum illa absurditas premat, que corporum more demutationem Dei, et protensionem, et inclusionem cogat fateri; sed non ita est, cum nec [Baluz. add. hominis] humana anima hoc in suo corpore patiatur: quanto magis istud de diuina natura minime sentiendum est.

2. Deinde dicit eumdem Christum naturaliter Deum et hominem non esse, sed unum Filium Christum.  Que est ista nouitas tam inaudita, que tantis labyrinthi quodammodo anfractibus obscuretur? Unum dici Filium debere definit, et inuito illo, immo suffocato, hac sapidula eius disputatione, duo procedunt: nam si Christus, quem esse etiam Emmanuel uult, Dei Filius naturaliter non est, sed uerbum Patris secundum naturam est Filius; duo sunt sine dubio Filii [Baluz. om. Filii], unus natura [Baluz. naturaliter], alter non natura, sed gratia; unus ex eterno, alter ex tempore: Sed unus, inquit, ideo, quia ab illo qui est natura adscitus est in societatem, seu coniunctionem [Baluz. add. alter ab altero]. Quod totum, quam uanum, quamque impium sit, quicumque catholicus legit aduertat.

3. Etenim secundum rectam et ueram fidem, unus  est Filius Dei, Deus uerbum cum homine suo, quem, quando uoluit, ex anima rationali et corpore uero ac solido assumpsit; nec diuisus, nec duplex est, ut hic somniat: sed unus, et ut ita dicam, totus atque idem, Deus et homo, immo, ut signatius dicam, Deus homo, et homo Deus.





ANATHEMATISMUS TERTIUS S. CYRILLI.


Cyrillus dixit: Si quis in uno Christo diuidit substantias post unitionem, sola eas societate connectens, secundum dignitatem, auctoritatem, aut potentiam, et non magis conuentu ad unitatem naturalem; anathema sit.





ANATHEMATISMUS TERTIUS NESTORII.



In mss. codicibus. [1Kb]

Nestorius dixit: [a 9Kb] Si quis non secundum coniunctionem unum dixerit Christum, qui est etiam Emmanuel, sed secundum naturam; ex utraque etiam substantia, tam Dei uerbi  quam etiam assumpti ab eo hominis, unam Filii connexionem, quam etiam nunc inconfuse seruant, minime confiteatur; anathema sit.



In libris editis.

Si quis non secundum coniunctionem unum dixerit Christum, qui est etiam Emmanuel secundum naturam: ex utraque etiam substantia, tam Dei uerbi quam etiam ab eo hominis suscepti in una Filii connexione, quam etiam nunc inconfuse seruamus, minime confitetur; anathema sit.





CONTRADICTIO MARII MERCATORIS.

Contradicitur. Sequitur se prorsus, et numquam a propria pessima intentione discedit, qua unum naturaliter Filium introducere molitur; alterum societate coniunctum, qui non naturaliter, sed positiue uel Filius, uel Deus esse dicatur, nec tamen ueritate sit [Baluz. add. Deus].





ANATHEMATISMUS QUARTUS S. CYRILLI.

Cyrillus dixit: Si quis duabus personis aut substantiis discernat [Baluz. decernat] eas uoces que tam euangelicis quam apostolicis litteris continentur, aut etiam eas que de Christo a sanctis dicuntur, uel ab ipso Christo de se ipso; et aliquas quidem ex his tamquam homini, preter Dei uerbum, qui quasi specialiter intelligi debeat, applicandas crediderit; aliquas uero tamquam Deo dignas, soli uerbo Dei Patris deputauerit; anathema sit.





ANATHEMATISMUS QUARTUS NESTORII.



In mss. codicibus. [1Kb]

Nestorius dixit: Si quis eas uoces que tam in euangelicis quam apostolicis  litteris de Christo, qui est ex utraque natura [Baluz. om. natura], conscripte sunt, accipiat tamquam de una natura, ipsique Deo uerbo tribuere  passiones tentauerit, tam carne quam etiam Deitate; anathema sit.



In libris editis.

Si quis eas uoces, que tam in Euangeliis quam in epistolis apostolicis de Christo, qui est ex utraque, scripte sunt, accipiat tamquam de una natura, ipsique Dei uerbo tentat passiones tribuere, tam secundum carnem quam etiam Deitatem; anathema sit.





CONTRADICTIO MARII MERCATORIS.

1. Contradicitur: Consequens esse putat ut coarctetur confiteri diuinam naturam esse passibilem, si quis dixerit quia Filius Dei Deus passus est pro nobis; an nescit quia totus homo communis ex anima et corpore, cum patitur in corporis natura [Baluz. om. in corporis natura], nichil in anime natura ex dolore patiatur?

2. Deinde, non est is prudentior Patribus in Niceno concilio constitutis, qui fidem symboli ab apostolis traditi nobis, propter Arii impietatem, que tunc emerserat, latius exponentes, ita pronuntiauerunt:  Credimus, dicentes post Dei et Patris confessionem, et in unum Dominum nostrum Iesum Christum Filium Dei, Deum uerum de Deo uero, lumen de lumine, consubstantiuum Patri, quod Greci dicunt, natum, non factum, per quem omnia fecit Deus Pater, qui propter nos, et propter nostram salutem ultimis temporibus descendit de celis, incarnatus est, passus, crucifixus, mortuus, sepultus, resurrexit tertia die, uenturus iudicare uiuos et mortuos, et reliqua.

3. Nequaquam [Baluz. Numquid] isti alterum [Baluz. om. alterum] Iesum Christum, qui Emmanuel et passibilis esset; alterum uero Patris uerbum impassibile [Baluz. impassibilem] intellexerunt: sed unum eumdemque Deum eternum, cum assumpto ultimis temporibus corpore suo, impassibilem Deitate, passibilem  corpore; in quo pro nobis, et cum quo, tamquam proprio, nasceretur, uideretur, pateretur, et resurgeret tertia die, iterum cum ipso uenturus de celis iudicare uiuos et mortuos.





ANATHEMATISMUS QUINTUS S. CYRILLI.

Cyrillus dixit: Si quis ausit dicere , id est, hominem Deo utentem, seu portantem, Christum, et non potius Deum esse secundum ueritatem, tamquam unicum Filium, qui naturaliter, secundum quod uerbum caro factum est, participauerit nobis similiter carne et sanguine; anathema sit.





ANATHEMATISMUS QUINTUS NESTORII.



In mss. codicibus. [1Kb]

Nestorius dixit: Si quis  post assumptionem hominis naturaliter [a 1Kb] Dei Filium  unum esse audet dicere, cum sit Emmanuel; anathema sit.



In libris editis.

Si quis unum esse post assumptionem hominis naturaliter Dei Filium audet dicere, cum sit Emmanuel; anathema sit.





CONTRADICTIO MARII MERCATORIS.

Catholicus contradicit: Ergo duo sunt, stultissime et impiissime, secundum te, Filii [Baluz. om. Filii]: unus, qui sit naturaliter; et alius, qui positione; et quomodo hoc non impium est?





ANATHEMATISMUS SEXTUS S. CYRILLI.

Cyrillus dicit: Si quis dicit Deum uel Dominum esse Christi uerbum Patris, et non magis eumdem ipsum confitetur Deum et hominem simul, tamquam uerbo carne facto, secundum Scripturas; anathema sit.





ANATHEMATISMUS SEXTUS NESTORII.



In mss. codicibus. [1Kb]


Nestorius dixit: Si quis [b 31Kb] post incarnationem Deum uerbum alterum quempiam preter Christum nominauerit, seruique formam cum Deo uerbo initium non habere, et hanc increatam, ut ipse est, esse dicere tentauerit, et non potius ab ipso creatam confiteatur, tamquam a naturali Domino, et creatore, et Deo, quam et suscitare propria uirtute  promisit: Soluite, dicens ad Iudeos, templum hoc, et in triduo suscitabo illud ; anathema sit.



In libris editis.

Si quis post incarnationem Deum uerbum alterum quempiam preter Christum nominauerit; [c 1Kb] serui sane formam initium non habere cum Deo uerbo, et increatam, ut ipse est, dicere tentauerit, et non magis ab ipso creatam confiteatur, quam natura Dominum, et Creatorem, et Deum, quam et suscitare propria uirtute promisit: Soluite, dicens, templum hoc, et in triduo suscitabo illud; anathema sit.





CONTRADICTIO MARII MERCATORIS.

1. Catholicus contradicit. Stultorum struthionum uidetur hic sermo [d 1Kb] , qui collo tenus absconditos se putant, et reliquum periculis corpus exponunt. Unum dicit esse Christum, et suas superiores sententias impiissimas non uidet, cito oblitus Emmanuelis sui.

2. Denique a quo umquam audiuit, corpus Domini consempiternum ei esse?  tamquam quod est eius, ceternum quoque sit ei. Utinam hic [Baluz. sic]  saperet unum Filium Dei Deum uerbum secundum symbolum fidei, una cum assumpto perfecto homine,  ex anima rationali et corpore, qui, ut scriptum est: Aegritudines nostras ipse portauit, et pro nobis dolet , eas uidelicet suspendens in corpore suo super lignum ; et non ad hanc uanam impietatem Pauli Samosateni descenderet, duarum naturarum et personarum merita diuidendo!





ANATHEMATISMUS SEPTIMUS S. CYRILLI.

Cyrillus dixit: Si quis dicit in Iesu tamquam in homine Deum uerbum fuisse inoperatum, et Unigeniti dignitatem tamquam alteri preter ipsum existenti tribuendam esse, anathema sit.





ANATHEMATISMUS SEPTIMUS NESTORII.



In mss. codicibus. [1Kb]

Nestorius dixit: Si quis hominem qui de uirgine  creatus est, hunc esse dixerit Unigenitum, qui ex utero Patris ante luciferum natus est ; et non magis propter unitionem ad eum qui est Unigenitus naturaliter Patris, [a 1Kb] Unigeniti eum appellationis confiteatur participem factum; Iesum quoque alterum quempiam, preter Emmanuel, dicat; anathema sit.



In libris editis.

Si quis hominem qui in uirgine creatus est, hunc esse Unigenitum dixerit, qui ex utero Patris ante luciferum natus est; et non magis propter unionem eum qui est naturaliter Unigenitus, Patris Unigeniti appellatione confitetur participem factum; Iesum quoque alterum quempiam preter Emmanuel dicat; anathema sit.





CONTRADICTIO MARII MERCATORIS.

Catholicus contradicit. Eadem et per eadem uoluens  [Baluz. uolens], in eodem luto [b 1Kb] uersuram soluit; prodit enim iterum de tortuosis cauernis sibilans patris sui, more serpentis. Producit namque Unigenitum, quem natura Filium Dei uult intelligi; quem tamen nobiscum Deum esse non censet, quia ei nomen Emmanuelis naturale non tribuit, sed significatiuam solius uocabuli appellationem: sicut et temporali Emmanueli suo Unigeniti nomen minime naturale largitur; sed propter copulationem, seu coniunctionem illius naturalis Unigeniti inanem nuncupationem reliquit.





ANATHEMATISMUS OCTAuUS S. CYRILLI.

Cyrillus dixit: Si quis audet dicere assumptum hominem coadorari cum Deo uerbo oportere, et connuncupari Deum tamquam alterum cum altero ; et non magis una reuerentia ueneratur Emmanuelem, unamque glorificationem dependit, secundum quod  uerbum caro factum est , anathema sit.





ANATHEMATISMUS OCTAuUS NESTORII.



In mss. codicibus. [1Kb]

Nestorius dixit: Si quis serui formam per se ipsam, hoc est, secundum proprie nature rationem, colendam esse dixerit, et omnium rerum dominam esse, et non potius propter [Baluz. per] societatem, qua beate et ex se naturaliter domine [Baluz. Dominice] Unigeniti  nature coniuncta et connexa est, ueneratur; anathema sit.



In libris editis.

Si quis serui formam pro se ipsa, hoc est, secundum proprie nature rationem, colendam dixerit, et non omnium dominam, et non potius per societatem, qua beate, et ex se naturaliter Domini Unigeniti nature coniuncta est, ueneratur; anathema sit.





CONTRADICTIO MARII MERCATORIS.

Contradicit catholicus. Nullus umquam Christianorum separauit et diuisit, per distantiam seu differentiam meritorum, unum et eumdem Deum Dei Filium, Iesum Christum, ut eum sibi ipsi in diuersa dignitate duplicem, ac sic [Baluz. si] disparem demonstraret.





ANATHEMATISMUS NONUS S. CYRILLI.

Cyrillus dixit: [c 148Kb] Si quis eum qui unus est Dominus iehsu Christus, glorificatum esse a Spiritu sancto, tamquam aliena potentia, qua per eum uteretur, ab eoque meruisse operari posse aduersus immundos  spiritus, et per ipsum implesse diuina signa, et non magis proprium eius esse Spiritum sanctum dicat, sicut et Patris, per quem signa operatus est; anathema sit.





ANATHEMATISMUS NONUS NESTORII.



In mss. codicibus. [1Kb]

Nestorius dixit: Si quis formam [Baluz. forme] serui consubstantialem esse dixerit Spiritui sancto [Baluz. Spiritum sanctum], et non potius per illius mediationem eam que est ad Deum uerbum ab ipsa conceptione habuisse  dixerit copulationem, seu coniunctionem, per quam in hominibus  communes simul nonnumquam et mirandas [Baluz. miserandas] curationes exercuit, et ex qua fugandorum spirituum eueniebat esse potestatem; anathema sit.



In libris editis.

Si quis formam serui consubstantialem esse dixerit Spiritui sancto, et non potius per illius mediationem que est ad Deum uerbum, et ex ipsa conceptione habuisse dixerit coniunctionem, per quas communes nonnumquam in homines miranda curatione exercuit, et ex hoc curandorum spirituum eueniebat esse potestatem; anathema sit.





CONTRADICTIO MARII MERCATORIS.

Catholicus contradicit. Quam mediationem inter Deum uerbum et Spiritum sanctum affert inauditam seculis omnibus, et omnibus hominibus, scire non possumus; cum unam esse mediationem Scripture diuine testentur, his Pauli apostoli dictis: Unus enim mediator Dei et hominum homo iehsu Christus . Et iterum: Ipse enim, qui fecit utraque unum, et  medium parietem macerie soluens, inimicitias in carne sua, legem mandatorum in decretis euacuans, ut duos condat in semetipso in uno nouo homine, faciens pacem . Et cetera, que inserere longum est. Quid ergo sibi uult ista nouitas inaudita, nisi uult etiam a Spiritus sancti substantia Christum separare; nec eum ex se potuisse signa et uirtutes, sine huius ea mediatione, uel etiam auxilio, operari?





ANATHEMATISMUS DECIMUS S. CYRILLI.

Cyrillus dixit: Pontificem [Baluz. add. et apostolum] confessionis nostre Christum factum esse, sancta Scriptura designat: Obtulit enim seipsum Deo Patri pro nobis in odorem suauitatis . Si quis ergo pontificem nostrum et apostolum alium dixerit esse factum preterquam ipsum Deum Dei uerbum, quando  factum est caro, et secundum nos homo, sed quasi alterum, preter ipsum, specialiter hominem ex muliere; et si quis dicit, quia pro se obtulit semetipsum oblationem, et non magis pro nobis solis, non enim indiguit oblatione qui peccatum nescit; anathema sit.





ANATHEMATISMUS DECIMUS NESTORII.



In mss. codicibus. [1Kb]

Nestorius dixit: Si quis illud in principio uerbum pontificem et apostolum confessionis nostre factum esse, seque ipsum obtulisse pro nobis dicat, et non Emmanuelis esse  apostolatum potius dixerit, oblationemque secundum eamdem diuidat rationem ei qui uniuit et illi qui unitus est, ad unam societatem Filii, hoc est, Deo que Dei sunt, et homini que sunt hominis, non deputans; anathema sit.



In libris editis.

Si quis illud in principio uerbum pontificem et apostolum confessionis nostre factum esse, seque ipsum obtulisse pro nobis dicat, et non Emmanuelis esse apostolum dixerit, oblationemque secundum eamdem rationem ei tribuat qui uniuit, si quis unitus, ad unam communitatem Filii, hoc est, Deo que Dei et homini que sunt hominis; anathema sit.





CONTRADICTIO MARII MERCATORIS.


Catholicus contradicit. Ecce iterum cum suo, quia ipsius semper dicendus est, Emmanuele [Baluz. Emmanuel] quam manifestus apparuit! Cui propria merita separatim consignat, tamquam infimo et longe inferiori quam ille est alius quem decernit non esse nobiscum Deum; naturaliter tamen Deum, qui illum dignatione coniunctionis, uocabulo seu nuncupatione, non autem natura, faciat Deum.





ANATHEMATISMUS UNDECIMUS CYRILLI.

Cyrillus dixit: Si quis non confitetur carnem Domini uiuificatricem esse, tamquam propriam ipsius Dei uerbi, sed quasi alterius cuiuspiam preter ipsum, coniuncti quidem [Baluz. quem eidem] secundum dignitatem, aut secundum quod solam diuinam inhabitationem  habuerit, et non potius, ut diximus, uiuificatricem esse, quia facta est propria uerbi Dei, cui omnia uiuificare possibile est; anathema sit.





ANATHEMATISMUS UNDECIMUS NESTORII.



In mss. codicibus. [1Kb]

Nestorius dixit: Si quis unitam carnem uerbo Deo [Baluz. Dei], ex nature proprie possibilitate, uiuificatricem esse dixerit, ipso Domino et Deo pronuntiante: Spiritus est qui uiuificat; caro autem nichil prodest; anathema  sit.



In libris editis.

Si quis unitam carnem ex nature proprie possibilitate uiuificatricem esse dixerit, ipso Domino et Deo pronuntiante: Spiritus est qui uiuificat; caro nichil prodest ; anathema sit. [a 1Kb] Et subiungit: Spiritus est Deus , ac non pronuntiatum est. Si quis ergo Deum uerbum carnaliter secundum substantiam carnem factum esse dicat; hoc autem modo et specialiter custodit, et maxime in Domino Christo post resurrectionem suam discipulis suis dicente: Palpate et uidete, quia spiritus ossa et carnem non habet, sicut me uidetis habere ; anathema sit.





CONTRADICTIO MARII MERCATORIS.


1. Catholicus contradicit. Claudende Christiane aures, ne tantam tamque apertam blasphemiam audiant. Ait namque, carnem Christi per suam naturam uiuificatricem non esse, et adhibet euangelicum testimonium, et id impietati sue existimat conuenire, quod quam sceleste et uiolenter attraxerit, ipsa ueritas euangelica feriat oculos eius. Nam ibi tunc dictum est: Spiritus est qui uiuificat; caro nichil prodest;  quando Christus [Baluz. om. Christus] docebat apostolos secundum interiorem hominem, id est, non carnaliter, sed spiritualiter uiuere oportere, et secundum hoc intelligere que audiebant. Ubi recte conuenit dictum: Spiritus est qui uiuificat; caro nichil prodest.

2. Et hic insanissimus [Baluz. sanctissimus], ut inutilem et fragilem, atque infirmam esse carnem Christi persuadeat, ad suum blasphemum sensum sententiam hanc Saluatoris uiolenter attraxit, tamquam de sua carne ille dixisset, carnem nichil prodesse. Et ubi est Domini illud dictum? Nisi manducaueritis carnem meam, et biberitis sanguinem meum, non habebitis uitam in uobismetipsis . Quam totam euangelicam circumstantiam ad confutandum  eum, uel sequaces eius, inserere necessarium, et plus quam utile duximus.

3. Dixit ergo iehsu: Amen, amen dico uobis, non Moyses dedit uobis panem de celo; panis enim Dei est, qui de celo descendit, et dat uitam mundo. Dixerunt ergo ad eum: Domine, semper da nobis hunc panem. Dixit ergo ad eos iehsu: Ego sum panis uite; qui uenit ad me, non esuriet, et qui credit in me, non sitiet umquam: sed dixi uobis, quia et uidistis me, et non credidistis. Omne quod dat mihi Pater, ad me ueniet, et eum qui uenit ad me, non eiiciam foras; quia descendi de celo, non ut faciam uoluntatem meam, sed uoluntatem eius qui misit me, ut omnis qui uiderit Filium, et credit in eum, habeat uitam eternam, et ego resuscitabo eum in nouissimo die. Murmurabant ergo de eo  Iudei ad Iesum, quia dicebat: Ego sum panis, qui de celo descendi, et dicebant: Nonne hic est Ioseph filius fabri, cuius nos nouimus patrem et matrem? Quomodo ergo dicit, quia de celo descendi? Respondit ergo iehsu, et dixit: Nolite inuicem murmurare. Non potest ad me uenire quispiam, nisi eum Pater, qui me misit, attraxerit, et ego resuscitabo eum in nouissimo die. Scriptum est enim in Prophetis: Et erunt omnes docti Dei. Omnis ergo qui audit a Patre, et didicit, uenit ad me; non quia Patrem uidit quisquam, nisi qui est a Deo, ipse uidit Patrem. Amen, amen dico uobis, omnis qui credit in me, habet uitam eternam. Ego sum panis uite. Patres uestri manducauerunt manna in deserto, et mortui sunt; hic est panis qui de celo descendit, ut qui manducauerit ex eo, non moriatur. Ego sum  panis uite, qui de celo descendi; si quis manducauerit ex hoc pane, uiuet in eternum; et panis quem ego dabo, caro mea est pro seculi uita. Litigabant ergo Iudei ad inuicem dicentes: Quomodo potest iste dare nobis carnem suam manducare? Dixit ad eos iehsu: Amen, amen dico uobis, nisi manducaueritis carnem Filii hominis, et biberitis sanguinem eius, non habebitis uitam in uobismetipsis. Qui manducat carnem meam, et bibit sanguinem meum, habet uitam eternam, et ego resuscitabo  eum in nouissimo die; caro enim mea est uere cibus, et sanguis meus uere est potus. Qui manducat meam carnem, et bibit meum sanguinem, in me manet, et ego in illo. Sicut enim misit me Pater, et ego uiuo per Patrem, qui manducat me, et ille uiuet per me. Hic est panis qui de celo descendit, non sicut manducauerunt patres uestri in deserto manna, et mortui sunt; qui manducat hunc panem, uiuet in eternum. Hec dixit docens in synagoga in Capharnaum. Multi ergo audientes de discipulis dixerunt: Durus est hic sermo, quis potest audire eum? Sciens autem iehsu apud semetipsum, quia murmurauerant de hoc discipuli eius, dixit eis: Hoc uos offendit; si ergo uideritis Filium hominis ascendentem in celum, ubi erat prius. Spiritus es qui uiuificat; caro nichil prodest .

 4. Sed quid miramur, eum hoc fecisse de Euangelii testimonio, cum et illud aliud similiter uiolenter attraxerit, et abusus sit ad impietatem sensus sui, quo putauit euangelica auctoritate ei robur afferre, ubi dictum est: [a 1Kb] Quod de carne natum est, caro est; quod de spiritu, spiritus est . Namque hoc testimonium adhibuit in illo insipientissimo tractatu, in quo primo de uirgineo partu disputauit. Quo in loco sic dixit: Non peperit Deum Maria, uir optime ; quod enim de carne nascitur, caro est, et quod de spiritu, spiritus est: sed peperit hominem Deitatis instrumentum, et hominem [b 9Kb] portantem Deum. Cum illo tempore ad Nicodemum archisynagogum tunc non credentem dictis Saluatoris sermo esset, et quia carnaliter saperet, cum audiret: Nisi quis renatus fuerit  denuo, non potest saluus fieri ; retulit ille: Quomodo potest istud fieri? Numquid senex iterum introibo in uterum matris mee, ut renascar ? Tuncque, notata stultitia eius, qua, ut dixi, non spiritaliter, sed carnaliter saperet [Baluz. separet], aperte audiuit: Nisi quis renatus fuerit ex aqua et spiritu, non potest intrare in regnum Dei; siue ut alibi scriptum est: Nisi quis renatus fuerit denuo; ubi subiunxit: Quod de carne natum est, caro est.

5. Hec cum ita sint, ubi et quando adhibendum iste putauit dictum hoc: Quod de carne natum est, caro est? scilicet ut Deum Christum ex uirgine natum negaret. Namque hoc testimonium, quid ei proficit, nisi ut, qui ex carne uirginis caro natus est, purus [Baluz. sicut] homo sit tantum, in quo Deus uerbum  habitare dignatus est.





ANATHEMATISMUS DUODECIMUS S. CYRILLI.

Cyrillus dixit: Si quis non confitetur Deum uerbum carne passum esse, et carne crucifixum, et mortem carne gustasse, factumque primogenitum ex mortuis, secundum quod est et uita, et uiuificator, tamquam Deus; anathema sit.





ANATHEMATISMUS DUODECIMUS NESTORII.



In mss. codicibus. [1Kb]

Nestorius dixit: Si quis confitens passiones carnis, has quoque uerbo Dei et carni simul, in qua factus est, sine discretione dignitatis naturarum, tribuerit; anathema sit.



In libris editis.

Si quis confitens passiones carnis, eas quoque tamquam uerbo Dei tribuit, quas etiam carni in qua factus est adhibuerit, non discernens dignitatem naturarum anathema sit.





CONTRADICTIO MARII MERCATORIS.

1. Catholicus contradicit. Quid furit incassum? Quid insanit inaniter? Nemo nisi [Baluz. om. nisi]  mente captus, dum tamen Christianus, illi ineffabili diuine nature, secundum ipsam uiuam essentiam uel naturam, uel quas passiones caro nostra, uel quas animus perturbationes et mobilitates, aut ex letis, aut ex tristibus patitur, tribuit, quia nec anime humane corporeos dolores assignat; est enim in his impassibilis, quia et immortalis, quamuis proprias suas, ut supra memorauimus, habeat ex mobilitate passiones. Tamen quamdiu in consortio carnis sue degit, ut doloribus illius compatiatur ex tristitia, necesse est, nichil ipsa, ut diximus, doloris [Baluz. doloribus] patiens in sua essentia uel natura. Ita incomparabiliter, et inestimabiliter, atque inenarrabiliter illud uerbum, Dei Filius, Deus gerens hominem compositum [Baluz. passus] ex anima et corpore, rectissime  dicitur passus, quidquid illa suscepta humanitas pertulit; ipsius enim propria tota humana illa substantia erat, quam sanandam susceperat, sibi coniungens unum se totum cum illa faciendo, et cum illa Deus manens quod erat, existens etiam homo.

2. Homo quoque Deus ad iudicandum est uenturus, secundum prophete dictum, qui [Baluz. quo] uisibilem dicit esse uenturum: uidebunt, inquiens, in quem compupugerunt . Et alius propheta: Et homo est et quis cognoscit eum? In Actibus autem apostolorum, angeli ad eosdem apostolos: uiri Galilei, quid miramini aspicientes in celum? Hic iehsu, qui assumptus est a uobis in celum, sic ueniet, sicut uidistis eum euntem in celum .





DISSERTATIO MARII MERCATORIS, seu APPENDIX AD CONTRADICTIONEM XII ANATHEMATISMI NESTORIANI, Que refutatio secundi sermonis, et posteriorum duorum, ac secundi anathematismi retractatio.


1. Porro autem illud eius, [a 1Kb] quod in superiore sermone uel tractatu legitur, qui est circa finem quaternionis, ad locum ubi signum [b 1Kb] asteriscorum est, indiscussum remanere non debet, ubi magni ludibrii sensus inauditos inferre molitur. uult enim quod Christus a Mattheo neutre nature esse predicatus sit. Quod si ita est, quod absit; ergo nullius erit, nis forte, quod eius capitis periculo dictum sit, belluine.

2. Hanc autem illi cum impietate uecordiam ultimam parit prauus sensus eius, quo [c 1Kb] duplicem Christum  pronuntiat, uelut hominem et Deum a se natura diuisos, cautissimus quasi et [d 1Kb] rationis liquide disputator: et non uidet alterum hereticum uaniore cautela occurentem sibi, qui ei Christum apud se fabricatum triplicem ingerat, ex anima scilicet, et corpore, et Deo.

3. Quid si ei Apollinaris quoque in faciem ueniat, quemlibet communem hominem , ex anima, et corpore, et mente definit; aliud mentem esse uolens seu rationem, aliud animam diuerse scilicet nature, diuerseque substantie: qui quamuis in Christo mentem, seu rationem non fuisse, sed animam sine mente, pro ea autem Domini uerbum, quod officium mentis impleret, cum impietate deliret; tamen si quid ille preualuisset, quod absit, ut homo  communis, ut diximus, triplex esse crederetur. Nonne hic insanissimus magister quadruplicem nobis intulerat Christum, ex anima, corpore, mente, et Deo?

4. His igitur deliramentis omissis, Christum nos Deum ab eterno uerbum, apud Patrem carnem factum, id est, hominem factum confitemur, ex anima rationali et corpore, manente in eo incommutabili atque inconuertibili, cum Patre et spiritu Sancto, diuina natura unum totum indiuisum a sua carne et anima, ut diximus, rationali, non duplicem dicendum, non triplicem, quia nec homo communis unus ex anima rationali et corpore duplex, aut triplex umquam dici potuit, sed in singularitate status sui [e 14Kb] unus et  una substantia: ita et illa ineffabilis diuina Filii Dei maiestas in sua persona et substantia una est, cum assumpta anima sua compote mentis sue siue rationis, et solido ac perfecto corpore suo nichil harum ab istis uanissimis et impiissimis dupli, uel tripli appellationum admittens, propter unitatem, uel singularitatem, in qua et hominem suscipere et gerere placuit, ex seque Deo et illo facere unum Dominum [a 1Kb] Iesum Christum, cum Patre et Spiritu sancto, in Trinitate unum Deum manentem in secula. De quo Ioannes apostolus in Epistola sua prima, ita ait : Quod fuit ab initio, quod audiuimus et uidimus oculis nostris, quod perspeximus et manus nostre palpauerunt de uerbo uite, et uita manifesta est, et uidimus, et testamur, et annuntiamus uobis uitam eternam, que  erat apud Patrem, et apparuit nobis; quod uidimus, et audiuimus, annuutiamus uobis, ut et uos societatem habeatis nobiscum, et societas nostra sit cum Patre, et cum Filio eius Iesu Christo.

5. Quid etiam in secundo folio quaternionis noni codicis huius  ab illo dictum contineatur, cautus et prudens lector attendat. Cum enim mire fatuitatis et dementie hic homo sit, impietatis autem absurdissime, mirandum est hunc ita uecordem sequaces uel auditores sensus alicuius homines habere potuisse. Ne igitur sanctam Mariam uirginem confiteatur, quid uanus dicat, sollicite uideamus: [b 1Kb] Nusquam, inquit, Nicenum concilium ausum est dicere quia uerbum Deus natus est ex Maria uirgine; ait enim: Credimus et in unum Dominum Iesum Christum.  Attendite, quia prius cum Patres posuissent Christum, quod duarum naturarum coniunctionem demonstrat, non dixerunt in unum Deum uerbum, sed acceperunt nomen, quod significat utrumque, etc.

6. Cum itaque iehsu Christus non sit huic ipsi  aliud, nisi Dominus, qui Dominus Dei uerbum, Deique Filius sine dubio est, quique cum assumpto suo corpore et anima rationali integer homo factus, in illius sancte femine utero figuratus atque procreatus, procedensque iam totus Deus atque homo, totum et totus inseparabiliter unum atque unus est. Hic ipse magister insanus, unde Iesum Christum saltem Dominum dicit, si ei uerbum Dei non est? Neque enim ulli dominatio competit, nisi soli Deo. Anne hoc doctor egregius non nouit? Si igitur iehsu etiam Deus  non est apud illum, ab ipso, et in ipso, et cum ipso conceptu et partu, ut recte genitrix Dei, id est, secundum rectissimam ueterum Patrum definitionem sit, unde illi saltem Dominus uisus est esse?

7. [c 1Kb] Deinde Christi nomen quis ei dixit, uel ubi somniauit, duarum esse nomen significatiuum naturarum,  cum magis hominem hoc nomen apud homines exprimat? intelligendum enim est , id est, ab unctione dici, quasi unctum, quod Dei nature non competebat.

8. Accedit illud eius inestimabilis fatuitatis, quo dicat dixisse illud sanctum concilium: Credimus et in unum Dominum Iesum Christum, unigenitum, qui de Deo Patre natus est, consubstantiuum, id est, Patri, qui propter nos descendit. iehsu certe, ut ipse uult, homo est; dicatur, queso, quomodo ei, uel apud eum, Patri Deo consubstantiuus est, nisi tamquam Deus ex Patre genitus Deo? Aut iterum quomodo ei Deus non est, qui de Maria est? Si natus ita est, quomodo sensit et pronuntiauit concilium Nicenum, et huic uerbo tantum tenus placuit confiteri? Quid ergo solidum?  Quid sanum? Quid integrum apud ipsum est?

9. Accedit etiam aliud impietatis deliramentum, dicentis pretermisisse illos Patres pronuntiare credere se in Deum uerbum Filium unigenitum; sed dixerunt, inquit, unum se credere Dominum Iesum Christum, consubstantiuum Patri, Deum de Deo uero, lumen de lumine, per quem omnia facta sunt; tamquam Deus uerbum apud istum Filius non sit, sicut in superiore eius sermone apertius declaratur. Que huius hec uanitas? Queue dementia? Quod ludibrium potius in tam inconstanti sermone, non minus stulto quam impio? Ut uerbum Dei, Dei Filius ei non sit; ut iehsu ei sit ex medietate Deus, ex medietate homo, et idem tamen uerbum Dei Filius esse non possit? Modo sit consubstantiuus natusque ex Deo Patre, Deus uerus  de Deo uero, lumen de lumine: postea uero horum nichil proprium naturaliter habens, sed sola nuncupatione alterius particeps diuine dignitatis, tamquam homo natus ex tempore.

10. Claudende sane Christiane aures, cum dicitur Filii nomen non significare uerbum illud Patris, quod ex ipso, et in ipso est. Ad quod testimonium esto, lector, attentus: Misit, inquit, Deus Filium suum factum ex muliere, factum sub lege ; uidelicet ut quia natus ex muliere non est Deus, uerbum Filius ei non sit, sed alius, qui potuit nasci partu mulieris.

11. Certe superius illi placuerat Patrum sententia, Iesum Christum Patri Deo consubstantiuum esse, Deum de Deo uero, lumen de lumine; et rectissime placuerat:  quid illi de uerbo Dei, quod in principio apud Deum erat, et Deus erat, subito iterum uisum est, ut Dei Filius non sit? Aut Iesum Christum, qui consubstantialis Deo Patris est, et Deus uerus de Deo uero, et lumen de lumine, sicut ei optime placuerat, Patres Niceni definiisse concilii, Deum non esse, ut totus, et totum, unus et idem et unum quidquid est, et de illo  dicitur, et quo pacto enuntiatur, intelligi debeat et sentiri. Qui tametsi factus est homo, ut Ioannes euangelista fidelissimus et ueracissimus testis est, quia uerbum caro factum est , et id dubium non est. Non est negandum quod hic ficte erubescit, factum esse sub lege, et in se uniuersa suscepisse, que tamquam homo factus gerere debuit: sed sic non est negandum, immo totis uiribus confitendum, ut manente apud eum Deitatis impassibili ex omni parte natura, suscepta ab eo ista esse credantur.

12. Quis autem etiam hoc eius aliud deliramentum equo animo ferat, quo ait Christum Iesum suum ipsius Dominum esse? Cuius uerba sunt ista: Hoc autem dico, inquit, ut noueritis quam superexcellens et summa quedam coniunctio existebat, etiam in infante  ipso, cum Dominica caro conspiceretur; erat enim ipse et infans et infantis Dominus. Quis umquam sui esse dominus dictus est? Sed hic cum uult et conatur quartam introducere in sancta Trinitate personam, atque substantiam, mire stoliditatis est, et impietatis maculis inquinatus.

13. Quartum quoque tractatum eius, qui in isto codice continetur, diligentius et sollicitius considerandum admonemus, cuius initium istud est: Dulcem nobis precedens doctor mensam caritatis apposuit, etc. Ad cuius loca peruidenda, que hic exponere curauimus, signa labyrinthorum (id est. asteriscorum] apposita lector inueniet. Ibi namque inter Samosatenum Paulum et Photinum, magistros suos , differentia que sit molitus ostendere est, atque ita ait: Paulus quidem in eo quod dicit Christum hominem solum, et tunc initium habere, ex quo de uirgine natus est, etc.  Quod totum impietatis malum [a 2Kb] Photini [b 2Kb] ab Ebione magis stoico philosopho tractum est.

14. Hic tempore adhuc Ioannis apostoli intra Asiam exstitit, et Christum hominem communem ex Ioseph et Maria natum, et eum uite merito omne humanum genus preiuisse, proque hoc in Dei Filium adoptatum, ausus est predicare, asserens se Matthei, Marci et Luce euangelistarum auctoritatem secutum. Quo tempore Ioannes apostolus contra hunc condidit euangelium, quo prefatus ait, in principio esse uerbum, et uerbum esse apud Patrem, et Deum esse uerbum . Postquam prefationem subdescendens, ut ostenderet quem illi tres Euangeliste hominem scripserant, esse etiam Deum ait: Quod factum est in illo, uita est . Et post pauca: Et  uerbum caro factum est .

15. Hunc itaque Ebionem philosophum secutus Marcellus Galata est; Photinus quoque, et [c 1Kb] ultimis temporibus Sardicensis Bonosus, qui a Damaso urbis Rome episcopo predamnatus est.

16. Paulus autem Samosatenus, qui fuit Antiochie episcopus temporibus Aureliani principis, uerum est quidem, quod Christum communiter, ut ceteri, natum hominem ex utroque parente definit; uerbum autem Dei Patris, non substantiuum, sed prolatiuum, uel imperatiuum sensit, atque pronuntiauit, non ut fides habet catholica, uerbum in substantia, uel essentia consubstantiuum, id est, Filium Dei Patris.

17. Photinus autem insanissimo Nestorio parem sententiam tenuit, uerbum Dei quidem non negans  esse in substantia; sed hoc extrinsecus in isto, qui ex Maria more communi coniugum natus est, Iesu inhabitasse peculiariter, et omnia illa per hunc fecisse in terris miracula, que in Euangeliis legimus. [d 27Kb]  uero, quod hic insanissimus dicit, nesciens quid loquatur Praxeas primus, inde post non multum Montanus, cum sua Prisca et Maximilla pronuntiant.

18. [a 23Kb] Post hec autem Sabellius et Marcellus, tempore quo impiissimus Arius exstitit, monarchiam se in Diuinitatis substantia retinere debere putantes, nefando errore decepti, ausi sunt Deum Patrem ipsum sibi Filium, ipsum sibi esse Patrem, ipsum sibi esse Spiritum sanctum, ipsum incarnatum, passum, crucifixum, ipsum a Iudeis omnia pertulisse, resurrexisse a mortuis, et omnia peregisse, que nos per Christum in persona propria eius, pro humani generis salute, gestasse credimus et confitemur.

19. Differentia itaque inter Samosatenum et Photinum,  ista sola est, qua Paulus uerbum Dei , , id est, prolatiuum et potestatis effectiuum uerbum sensit, non substantiuum, quod Greci , dicunt. [b 2Kb] Photinus autem Nestorii magister uerbum quidem hoc Dei esse in substantia negat, sed esse id Dei Filium non uult; habitasse uero peculiariter, uel adhesisse Christo Iesu de Ioseph et Maria nato, nec quidquam hunc plus fuisse quam hominem, cum impietate delirat, qui omnes omnino homines uite merito anteuenerit.

20. Photinum Romana Ecclesia, et participes huiusmodi prauitatis [c 1Kb] Homuncionitas nominat: Sabellianos uero cum antiquioribus similibus eorum, [d 1Kb] Patripassianos appellat; quia, ut dictum est, ipsum Patrem ipsum Filium sentiunt nomine unionis, qui aliquando  Pater, aliquando Filius, unus atque idem ipse sit sibi, etiam Spiritus.

21. [e 1Kb] Nestorius sane a Photino auctore suo in id tantum dissentit, quod ex uirgine Maria Christum asserit natum; in reliquis uero omnibus totus ipsius sequax, signifer, antesignanus est, et in id maxime, quod supra memoratum est, Dei uerbum Dei Filium non esse, nec dici debere, nec ullum, nisi Iesum ex Maria natum, Filium Dei dicendum, qui templum habitantis in se factus, ex indiuisa inter se et uerbi Dei societate et coniunctione hoc dici meruit, non tamen esse natura Filium Dei, ut qui ex hac unione Diuinitatis priuilegia consecutus sit, non ea habens natura, sed gratia.

22. Quod eius impietatis genus non hic in isto capitulo,  sed in aliis scriptis, in isto tamen codice insertis, et tractatibus continetur et legitur. Et inde est quod catholicus, qui legit, cautus esse debet de uarietate et inconstantia, quam utrum astutia, an uecordia ad alliciendum auditorem habeat, non est facile nosse: quouis tamen pacto, constat eum uarium esse, sibique contrarium. Quis autem non agnoscat huiusmodi hominem, aut tamquam astutum captatorem esse fugiendum; aut tamquam excordem, utpote sibi aduersantem, et ex uarietate confusum, nullo modo esse sequendum?

23. In illis sane duodecim capitulis, quibus ad hunc ipsum Nestorium sanctus episcopus Cyrillus scribens, rectam et sanam exposuit fidem, et hic a contrario singulis eis respondendo, contradicendum putauit,  secundum eius contradictionis capitulum retractandum est. Ibi namque ita ait: Si quis in uerbi Dei coniunctione, que ad carnem facta est, de loco in locum commutationem, siue conuersionem diuine substantie dixerit esse factam, eiusque diuine nature carnem capacem dixerit, aut partialiter unitam Diuinitatem carni; aut iterum in infinitum incircumscriptam cum diuina natura cextenderit carnem ad capiendum Deum, eumdemque ipsum natura, et Deum dicat et hominem; anathema sit. Quasi quisquam similis ei insanus ipsos saltem angelos non cogitet, qui, sicut scriptum est, igniti sunt spiritus; dictum est enim de eis: Qui facit angelos suos spiritus, et ministros suos flammam urentem .

24. [a 1Kb] Angelos ergo, quos frequenter et diuersis  temporibus ad sanctos quosque missos esse, sicut legimus, credimus quoque, ut his ad quos missi sunt possent esse uisibiles, humanum habitum gessisse, sumptis corporibus, certum est. Sed utrum tantum corpora ab his suscepta sint in quibus illi spiritus pro tempore habitando animarum rationalium ministerium impleuerint; an animata corpora, uatum more, extrinsecus inspirauerint, non est facile et temere horum aliquid affirmandum.

25. Que presumpta incerta tamquam certa, et Scripturis minime expressa opinio, Apollinarem Laodicenum, et postea Arianos , et Eunomium quoque, et ultimum Macedonium forte decepit, ut hinc sentirent et pronuntiarent Christum Dei Filium corpus tantum hominis,  non etiam animam suscepisse, pro anima autem Dei Filium uerbum Patris in illo suscepto corpore habitasse.

26. Quod si ita est, stulto uere sensus sui errore decepti sunt; illa enim Saluatoris humana susceptio, longe et ultra quam longe estimari potest, ab ista angelorum incomparabilis inuenitur; quia enim hec pro redemptione totius humani generis futura erat, oportebat a Saluatore totam et integram, que saluanda  erat, ac in celum subleuanda cum ipso, et inseparabilis in uita eterna mansura, totam, inquam, oportebat ab eo humanam gestari naturam. Hec autem angelorum pro tempore corporalis assumptio, ad exhibendum officium diuinitus imperatum, quocumque modo de duobus facta fuerit, id est, utrum animata, an sine animis corpora habuisse dicantur, in nullo fides catholica leditur.

27. Quamuis postea Apollinaris in peius uelut emendans, animam quidem fuisse in Christo confessus est, rationem autem seu mentem in ea hominis non fuisse, sed pro ea Deum Dei Filium exstitisse cum impietate delirauit.

28. Tot ergo et toties, ut diximus, uariis temporibus angeli, siue corporibus tantum sumptis, siue  etiam animatis eis susceptis, numquid commutati et uersi ex illa spiritali et angelica sua natura, corporei, uel etiam animales, facti esse umquam a quoquam dici uel credi potuerunt? Non utique; quid ergo ad effundendas nebulas imperitis hic insanus magister molitur ingerere? Ita ut si quis dixerit Filium Dei Deum uerbum, secundum Euangelium carnem factum, seu hominem factum, statim tamquam impiissimus, Diuinitatem in carnem uersam esse pronuntians, arguatur.

29. Illud autem quod in ipso isto capitulo ultimum posuit quam impium, quamque uanum sit, uideamus. Ait igitur Eumdemque ipsum si quis natura et Deum et hominem dixerit, anathema sit. uolens duplicem Christum introducere, uel incongrue sapere, quid  dixerit, ignorauit. Non enim uidit statim obiici sibi posse, neque Deum illum, neque hominem natura esse dixisse; quia idem ipse Christus, cum sit Deus et homo, immo, ut signatius dicatur et cautius, cum sit homo Deus, et Deus homo, non sit, nisi natura. Si, ut ei uisum est, natura non est , nec aliquid potest esse, quia quod natura non potest esse, prorsus esse nichil potest.





[APOLOGETICUS PRO XII CAPITIBUS.]





ADMONITIO IN APOLOGETICUM S. CYRILLI.

 Cyrillus epistole sue tertie ad Nestorium subiunxerat capita errorum duodecim, que quia singula subiectum habent anathema, uulgo anathematismi uocantur, quamquam ueteres malebant capitula dicere. Hec cum accepisset Nestorius, confestim Antiochiam misit ad Ioannem episcopum, rogans ut a prestantissimis duobus sue diecesis hominibus, Andrea Samosateno, et Theodoreto Cyrensi, refellenda, et Apollinarii Ariique errorum damnanda curaret.

Fecerunt ambo quod rogabantur, scriptumque singuli acerbum pariter atque amarulentum ediderunt, Andreas Orientalium nomine, Theodoretus suo; scripsit enim ille Antiochie, iste Cyri. Andree obiectiones probauit Ioannis synodus; misitque, opinor, Alexandriam per Possidonium ipsum diaconum, qui litteras Celesti i ac Cyrilli ad Ioannem attulerat. Theodoretus reprehensiones suas per Pheniciam uicinasque regiones sparsit, immo et in urbem regiam misit, gratificaturus amico Nestorio: has cum accepisset Euoptius Ptolemaidis Pentapoleos regionis episcopus, ad Cyrillum misit.

Uterque scripsit ante concilium Ephesinum, quod de se testatur Theodoretus in prefatione Pentalogii: utrique Cyrillus ante concilium respondit, quod uel ex eo constat, quod damnati a synodo Nestorii nusquam meminit, cum tamen magni in rem suam momenti futurum esset tantum Ecclesie iudicium.

Fuit uero Andreas ea tempestate inter Orientales doctrine fama pietatisque celebris. Tres exstant ad eum  Theodoreti epistole, prima inter editas a Sirmondo uigesimo quarto numero censetur; altera in quinta synodo reperitur; tertia apud Marium Mercatorem, quo interprete nunc primum editur. Ex prima intelligitur quantam ille sui opinionem apud omnes fecerat; ex secunda, non uenisse ad concilium Ephesinum, propter aduersam ualetudinem; ex tertia, pertinaciter adhesisse Nestorio; neque umquam in eius damnationem consensisse, etiam cogente per Aristolaum tribunum Theodosio.

Mirum sane, quod scribit Baronius , impulsum fuisse Andream a Ioanne Antiocheno, post solutum concilium, ad scribendum contra Cyrilli capitula, tulisseque eam pro impietate mercedem, ut ex monacho Constantinopolitano Samosatenus episcopus fieret: nam primo Constantinopolitanus ille monachus, post pacem Ecclesiarum, cum ad eum scriberet Theodoretus, adhuc erat monachus. Deinde Liberatus tradit, statim acceptis Cyrilli litteris, Nestorium a Ioanne petiisse, ut a suis argui capitula curaret, idipsumque refert ex Liberato Baronius ad ann. 430. Denique Theodoretus ante concilium se scripsisse testatus est; et ostendimus utrique a Cyrillo responsum ante ipsum quoque concilium. Cyrillus certe Theodoreto respondit, uelut homini ignoto: qui uero fuisset post concilium, cum Theodoretus rem schismaticorum, uel unus, uel inter primos promouerit? Postremo Andream Theodoretus iam episcopum, et quidem non ita pridem factum, Epheso litteris conuenit.

Incertum quousque uitam protraxerit, nam quod habet Theodorus lector: Rabbulas Edessenus episcopus cecus erat; Andreas uero Samosatenus accusauit eum, quasi contra duodecim capita Theodoreti scripsisset . Nihil potest ad chronologiam conducere, cum nichil sit Collectaneis huius uiri perturbatius. Non superuixit sanc ad annum usque 451, quo concilium Chalcedonense habitum est. In eo enim legitur nomen Rufini Samosatensis, qui, cum centesimo uigesimo primo loco sententiam dixerit, inter plures sexcentis episcopos, non ita pridem debuit Samosatensem Ecclesiam regere, quandoquidem credibile est pro ratione ordinationis recensitos esse Patres. Quare uix Andream reor ad usque ann. 440 uitam produxisse.

Methodus porro quam in hocce opere seruat ista fere est. Cyrillum arguit non tam erroris, quam quod pugnantia sit locutus; quod uocibus inconsultis et ambiguis utatur; et quod maligne forte aliquid latentis erroris dissimulet.

Ex duobus autem dumtaxat operibus Cyrilli depromit loca, que anathematismis opponat, ex epistola nempe ad Aegypti monachos, et homilia paschali 17, illamque primi tomi nomine, istam secundi appellat. Nam ista duo fuerunt aperti cum Nestorio dissidii prima uelut indicia, et quasi belli classica, fuerunt et ubique gentium notissima, cum propter homilie communitatem, tum maxime ob epistole factam de industria per urbes, et Constantinopoli maxime, cui Andreas scribebat, disseminationem.

Obseruandum sub finem, admodum pauca ab Andrea asseri que bonum sensum ferre non possint: quare non ita discrepare ipsum a Cyrillo, quin facile, si contentionis studium absit, conciliari queat: asseri dico, quia sententiam Orientalium uelut Nestorii nomine anathematismis appetitam subinde exponit, ut hec elucubratio non tam impugnatio hominis alicuius uideri possit, quam uel defensio iudiciumque Orientalis synodi, uel sententia de anathematismis, tamquam sibi contradicentibus.

Atque hec causa fuit cur Cyrillus, etsi interdum irascatur, propter importumtatem obtrectatorum, mitius tamen cum Andrea quam cum Theodoreto agat; in illo enim prouinciam unam totam, in isto singularem personam, et eam quidem sibi ignotam spectauit.



SANCTI CYRILLI ALEXANDRINI EPISCOPI APOLOGETICUS PRO DUODECIM CAPITIBUS ADuERSUS ORIENTALES EPISCOPOS, quorum nomine Andreas Samosatenus obiectiones scripserat. Interprete Mario Mercatore.


 Qui suam mentem Deo ter [Baluz. om. ter] sancto deuouere festinant, et ueritatis cupiunt inherere dogmatibus, aspernantur quidem sceleratorum hereticorum profanos uanosque [Baluz. nouosque] sermones; intendentes autem intestinum arcanumque mentis oculum diuine Scripture, atque inde eam sententiis bonis armantes, in illos qui recta deprauant constanter exsurgunt, prope exclamantes: Zelo zelati sumus pro Domino .

Nestorio igitur multas diuersasque blasphemias profundente in Christum omnium Saluatorem, et quasi funditus euertente magnum et uenerabile incarnationis mysterium; existimauimus ingens esse periculum,  de his tantis talibusque reticere; itaque eum sepe numero monuimus ab huiusmodi blasphemiis abstinere. Sed postquam nichil omnino profecimus, necessario studuimus defendere dogmata pietatis. Notauimus igitur quedam capitula ex ipsius blasphemiis, et ea utiliter anathematizauimus, id est, eos qui eadem cum illo sentiunt; obtemperantes beato Paulo dicenti: Si quis uobis euangelizauerit preter id quod accepistis, anathema sit. Sed licet nos, aut angelus de celo euangelizet uobis, preterquam quod euangelizauimus uobis, anathema sit .

Sed nescio, quomodo [a 1Kb] quidam moleste id tulerint, uel eiusdem amentie socii, et consimiles; uel dissimulantes  quidem eadem cum ipso sentire, adiuuantes uero communibus [Baluz. eum omnibus] modis; et eos qui pro Christo loqui uelint, odio dignos conantes efficere: sed hoc illos consequens fuerat cogitare, quod si magis doctores prauos obiurgassent, id ipsum illis Christi dilectionem beneuolentiamque comparasset. Nunc uero id egerunt, quod eos gerere minime oportebat; eos enim infestos sibi esse dixerunt, quorum si fuissent imitatores, cum his ipsis capita sua corona sempiterne glorie redimissent.

Reprehenderunt igitur anathematismos quasi non recte factos; deinde singulis opposuerunt sue mentis inuenta, et nescio quas ineptias, sperantes se posse subrepere [Baluz. subripere] imperitis, et iis qui incuriose eorum uerba accipiunt.

 Fuit igitur necesse, etiam nosmetipsos illis opponere ueritatem, et criminationem inanissimam propulsare, et probare illos maledicos et reprehensores magis quam scrutatores esse totius ueritatis. Prepositis igitur singulis anathematismis, subiectis etiam, que sunt ab illis obiecta, nostra subiunximus, peritos sancte Scripture iudices facientes, et eorum rectum suffragium expetentes qui habent scientiam ueritatis.



ANATHEMATISMUS PRIMUS.

Si quis non confiteatur Deum uere esse Emmanuel, et propterea sanctam uirginem esse , peperit enim carnaliter carnem factum Dei uerbum; anathema sit.



REPREHENSIO HAERETICORUM.

 Ecquis carnem factum Dei uerbum, CARNALITER natum esse confiteatur? Nam si CARNALITER mater [Baluz. om. mater] peperit, quomodo iam uirgo est? Deinde ubi ponemus dictum illud: Spiritus sanctus superueniet in te, et uirtus Altissimi inumbrabit tibi ; siquidem carnaliter iuxta ipsum, et non diuino modo uirgo sancta peperit? Et quomodo eum stella miris modis apparens indicabat? Quomodo Magi ex Perside, stella duce, aduentabant, querentes eum qui fuerat natus, et inuento offerebant dona, intelligibili atque uisibili conuenientia ? Quomodo angeli de celo descendentes, generationem ipsius pastoribus mixti cantabant, dicentes: Gloria in excelsis Deo, et in terra pax hominibus bone uoluntatis ? Carnalisne, an diuine magis hec  sunt generationis indicia?

Alioquin, si incuriose et inconsiderate ipsas uoces acceperimus, conuersionem uerbi, et mutationem in carnem factam esse confingemus, ac sic, et peccatum, et maledictionem, ipsum factum esse existimabimus, nisi et ea que sequuntur, et ea que antecedant in libris, et ipsam Scripture consuetudinem inspiciamus, et natum esse uerbum carnaliter, inhabitationem in carne accipiamus, iuxta Euangeliorum sensum.



RESPONSIO ORTHODOXI.

Carnalis dispensationis unigeniti Filii Dei mysterium sapientissimus Ioannes euidenter ostendit dicens: Et uerbum caro factum est, et habitauit in nobis  . Hec recte intelligentes beatissimi Patres, qui suo tempore [Baluz. tunc temporis] Nicee congregati sunt, ipsum dixerunt ex Deo Patre natum uerbum, per quod [Baluz. quem] et cum quo omnia fecit Pater, lumen de lumine, Deum uerum de Deo uero, incarnatum, et hominem factum, id est, coniunctum esse carni habenti animam rationabilem; et et hominem factum, Deum tamen remansisse.

Quod uero inconuertibiliter et inconfuse adunatio illa facta sit, nulli esse dubium potest, cum Dei uerbum id quod ante fuerat remanserit, licet factum sit caro. Nam id quod dicitur incarnari, non in naturam carnis conuertitur; sed aliud quiddam intelligitur preter carnem, carni tamen coniunctum.

Id sentientes beati Patres sanctam uirginem  nominauerunt: crediderunt enim quod incarnatum et hominem factum peperit Filium, per quem omnia fecit Pater. At uero Nestorius nouarum blasphemiarum nobis inuentor huic opinioni repugnat, et uituperat quasi non uere dici debeat ; quippe dicit: Interrogaui eos sepe: A sancta uirgine Deitatem dicitis natam? Fugiunt statim responsionem. Et quis, aiunt, adeo blasphemator est, ut in illa, que peperit templum, dicat a Spiritu Deum creatum? Deinde ubi ego adiecero: Quid ergo nos absurdum facimus, persuadentes hanc uocem uitare, et uenire potius ad communem significationem duarum naturarum? Tunc illis blasphemia uidetur esse quod dico: Aut ergo aperte confitere Deitatem natam esse ex sancta uirgine; aut si hanc uocem quasi blasphemam fugis, cur  eadem mecum sentiens simulas non sentire ?

Illo igitur uiolenter urgente , immo potius scelerate sollicitante eos qui sanctam uirginem appellant , ut confiteantur carnis fuisse germen Diuinitatem, et exstantie (Baluz. substantie] initium ex muliere habuisse Deum uerbum; nos probare uolentes quod ab huiusmodi opinione prorsus abhorreamus , peperisse diximus uirginem carnem factum Dei uerbum, hoc est, hominem, iuxta Scripturas; peperisse autem carnaliter, hoc est, secundum carnem; etenim Deus et Pater diuino modo peperit ex sese Deum Filium. Sed quoniam id quod ex carne nascitur, caro est , peperit uirgo,  quasi caro, carnaliter. Neque uero interimo generationis miraculum, neque abnego sancti Spiritus operationem, per quam in uulua finxit id quod natum est; sed magis demonstro quia quemadmodum Deus parit diuine, et ut decet Deum, iuxta suam naturam, sic etiam homo, humane, et caro, carnaliter.

Cum sit igitur Deus natura uerbum, licet factum sit caro, prodiuit diuine, et ut uerum decuerat Deum; solus enim habuit matrem innuptam, et eam uirginem reseruauit, que eum carne pepererat. Atque illud admiror, quod cum pigeat ipsos sanctam uirginem dicere , diuino modo ipsam perhibent peperisse, neque enim diuine nascitur homo communis.

 Deinde dona a magis aiunt oblata, et intelligibili et uisibili conuenientia; diuidunt ergo rursus in duos, post coniunctionem, unum Dominum Iesum Christum; intelligibilis enim factus est uisibilis, non conuersione nature, sed coniunctione corporis, quod uisibile est. Et certe spectatores ipsos et ministros uerbi fuisse sanctos apostolos, sacre littere docuerunt; cum sit omnibus planum, incorporale et intractabile esse Dei Patris uerbum. Sed audio dicere sanctos discipulos: Quod erat ab initio, quod audiuimus, quod uidimus, quod inspeximus oculis nostris, et manus nostre contrectauerunt de uerbo uite . Conuenientia igitur dona fuerunt uni, id est, Christo; est enim in uno Deus simul et homo; ideoque, nato ipso, chori angelorum, et agmina spirituum,  saluatorem eum, liberatoremque clamabant.

Sed quoniam, Euangelista dicente: uerbum caro factum est ; uereri se aiunt, ne si suam significationem seruet , conuersio quedam intelligatur facta in diuina uerbi natura. Laudo quidem timorem, illud autem admiror, quod excipientes dictionem, et ueram necessariamque significationem, ita aiunt uerbum factum esse carnem, ut dicitur factum maledictio et peccatum . Deinde quare cum uideantur sibi esse sagacissimi, non uident, quod beatus Euangelista dicens, , omnem opinionem conuersionis interimat, adiiciens statim: Et habitauit in nobis?

Preterea absurdum est audere dicere, sic factum esse carnem uerbum, ut dicitur factum maledictio et  peccatum: neque enim uere et proprie maledictio factum est et peccatum; sed iustus inter iniquos reputatus est , ut peccatum destrueret, et uocatus est maledictum, qui benedicit creaturam, ut maledictionem solueret nostram, et liberaret pena credentes in ipsum. Non fuit ergo uere maledictio et peccatum; sed utrumque uocatus est, ut maledictionem destrueret et peccatum.

Igitur si simili modo factus est caro, destruxit et carnem, sicut maledictionem uidelicet et peccatum: et neque factus est homo, neque incarnatus est uere, sed in tantum mysterium, et in nudis uocabulis Incarnationis ratio inuenietur et modus.

Tollitur autem penitus etiam resurrectionis spes: In cuius igitur morte baptizati sumus ?  Ubi est uerbum fidei, quod predicamus? Confitentes enim quod Dominus est iehsu, et credentes, quod Deus eum a mortuis suscitauerit, saluamur . An in unum similem nostri et communem hominem fides est nostra? An non magis in humana forma propter nos factum uerbum adoramus? Non ergo accepit serui formam , qui liber, id est, Deus. Non humiliauit sese, qui dignitatis [Baluz. deitatis] fastigiis conspicuus est [Baluz. enitescit], et qui est in equalitate Patris et forma. Non se immisit in exinanitatem,  qui ex sua plenitudine creature omnia bona dispescit [Baluz. dispertit].

Apage istam dementiam, aliter nos erudiuere beatissimi Patres: incarnatum enim et hominem factum uere dixere Dei Patris uerbum incorruptibiliter [Baluz. inconuertibiliter] et inconfuse; arcanus autem est, ineffabilisque dispensationis modus; testes uero dictorum meorum uocabo sermones ipsorum.



PETRI MARTYRIS ET EPISCOPI ALEXANDRINI.

Euangelista ueritatem dicens: uerbum caro factum est, et habitauit in nobis . Ex illo tempore scilicet, quo Angelus salutauit uirginem dicens: Aue gratia plena, Dominus tecum . Dominus enim tecum, dixit Gabriel, pro eo quod est, Deus uerbum tecum; significat enim id nasci in uulua, et  carnem futurum, iuxta id quod scriptum est: Spiritus sanctus superueniet in te, et uirtus Altissimi obumbrabit tibi; ideo quod nascetur sanctum, uocabitur Filius Dei .



ATHANASII EPISCOPI ALEXANDRIAE.

Unde etiam cum caro ipsius nasceretur ex Maria , ipse dicitur natus, qui prestat, ut alii nascantur [Baluz. nascerentur], ut nostram in semetipsum generationem transferret.



EIUSDEM DE EPISTOLA AD [a 1Kb] EPICTETUM.

Quomodo autem uel dubitare ausi sunt, qui dicuntur esse Christiani, utrum [Baluz. nisi] Dominus, qui processit ex Maria, Filius quidem sit Dei, substantia et  natura; secundum carnem uero, ex semine Dauid, et ex carne sancte Marie? Qui porro adeo audaces fuerunt, ut dicerent Christum, qui carne sit passus et crucifixus, non esse Dominum, et Saluatorem, et Deum, et Filium Patris? uel quomodo se uolunt nominari Christianos, qui dicunt in hominem sanctum, quemadmodum in unum aliquem prophetarum superuenisse uerbum, ac non magis ipsum hominem factum, corpore sumpto ex Maria; uel alium esse Christum, aliud uerbum, quod ante Mariam, et ante secula erat Filius Patris? Aut quomodo possunt esse Christiani, qui dicunt, alium esse Filium, et aliud Dei uerbum?

Hanc nos sanctorum Patrum opinionem sequimur et fidem; sin uero est, qui diuersa doceat, et nouas uoces inducat, extra rectam conculcatamque semitam  uidetur errare. Quod uero non sit inusitatum, nec insolitum sanctis Patribus dicere CARNALITER eum natum; sed magis hec dictio sit frequens et sepius usurpata. Nihilominus infra scripta dicta monstrabunt, que se ita habent.



[b 1Kb] AMPHILOCHII ICONII EPISCOPI.

Nam nisi ille fuisset CARNALITER procreatus, tu numquam fuisses spiritaliter recreatus; et nisi ille sustinuisset formam seruilem, tu numquam fuisses adoptionis  gloriam consecutus. Hic quoque carnaliter positum est, pro eo quod est secundum carnem; quemadmodum etiam diuine, id est, secundum diuinitatem.

Obiectio Orientalium ad secundum anathematismum, Cyrillique responsio nusquam reperitur in codicibus, uel editis, uel manuscriptis, quos quidem ego uiderim; fuisse tamen aliquam uel inde patet, quod in obiectione ad tertium anathematismum Andreas dicat, aliquid se rursum Cyrillo ex suis ipsiusmet uerbis opponere, cum tamen inde omnino nichil in obiectione ad primum anathematismum opposuerit. Quid quod in secundo anathematismo totius rei cardo uertebatur, quandoquidem sermo fuit de , id est, de principio, quo concesso, tota Nestorii heresis euertebatur, et fides catholica constabat. Non est autem admodum credibile, nichil de summa totius rei dictum fuisse ab homine, qui Nestorii patrocinium susceperat.



ANATHEMATISMUS TERTIUS.


Si quis in uno Christo diuidat substantias, post unitatem, et coniunctione sola coniungat secundum uel dignitatem, uel auctoritatem, uel dominationem: ac non magis conuentione quadam, que sit facta per naturalem; anathema sit.



REPREHENSIO HAERETICORUM.

Rursus illum suorum admonebimus uerborum, conuincentes ipsum duas substantias dixisse in his, que scripsit in primo tomo, hoc modo: Ergo quantum pertinuit ad propriam naturam, non [Baluz. non solum ipsum] per se sanctificatum est uerbum Dei Patris; sin uero est qui credat eum, qui est natus ex sancta uirgine, unctum esse et sanctificatum solum  ipsum per se, et propterea Christum fuisse nominatum, etc. . Quomodo igitur oblitus suorum, in unam substantiam contrahit, confundens naturas, diuinam naturalem uocans?

Et quis umquam accipiat naturalem diuinam in dispensationis mysterio? Nam si est illa naturalis, ubi est gratia? ubi diuinum mysterium? Nature enim, sicut edocti sumus, semel a Deo constitute, necessariis legibus seruiunt. An erit iterum, per et legem nature, dispensationis ratio, iuxta fabulosa illa , id est, mille annorum, Apollinarii [Baluz. Apollinaris] inuenta.

Apollinarii et mentionem  nullam fecerunt hereseologi, Epiphanius, Philastrius, Augustinus, Theodoretus, et auctor Predestinati; fecerunt tamen tres grauissimi scriptores, Basilius, Gregorius Nazianzenus, et Hieronymus, cuius sunt hec uerba de Papia: Hic dicitur mille annorum Iudaicam edidisse , quem secuti sunt Ireneus et Apollinarius, qui post resurrectionem aiunt in carne cum sanctis Dominum regnaturum . Immo cum aduersus Ireneum, implicatum ad hunc errorem, Dionysius Alexandrinus scripsisset, testatur Hieronymus  duobus uoluminibus respondisse Apollinarium.



RESPONSIO ORTHODOXI.

Diuinus Paulus, quemadmodum factum sit homo unigenitum Dei uerbum, planum omnibus faciens, utpote dispensator mysteriorum Dei, et ipsum habens  in se loquentem Christum: Non enim angelos apprehendit, inquit, sed semen Abraham apprehendit. Unde debuit in omnibus assimilari fratribus, ut misericors fieret, fidelis pontifex ad Dominum . At nos id dictum rectis suffragiis coronantes, sanctam Scripturam ubique sequentes, et diuinorum magistrorum uoces admirantes, immo uero leges esse eas sanctissimas arbitrantes, non sanctorum angelorum, neque suam naturam, apprehendere dicimus Dei uerbum et Patris; sed ut placitum est diuinis litteris, credimus inumbrasse sancte uirgini, quippe cum sit uirtus Patris altissimi, et finxisse sibi corpus ex ea, operatione tamen Spiritus sancti, et factum esse hominem, et nuncupatum Filium Abrahe et Dauid; cum non desiisset esse uere Filius Dei et  Patris, sed mansisset in sua natura, et maiestate, et gloria deitatis, licet factum sit caro: inconuertibilis enim Deus est, et omni conuersione ualentior.

Est igitur unus atque idem, Filius et Dominus, et ante incarnationem et post incarnationem. Et diuidere unum in duos, et ueram labefactare, et separare in partes, et seorsum dicere hominem, seorsum Deum, impietatis est crimen ingentis.

ueram uocat, quam alias dicit: nulla enim uera est, nisi que res ipsas, seu coniungit, non item solas rerum qualitates. Nam omnis e multis unum quiddam facit; illud uero si fuerit substantiale aliquid, uera est simpliciterque dicta ; si qualitas aliqua, uel aliud quiddam preter substantiam, non est uera, sed tantum et , siquidem, ut ait Philosophus, substantia ut est ens , ita et . Quare omnis , que  non est, ut aiunt in scholis, in unitatem substantie, siue substantia pro natura sumatur, siue pro hypostasi, non est, secundum Cyrillum, , sed tantum . Unde hoc in negotio synonyme sunt iste uoces, , , , , quemadmodum ex opposito , , , , , etc. Unde quod mirabilius est, apud Cyrillum, ubi de sermo est, pro accipitur: sed id postea exponetur.

uerum his omnibus comtemptis, Nestorius ausus est ista uerba proferre : Hoc autem sentite in uobis, quod et in Christo Iesu, qui cum in forma Dei esset, se exinaniuit, formam serui accipiens. Non dixit: Hoc sentite in uobis, quod et in Deo uerbo, quod cum in forma Dei esset, formam serui accepit.  Sed ubi dixit, Christum, quasi duarum naturarum appellationem, sine periculo eum, et formam serui quam accepit, nominauit, et Deum; cum ea absque peccato dicantur de naturarum duplici et separabili ratione. Et rursus in alio tractatu : Ut in nomine, inquit, Iesu omne genu flectatur, celestium, et terrestrium, et infernorum, et omnis lingua confiteatur, quia Dominus est iehsu Christus [Baluz. add. in gloria Dei Patris]. Propter illum qui portauit, eum qui portatus est, colo; propter inuisibilem, ueneror apparentem; numquam ab eo qui apparet, Deus separatur: ideo nec ego honorem separo. Separo naturas, sed unam facio uenerationem. Et rursus in alio tractatu : Dic eum, qui assumpsit, quia  Deus est; dic eum qui assumptus est, quia seruus. Adde coniunctionis deinde dignitatem, quia duorum auctoritas communis est; quia duorum eadem dignitas, manentibus naturis, confitere dignitatis unitatem.

uides eum naturas ubique separare; unam uero facere, ut ipse ait, uenerationem, et communem auctoritatem dicere, et solam dignitatis . Quidquid autem commune est, non uni potest esse commune, sed uel duobus certe, uel pluribus separatim et seorsim intelligendis. Pro qua igitur causa criminati sunt sermonem, quo [Baluz. quia] hec anathematizamus? Quod tantum crimen admisimus, si profanis et nouis Nestorii fabulis pietatis dogmata opponentes, tuitionis fratrum competentem habuimus rationem?

 Sed quoniam aiunt me meis aduersari sermonibus, et ad probationem huiusce rei recitant partem epistole mee, que est ad sanctos monachos scripta; decere existimaui, ad hoc quoque uerbis me competentibus respondere: aiunt enim duas et me dixisse substantias, et hoc sibi ad probationem sufficere arbitrantur. Posita igitur parte epistole, inferam mox ea, quibus mendaces ubique et uaniloqui conuincantur.

Epistola: Ergo quantum pertinuit ad propriam naturam, non sanctificatum est solum ipsum per se Dei uerbum; sin uero est, qui existimet eum qui est natus ex sancta uirgine, unctum fuisse, et sanctificatum solum ipsum per se, proptereaque Christum esse nominatum, procedat in medium, et probet, quod unctio sola sufficiat,  eum, qui ungitur, declarare glorie Patris consimilem, eiusdemque sedis esse cum Deo, qui est omnibus eminentior.

Nam quia Dei uerbum seorsim nominatum Christum, Nestorius nouarum blasphemiarum nobis [Baluz. nouus] inuentor affirmat; seorsim autem et separatim Christum alium, qui est natus ex uirgine: nos huiusmodi ipsius opinionem, tamquam minus aptam, et incongruam, et extra terminos positam ueritatis, uituperamus; et neque Dei Patris uerbum solum ipsum per se et seorsim unctum esse oleo letitie affirmamus, neque porro seorsim et solum ipsum per se [Baluz. add. ut] hominem, et alium esse Filium uerbum Dei Patris, preter illum, qui est natus ex uirgine; sed unum magis Christum oportere affirmamus,  ab omnibus nominari incarnatum, et hominem factum unigenitum Dei uerbum: Unus enim Dominus, una fides, unum baptisma . Nulli igitur uolenti recta sentire obscurum est, illos deprauare eorum, que a me sunt scripta, sententiam, et hic quoque calumniam facere ueritati.

Id autem etiam ob aliam causam rectum est, et ab omni procul uituperatione summotum: nouimus enim uidelicet, quia aliud quiddam [Baluz. alia quedam] est caro proprietate nature sue preter uerbum, quod est natum ex Patre; aliud porro ratione nature sue  unigenitum Dei uerbum: uerum scire id ita esse, non est diuidere naturas post unitatem.

Naturas seu posuit pro hypostasibus, quod curiose obseruandum; sed nomine aliud nichil intelligit, quam quod in scholis res nature dicitur, opponiturque, ut aiunt, enti morali, aut etiam accidenti. Quare uox ista , prout ex adiunctis determinatur, ita uarias significationes sortitur, atque ita apud Cyrillum idipsum est quod hypostasis uerbi; contra uero est communis personarum diuinitas, pariter in humanis; propria utique est ipsius, ut loquuntur, singularitas; est natura communis, etc.

uerum si quis uelit uim mysterii perspicaci mentis oculo intueri, et [Baluz. ex] eo ipso facile intelligat, quod a principio diximus, quia non suam naturam  apprehendit Deus uerbum, [Baluz. add. sed] semen Abrahe; [a 1Kb] quo sumpto ex beata uirgine, processit homo, ut fratribus assimilaretur, et appellaretur primogenitus, qui est unigenitus. Sed tametsi alterius nature sit corpus, preter uerbum Dei Patris, attamen est unus, et Christus, et Filius, et Deus, et Dominus, licet factus sit caro; et uere unitatis rationem labefactare periculosum est, et secernere in duos filios [Baluz. in duas partes] substantias, et eas diuersas quidem esse dicere inter se, et separatas proprietate sua, solam autem habere coniunctionem extrinsecus, et honorariam.

Si uero dicamus naturalem , ueram dicemus; maxime cum diuina Scriptura hac dictione tam frequenter utatur. Scribit alicubi beatus Paulus: Et eramus  natura filii ire, sicut ceteri . Nemo est autem qui dicat, iram diuinam natura habere substantiam, ita ut etiam ipsius filii dicantur esse peccantes: nam si ita dixerimus, erimus nempe Manicheorum furori consimiles; sed NATURA, posuit pro eo quod est, uERITATE.

Ergo non confundentes naturas, nec, quemadmodum aduersarii commemorant, inter se eas commiscentes, naturalem dicimus factam; sed ex duabus rebus dissimilibus, id est, ex deitate et humanitate, unum factum esse Christum, Filium, et Dominum, ubique affirmamus. Apollinaris uero dogmata nulli omnino cure [Baluz. cause] sunt nobis; eos etenim, qui semel tamquam ueritatis corruptores damnati sunt, conuenit auersari.

 Ex duabus, ut loquuntur, specie dissimilibus naturis facta est una hypostasis, unusque Christus, unus Filius, unus Dominus, unus, inquam, substantialiter, et , non unus tantum moraliter, et .



ANATHEMATISMUS QUARTUS.

Si quis personis duabus, siue substantiis, uoces, que sunt in euangelicis uel apostolicis scriptis, dispertiat; uel que de Christo a sanctis dicuntur, uel que ab [Baluz. ex] ipso de se ipso, et has quidem, ut homini, qui preter Dei uerbum seorsim intelligatur, deputet,  has uero, ut diuinas, soli Deo uerbo; anathema sit.



REPREHENSIO HAERETICORUM.

Hic quoque ipsum suorum dogmatum conuenit admonere, in quibus ait : Et si audieris [Baluz. audierit], quod proficiebat etate et sapientia et gratia, ne profectu sapiens fuisse  Dei uerbum putaueris; sed ne illud quidem ausis dicere, quod profectum etatis, sapientie et gratie homini assignemus. Sed etsi neget Scripture testimonium, docens, quod iuxta uisibilem carnem Domini profectus fiebat, non est tamen tempus modo ipsum conuincere, nobis ad capitulum propositum festinantibus: ut enim probemus, ipsum duas substantias dicere, et sibimetipsi repugnare, posuimus ea que ante  dixit.

Personis autem duabus, uel substantiis duabus, uel duobus [Baluz. om. duobus] filiis, seiungentes , siue unum Filium, uoces aptare non conuenit: indiuidua enim et inseparabilis summa illa , et unus est Filius, omni ratione, et omnibus modis. Seruata igitur unitate, unoque et Filio et Christo et Domino demonstrato, uni eidemque Filio, ea que dicuntur, oportet aptare. Non diuidere autem uoces euangelicas, uel que ab ipso Domino de seipso dicuntur, uel que in litteris apostolicis posite sunt furoris ingentis est.

Nam si uoces non diuidamus, quibus oculis inspiciamus Eunomianos, uel Arianos, qui omnia, que dicuntur, in unam solent conferre naturam, et humiles humanitatis uoces ad diuinitatis referre fastigium?  uel quomodo intelligamus Domini uoces, qui propter carnis naturam uisibilem dixit: Non ueni meam uoluntatem facere . Et illud: Mandatum accepi, quid dicam, et quid loquar . Et: Ego ex me nichil facio . Et: Ascendo ad Patrem meum, et Patrem uestrum, et Deum meum, et Deum uestrum , et cetera huiusmodi?

Nam si indiuidue sint uoces, sicut et nature, erit ipsius per se unigeniti Dei Deus Pater; minister uero, et internuntius mandatorum Patris Filius, iuxta deitatem. Et si humiles uoces in naturam deitatis referamus, cui ascribamus: Ego et Pater unum sumus ; et: Quod eadem faciat ipse, que et Pater. Et: Quemadmodum enim Pater suscitat mortuos, ita et Filius, quos uult, uiuificat ? Sed  est certe, iuxta [Baluz. add. ipsius] Domini uocem, [a 1Kb] Pater, et Pater et Deus ipsius: Deus quidem illius, qui nouissimis temporibus ex semine Dauid factus, secundum carnem est; Pater uero uerbi, quod ex ipso eternum [Baluz. caste] impassibiliterque et semper est natum, filietate uno modo seruata [Baluz. seruanda] et manifesta. Quomodo enim accipiemus: Amen, amen dico uobis, antequam Abraham esset, ego sum ; et: Omnia per ipsum facta sunt ;  si uoces sint indiuidue? Ascribemusne uocem nature Baluz. naturalem] illi, que nouissimis temporibus ex semine Dauid facta est, dicentes nempe [Baluz. om. dicentes nempe], antequam Abraham esset, et Dauid esset, ipsam fuisse, et omnia per ipsam facta?

An magis pietatis intuitu, naturis inconfuse manentibus, et unitate indiuisa, uoces secundum uim coniunctarum naturarum, sicut supra dictum est, imputemus, in unum filium, et Dominum, et Christum, non in unam naturam, omnia conferentes? Sic ut ex uno nomine naturam utramque intelligamus, propter summam, et nobis inintelligibilem: Ut nemo ascendit in celum, nisi qui de celo descendit, filius hominis, qui est in celo ; et porro: Si uideritis hominis filium ascendentem, ubi erat antea  ; nonne ex appellatione filii hominis, et illum, qui inconfuse et inseparabiliter est ei coniunctus, accipimus? [b 1Kb] nam et si filium hominis se dixerit, propter assumpte et uisibilis carnis naturam, Deum se tamen factis ostendebat, et porro iehsu Christus per quem omnia , et porro, iehsu Christus heri et hodie, idem ipse et in secula . Si heri et hodie, quomodo per ipsum omnia? Et si per ipsum omnia, quomodo heri et hodie? Sed et quod omnia per ipsum uerum est; et quod heri et hodie, credendum est; et quod idem et in secula, certissimum est, si secundum diuersitatem naturarum inconfuse et inseparabiliter coniunctarum, uoces aptauerimus, intelligentes, secundum quod uisibile est, heri et hodie, secundum intelligibile, in secula;  secundum uero filietatis coniunctionem, unum eumdemque.



RESPONSIO ORTHODOXI.

uidelicet hec intentio eis est, qui inconsiderate et temere obiurgari contendunt anathematismos, quos tam utiliter, et necessario fecimus, nichil ut possint [Baluz. nichil prorsum] rectum, nec sentire, nec dicere, sed se tantum maledicos et obtrectatores ostendere: nam si sue mentis oculum scriptis diligenter uoluissent intendere, certe cognoscerent, se magis anathematismum suffragiis comprobare, et ex his, que ipsi accusant, euidenter ostendere, non imperite esse a nobis factum, [c 1Kb] et quomodo id prestent, dicam.

uir bonus Nestorius, cum in Ecclesia predicaret  hoc dixit : Ut id euidentius clariusque omnibus fiat, et Arianis et Eunomianis, et Apollinaristis, et omnibus, qui sunt eiusdem gregis, studium est dicere, , quasi, commixtione quadam facta, et naturis minime diuisis [Baluz. diuidendis] uoces humiles non de humanitate acciperentur, et locum inuenirent aduersus deitatem, tamquam omnia, que dicuntur, de uno eodemque dicantur. His ita dictis, commodissime anathematismus a nobis est factus,  non concedens, in duas personas diuidi, uel in duas substantias unum Dominum Iesum Christum.

Quod uero ipsi quoque dictis nostris assentiant, conspicuum est ex his que et sentire ipsi, et scribere studuerunt, que se ita habent: Personis autem duabus, uel duabus substantiis, uel filiis duobus  uoces aptare non conuenit: indiuidua enim et inseparabilis summa illa , et unus est filius, omni ratione, et omnibus modis; seruata igitur summa unitate, unoque, et Filio, et Christo, et Domino, demonstrato, uni eidemque filio ea, que dicuntur, oportet aptare. Ceterum, iuxta uim naturarum coniunctarum, uni filio que dicuntur, aptare oportet. Ergo si summa illa seruanda est, que iam diuisionis ratio possit irrumpere [Baluz. interrumpere]?  et si quis diuidere audeat, procul a recta semita uidetur errare, et a pietatis dogmatibus abhorrere.

[a 1Kb] Quid igitur dicit anathematismus? Si quis diuidat uoces hoc modo, ut has quidem tamquam homini, qui preter Dei uerbum seorsim intelligatur, deputet; has uero tamquam diuinas, soli Deo uerbo; anathema sit. Ergo si hi, qui diuidunt et separant in hominem seorsim, et in Dei [Baluz. Deum] uerbum seorsim, non diuidunt unum Christum, nec duos filios dicunt, merito mihi succenseant obiurgatores; sin uero ita sentire, plane diuisio est, quamobrem meos obiurgauerint sermones; cum presertim ipsi quoque ex his, que dicunt, indiuiduum et unum per unitatem summam confiteantur esse Emmanuel?

[b 1Kb] uoces quidem singulas, que sunt dicte, uel de  Christo, uel ab ipso, prudenter sapienterque accipiendas, et ipse laudans assentio, et omnes qui solent recta sentire: alie enim diuine sunt, alie carnis dispensationi magis conuenientes. Sed quoniam unus idemque est Deus simul et homo, propterea nunc diuine loquitur, nunc humane: unius tamen Iesu Christi, et hos et illos affirmamus esse sermones, neque diuinitate nudantes templum, quod est natum ex uirgine; nec sine carne dicentes esse uerbum Dei et Patris, post arcanam et ineffabilem unitatem.

Illud autem admiror, quod cum uideantur mea curiose rimari, et quemadmodum ipsi existimant, subtiliter meas scrutentur epistolas; illa quidem, que sunt in ipsis utilia et necessaria, et ad probationem  rectorum dogmatum pertinentia, consulto pretereunt. Inuadunt uero satis agiliter et impigre, si quid illis uisum fuerit, uel tenuissimam habere suspicionem, per quam possent [Baluz. possint] calumniam nobis inferre. Meminero autem meorum dictorum; scripsi enim in epistola ad Nestorium hoc modo : uoces autem Saluatoris nostri, que sunt in Euangeliis, neque duabus substantiis,  nec duabus personis diuidimus. Neque enim duplex, sed unus est et solus Christus, licet ex duabus rebus diuersis intelligatur in unam inseparabilemque unitatem fuisse collatus: sicut etiam homo, licet ex anima intelligatur et corpore, non ideo duplex est, sed unus ex utroque. Sed humanas uoces, necnon etiam diuinas, ab ipso prolatas esse, rectissime confitemur. Ubi enim, ut Deus, de se docet [Baluz. dicit]: Qui me uidet, uidet et Patrem meum ; et: Ego et Pater unum sumus ; diuinam ipsius intelligimus, arcanamque naturam, per quam est unum ad Patrem suum, propter substantie : est enim imago et figura, et lumen glorie ipsius. Ubi uero humanitatis mensuram non inhonorans Iudeos alloquitur: Nunc me queritis interficere hominem, qui  ueritatem uobis locutus sum ; nichilominus ipsum, qui est in equalitate et similitudine Patris, Deum [c 1Kb] uerbum ex ceteris ipsius humanitatis conditionibus agnoscimus. Nam si necesse est credere, quia cum sit Deus natura, factus sit caro, siue homo, animata carne anima rationabili; quare quemquam pudeat uocum ipsius, si humano more sint dicte? Si enim refugiat [Baluz. hic et infra, fugiat] sermones, qui uidentur homini conuenire, quis eum cegit fieri hominem similem nostri? Qui uero se propter nos misit in uoluntariam exinanitatem, quam ob causam refugiat competentes exinanitati sermones? De una igitur persona uoces omnes euangelice dicende sunt, et de una substantia uerbi incarnati: Unus enim Dominus iehsu Christus , iuxta Scripturas. Igitur non  ostendimur, ignorare dispensationem, que unicuique uox [Baluz. uoci] conueniat; sed magis non permittere , et spiritum [Baluz. Christum] non habentibus, duos filios nominare, uel dicere, diuidentibus a sese substantias, post inseparabilem unitatem.

Sed quoniam breuissimam partem nostre epistole in principio suorum posuere dictorum, interminantes se quodam nos tempore conuicturos, quasi non mediocriter delinquentes in uerbum Dei et Patris, et nature ipsius inconsultissime ascribentes id, quod carni conuenit, incrementum; age etiam super hoc quoque; que sunt respondenda; dicamus, illam omnem partem epistole apponentes: timentes enim illi scilicet ueritatem, et subrepere [Baluz. subripere] auditoribus festinantes, partem illam tantummodo  posuerunt, que ipsis utilis uidebatur, per quam possent ratione coloratam calumniam nobis inferre. Ita autem se habet scriptum: Et si audieris, quod proficiebat iehsu etate, et gratia, et sapientia, ne sapiens ex profectu fuisse Dei uerbum existimaueris; memineris autem potius ita scribentis beatissimi Pauli: Christus Dei uirtus, et Dei sapientia . Sed nec illud temere ausus fueris dicere, quod profectum  etatis et sapientie, et gratie, homini assignemus: id enim nichil aliud est, nisi diuidere in duas partes unum Christum. Sed, ut dixi dudum, cum ante secula sit filius, nouissimis temporibus filius fuisse dicitur Dei, carnis sue generationem dispensatorie propriam faciens: ita etiam, cum sit sapientia genitoris, proficere sapientia dicitur, qui est perfectissimus, utpote Deus, humanitatis propria, propter summam , in se familiariter accipiens. Pro qua igitur causa, Deo dicente: Iudicium iustum iudicate ; ueritatem ipsi corrumpunt: neque enim diuisionem substantiarum post asserimus; neque deitatis naturam incremento et profectu dicimus eguisse: illud autem magis, quod per dispensationem sua fecerit ea que sunt carnis propria, ut pote caro factus,  iuxta Scripturam.

Homiliam paschalem nomine epistole appellat, non quod sermo non sit, et ille quidem prolixus ac elaboratus; sed quod reuera mitteretur in orbem fere totum, et presertim in Orientale imperium, ad omnes maiores, atque sedes, unde ad minores manaret, indicaretque diem celebrandi Paschatis.

Quod uero tali fidei et opinioni sanctorum etiam Patrum chorus assentiat, probabo, apposita parte tractatus habiti a beate memorie Attico, qui ita se habet.



ATTICI CONSTANTINOPOLITANI EPISCOPI.

Hodie Christus Dominus clementie generationem suscepit; nam eam, que diuine dignitatis, iam ante habuerat. Et adiecit porro: Clementie uerbum exinanitur,  quod natura inexinanibile est: se enim exinaniuit formam serui accipiens ; carnis expers [Baluz. incarnabilis], in carne fit, nam uerbum caro factum est ; qui tractari non potest propter incorporalem naturam, contrectatur; qui initium non habet, subit initium (Baluz. fit sub initio] corporale; perfectus, crescit; inuertibilis, proficit; diues, in umbraculo [Baluz. in cenaculo] fit, qui comprehendit nubibus celum, pannis inuoluitur; rex reponitur in presepi.

QUOD uero diuidere substantias post unitatem sit grande peccatum, immo magis euertat uenerabile Incarnationis mysterium, sciemus nichilominus, si inspexerimus dicta subiecta Iulii et Felicis, qui Romane Ecclesie prefuerunt.



IULII EPISCOPI ROMAE.


Predicatur autem ad consummationem fidei, et incarnatus ex uirgine Maria Dei Filius, qui habitauit in nobis, non in homine operatus est: hoc enim in prophetis et apostolis locum habet; perfectus Deus in carne, perfectus homo in spiritu, non duo filii, sed unus; non unus [Baluz. om. non unus] quidem naturalis filius, qui assumpsit hominem; alter uero mortalis assumptus a Deo, sed unus unigenitus in celo, et [Baluz. om. et] unigenitus in terra Deus.



FELICIS SANCTISSIMI ROMAE EPISCOPI ET MARTYRIS.


De incarnatione uero uerbi et fide. Credimus in Dominum nostrum Iesum Christum, natum ex uirgine Maria: hic enim est Filius Dei eternus, et uerbum, et non homo a Deo assumptus, ut sit alius preter ipsum; sed cum esset Deus perfectus, factus simul est homo perfectus, incarnatus ex uirgine.

De epistolis Iulii et Felicis summorum pontificum, uide eruditissimi Petauii non tam disputationem quam dubitationem, tom. Iu Dogm. eccles. lib. Iu, cap. 6. § 9.



[a 1Kb] ANATHEMATISMUS SEPTIMUS.

Si quis Iesum, ut hominem, operatione Dei uerbi, adiutum [Baluz. add. Filium] dicat, et gloriam Unigeniti, ut alii preter ipsum, assignet; anathema  sit.



REPREHENSIO HAERETICORUM.

Operatione adiutum ab Spiritu Dominum nostrum Iesum Christum, ut hominem simpliciter, aut ut prophetam, aut ut apostolum, nemo est qui confiteatur; apostolicas tamen uoces de ipso dictas, propter naturam carnis uisibilem, nec negare possumus, nec delere, modo dicentes: Secundum operationem principatus uirtutis ipsius, quam operatus est in Christo, suscitans ipsum a mortuis . Et rursus: Quem Deus suscitauit a mortuis, soluens dolores mortis . Et rursus: uirtute Dei exaltatus , et que sunt horum similia.

Sed licet hec ita dicantur, propter id quod apparet; nemo tamen existimauerit eum, ut hominem  simpliciter, operatione adiuuari, aut ut sanctum, aut ut prophetam, aut ut apostolum: ergo diuinas, neque delemus, neque negamus, aut imperite, aut per blasphemiam anathematizamus uoces dictas et positas, propter uisibilem carnis naturam; neque ut hominem simpliciter, aut ut sanctum, aut ut prophetam, aut ut apostolum, operatione adiutum dicimus. Neque enim dicebat: Hec dicit Dominus; sed ut filius legislator: Ego dixi uobis .

Animaduerte Andream ita perplexe loqui, ut uideatur sequi errorem Nestorii, quod Incarnatio sit sola uerbi habitatio in homine; quamuis enim asserat, Spiritum sanctum, de quo sane questio non uertebatur, aut uerbum potius, non perinde operatum fuisse atque in ceteris hominibus; non exponit tamen diuersum modum, atque ita non recedit uerbo satis a  Paulo Samosateno asserente, Christum esse quidem purum hominem, sed in quo specialiter Deus operaretur. Et uero Cyrillus Orientalibus, adusque tempus inite pacis obiecit, quod cum Nestorio reipsa sentirent, etsi mentem uerbis ambiguis tegerent. Extrema hec uerba: Neque enim dicebat: Hec dicit Dominus; sed ut Filius legislator: Ego dixi uobis; etsi uidentur quibusdam Orientales absoluere, suspicionem mihi mouent: quid enim aliud significant, quam uel , uel .



RESPONSIO ORTHODOXI.

Nunc quoque nobis nichilominus iisdem uerbis, eademque ratione, respondendum est. Unus enim est  certe Dominus noster iehsu Christus, qui quidem esse creditur, et uerbum, quod est ex Deo Patre sempiternum, et ante secula [a 1Kb] et homo qui nouissimis seculi temporibus est factus, quique precipuam habuit inestimabilemque generationem secundum carnem; sed unus Filius, et Deus, et Dominus, operabatur signa, uirtutesque supra hominem, demonstrans, licet factum caro, nichilominus sic quoque se esse Deum uerum, et Patris uirtutem: neque enim homo factus desiit esse, quod fuerat.

Denique implebat mirabilia, modo obiurgans demonia, modo contundens Satanam, modo cecis lumen immittens, mortuos suscitans, mare gurgitibus seuiens uno sopiens uerbo, non ut hominem nescio quem, et alium preter se Christum clarificans, quemadmodum  unum aliquem prophetarum et apostolorum; sed sibi gloriam pariens, ut Deus natura esse ab omnibus crederetur, licet factus sit homo.

Nonne igitur flagitiosissimum est, pati Nestorium dicentem : Communes enim sunt Trinitatis operationes, et tantummodo substantiis diuidende: unigeniti uero preclara gloria, aliquando Patri assignata est, aliquando Spiritui, aliquando Christi uirtuti. Aut probent igitur obiurgatores, alium esse Christum seorsim, et separatim intelligendum, cui suam uirtutem imposuit unigenitum Dei uerbum, quasi alius sit seorsim filius, preter se ipsum; aut si non est alius, sed unus atque idem, et ex Patre unigenitus, et ex muliere homo secundum carnem; quam ob causam nos melius fuerat reticere,  ac non magis deliramentis illius uim opponere ueritatis, et splendorem ueritatis dogmatum declarare?

Erat quidem, et est Deus Filius; sed quoniam humanitatis mensuram semel suscepit, nec inhonorauit dispensationem, omniaque [Baluz. sed omnia] propter exinanitatem, uoluntarius nostri causa sustinuit. Ideo cum iuxta suam naturam ipse sit uita, ex Patre dicitur uiuificari; et cum sit glorie dominus, gloriam dicitur accepisse; ait enim Hebreus ex Hebreis, legis peritus [Baluz. legislator] uere, et ex tribu Beniamin: Paulus Apostolus, non ex hominibus, neque per homines, sed per Iesum Christum, et Deum Patrem, qui eum suscitauit a mortuis, gloriam dans ei . Sed etsi dicatur a Patre gloriam accepisse, quia hoc ad Incarnationis mensuram pertinet; scit tamen se  eo, quod Deus est, habere dignitatem, que modum totius creature transcendit; ait enim: Omnia mihi tradita sunt a Patre meo, et nemo nouit Filium, nisi Pater; neque Patrem quis nouit nisi Filius, et cui Filius uoluerit reuelare .

Dicat aliquis cupiens discere: Si omnia tibi a Patre tradita sunt, quasi qui gloria egueris, et habere debueris in omnes dominationem, propter humanitatem [Baluz. humanum modum]; quomodo dicis, impossibile  esse hominum mentibus, te posse cognoscere, sicut et Patrem? Non, inquit, uisibilibus tantum cognitio de me continetur: sum enim Deus in carne et sanguine, secundum carnem cognoscendus; secundum diuinitatis naturam et gloriam, par similisque Deo Patri, et omnem cogitationem superuolans ac sermonem.

Ergo ut ad propositum redeamus, neque apostolicas euacuamus uoces, absit; nec secus quam oporteat sentientes, rationi repugnamus; sed sacras magis litteras ubique sequentes, et diuinorum doctorum dicta firmantes, illis insurgimus [Baluz. exsurgimus], qui Ecclesie recta dogmata peruertunt.

Quod uero Pater a mortuis dicatur suscitasse Dominum  Iesum Christum, uidelicet quod ea res erga carnem ipsius impleretur, nulli esse dubium potest; ipse uero, cum sit uiuifica et efficax uirtus Patris, templum suum uiuificabat, iuxta illud: Soluite templum istud, et in triduo reedificabo illud . Igitur corpus illud uiuificandum non erat alienum, nec unius hominum nostri similium, sed ipsius proprium uerbi.



ANATHEMATISMUS OCTAuUS.

Si quis dicere audeat, assumptum hominem coadorari oportere cum Deo, et conglorificari, et connuncupari Deum tamquam alterum cum altero; ac non magis una ueneratione colit Emmanuel, et unam ipsi glorificationem deputat, eo quod uerbum caro sit factum ; anathema sit.



REPREHENSIO HAERETICI.


Coadorari et conglorificari, ut de personis, aut de substantiis, aut de filiis duobus non dicimus, tamquam si carni aliter [Bal. carnaliter] ueneratio fiat, et Deo uerbo aliter, sed magis unam uenerationem, et cetera, ut uni filio offerimus, ita et quod [Baluz. om. et quod] positum est. Sicut etiam ipse in [b 1Kb] altero tomo dicit : Cum consederet enim, ut uerbum, suo Patri, et ex ipso sit, et in ipso per naturam, audiebat tamen dicentem etiam cum carne: Sede ad dexteram meam, donec ponam inimicos tuos scabellum pedum tuorum ; ita etiam adorari ipsum dicimus, tam a nobis, quam a sanctis angelis.

Ad hec igitur dicimus, quod ualde indocte, imperiteque  [Baluz. docte periteque] obiurgauit eos, qui cum carne adorari unum eumdemque filium uolunt, tamquam si longe diuersa sint inter se et , quod ipse ita posuit, ut supra memoratum est, dicens cum carne adorari oportere; abnegans uero coadorari carnem cum deitate.



RESPONSIO ORTHODOXI.

Acutissimos nos diuinus Paulus effecit, dicens: uosmetipsos  probate, si estis in fide . Humanus etenim sensus, etsi quadam iactantia, et amore sui extra rectam semitam feratur, et a ueritatis dogmatibus abhorrentem habeat motum, suas nouas ineptasque cogitationes ipse sentire formidat; se tamen facillime emendabit, sanctorum Patrum scrutatus labores et scripta, qui propter rectissimam dogmatum scientiam memorabiliter ab omnibus collaudantur, tumque suam fidem bene probabit. Propositum est enim omnibus, qui mente sunt sana, sequi opiniones illorum; quandoquidem ipsi quoque suum sensum apostolice et euangelice traditionis implentes, et fidei rationem recte et irreprehensibiliter ex sacris litteris concipientes, lumina erant in mundo uerbum uite habentes , sicut scriptum  est.

Scribit igitur sempiterne memorie Pater noster episcopus Athanasius de omnium saluatore Christo : Confitemur esse ipsum Filium Dei, et Deum secundum spiritum, et filium hominis secundum carnem; non duas naturas unum filium, unam adorandam, et alteram non adorandam; sed unam naturam uerbi incarnatam, et adoratam [Baluz. adorandam] cum carne ipsius, una ueneratione; neque duos filios, alium quidem Filium Dei uerum et adorandum; alium autem ex Maria, hominem non adorandum, gratia Filium Dei factum, sicut homines. Porro post alia: Qui igitur ex uirgine Maria natus est, Filius [Baluz. add. est] Dei natura, et Deus uere, non gratia, nec participatu, secundum carnem natus est homo ex Maria;  secundum spiritum uero ipse Filius Dei et Deus. [Baluz. add. Et rursus]. Si quis autem contra hec, uelut ex sacra Scriptura, docet, alium dicens Filium Dei, et alium natum ex Maria, gratia filium factum, sicut nos; et quod sunt duo filii, unus natura Filius Dei, ex Deo, et unus gratia homo ex Maria; aut si quis Domini nostri carnem desuper dicit, ac non ex uirgine Maria, aut conuersam deitatem in carnem, aut confusam, aut commutatam, aut passibilem Domini [Baluz. add. nostri hic et infra] deitatem, aut non adorandam Domini carnem, ut hominis, aut non adorandam, ut Domini et Dei carnem; eum anathematizat sancta et catholica Ecclesia, obtemperans diuino Apostolo dicenti: Si quis uobis euangelizauerit preter id quod accepistis, anathema sit .

 Hec ita illo sentiente et scribente nobis, glorie Christi hostis, atque rebellis Nestorius, effrenatamque in eum linguam soluens, ita ait : Confiteamur eum, qui est in homine Deum. Colamus diuina coniunctione cum Deo uerbo coadorandum hominem. Nonne plane hominem nominat Christum? nonne coniunctionem tantum hominis factam esse dicit ad Deum, secundum illud, quod est Pauli uoce memoratum, Qui adheret Domino, unus spiritus est .

Atqui illud est uerum, Christum unum eumdemque [Baluz. uerum, ipsum eumdemque, etc.] fuisse magis  Deum simul et hominem, et non hominem nescio quem, separatim et seorsim intelligendum, et tantum coniunctione Deo adherentem. Nam post illam ineffabilem adunationem, siue quis dixerit Deum Emmanuel, hominem factum et incarnatum Dei uerbum oportet accipere, siue quis hominem nominauerit; scimus tamen, cum hoc esse etiam uerbum Patris. Est igitur aliud, dicere Filium Dei Patris uerbum unum cum carne sibi coniuncta, et aliud dicere, in homine esse Deum, quemadmodum etiam in prophetis fuit, siue in nobis ipsis per Spiritum sanctum.

Sine periculo autem et irreprehensibiliter, ut opinor, hoc dixeris, quod incarnatum Dei uerbum, cum sit unus filius, non sine propria carne, sed cum ipsa, est potius adorandum: quemadmodum etiam omnis  anima in suo corpore honoratur, et appellatione una, quod ex duobus est, ut unum animal nominatur. Cum tu igitur de Christo omnium saluatore sermonem faciens, diuidas eum, qui unus est, in duos [Baluz. diuidas unum in duo], et hominem seorsim et separatim intelligendum pronunties, deinde audeas dicere [Baluz. audias dicere], eum coadorari oportere, et connuncupari Deum, tamquam si alius sit preter ipsum, Filius Dei; quis est, qui ferre possit, et tantam lingue petulantiam silentio preterire? Oportuerat enim magis dicere: Colamus Deum uerbum, quod factum est homo, et nuncupatur Deus, et in humanitate adoratur, quia et natura Deus est, et ex Deo Patre natus.

[a 1Kb] Sed dixerint forte, qui ex aduerso, tu quoque reus eris, scribens in epistola, quod Filius Patri cum  sua carne consederit; et deinde reprehendens dicentem, quod oporteat coadorari hominem cum Deo uerbo, et connuncupari Deum: tantumdem est enim, et dicere, et . Redarguamus ipsos uim ignorantes dictorum, et naturam rerum minime intuentes: quoties enim in una persona, et in [Baluz. om. in] natura una, siue substantia, sermo explanans ea, ex quibus sit composita naturaliter [Baluz. add. ipsa persona], adiicit siue , siue , seruat significationem unitatis, et non in duas partes diuisam esse definit. Quoties autem, substantiis in duas partes ante diuisis, ad significandam utramque separatim et seorsim, dicitur, siue , tunc certe duorum aut plurium, et non unius per compositionem, significatio est, ut si [Baluz. add. forte] dixero, cohonorari  [Baluz. coadorari] cum suo corpore hominis animam, cum [Baluz. Si quis fortasse] honor delatus fuerit homini, qui est ex utroque compositus; aut si quis dixerit, animam unum esse animal cum suo corpore: non certe in duos homines unum diuidit; sed apparet magis illum non ignorasse ea, ex quibus homo uel sit, uel compositus sit. Sin autem dixero: Petrus et Ioannes connuncupantur homines; uel si dixero: Cum Petro Ioannes ascendebat in templum; iam, siue , non unius significationem habet, neque enim compositus est Petrus cum  Ioanne; sed nec pro uno homine ambo estimantur.

Cur igitur ueritatem corrumpunt, unum Christum in duos per imperitiam diuidentes? Aut si putant, quod nos consedere Patri dicentes Filium cum suo corpore, duos intelligi dederimus filios, exquirant diligentius, an non, unum dicentes filium, uno etiam consessu eum dicimus honorandum, non uero duobus; ita ut unus quidem seorsim corpori destinetur, alter uero iterum uerbo; sed numquam hoc probauerint; unum enim cum sua carne Filium, Deum simul et hominem, eumdem uno consessu cum Patre asserimus honorandum. Cohonorari autem dicere, et connuncupari Deum; plane est confiteri duos esse cohonorandos, et connuncupandos; quod dementie plenum est, et a rectis ueritatis dogmatibus alienum.

 Factus est igitur anathematismus in eos qui usquequaque et omnibus modis diuidunt Emmanuel, seorsus in hominem, et seorsus in Deum uerbum: unum etenim ipsum nobis diuinarum rerum predicauere doctores, et sincera atque incorrupta sacrarum scientia litterarum.



ANATHEMATISMUS NONUS.

Si quis dicat, unum Dominum Iesum Christum glorificatum a Spiritu, uirtute ipsius, quasi aliena, uti, et ab ipso accipere, ut possit operari aduersus immundos spiritus, et implere in [Baluz. om. in] hominibus signa diuina, ac non magis ipsius esse proprium Spiritum, per quem operatus est signa diuina; anathema sit.



REPREHENSIO HAERETICORUM.


Rursus ea, que ipse ante dixit, in medium proferamus, et ipsum, suorum forsan oblitum, admoneamus: neque enim tantummodo Dominum signa in spiritu dixit implesse; uerum etiam ipsum mortuum uiuificatum esse per Spiritum; ait enim in primo tomo : Si igitur non est passus, eo quod mortuus est carne, iuxta Scripturas, neque uiuificatus est Spiritu. Considerare autem oportet, quam contraria sibi ipse loquatur, in anathematismis suis negans, Dominum in Spiritu Dei demonia eiicere, et alia signa facere, et illam uocem Domini, que in Euangeliis posita est, falsam faciens dicentis: Sin autem in Spiritu Dei ego demonia eiicio .

 At nos Dominum nostrum Iesum Christum, et propria uirtute, et operatione Spiritus, implere mirabilia confitemur. Non quod non habeat ipse propriam uirtutem, ut uirtute Spiritus sancti indigeat.

Qui uero non adesse dicit [Baluz. non accipit] Spiritum sanctum, negat sacras Scripturas; nam etsi alicubi dicat Scriptura diuina, mirabilium opera Patrem implere, sicut ait: Pater manens in me et ipse facit opera que ego facio . Attamen Filius est qui facit, omnia enim que sunt Patris Filii sunt; et si Spiritum dicat facere, sicut ait: Sin  autem ego in Spiritu Dei eiicio demonia , Dominus est tamen [Baluz. om. tamen], qui facit in Spiritu, neque enim alienus est Filius a Patre uel Spiritu; nec diuise nec seorsim posite sunt Trinitatis operationes; sed propria Trinitatis est uniuscuiusque substantie operatio, que in Scriptura memorata est; sicut et omnem creaturam modo Filii opus fuisse Scriptura commemorat, dicens: uerbo Domini celi firmati sunt ; modo Spiritus sancti; adiicit enim: et spiritu oris eius omnis uirtus eorum . Sed non quia non possit Pater omnia facere, operatur et Filius; [a 1Kb] nec pariter quia infirmus sit Filius ad creandum, assumitur Spiritus: uerum est enim, quod omnia per ipsum facta sunt ; sed ut Trinitatis eamdem substantiam, eumdem honorem,  eamdemque uirtutem Scriptura nobis exprimeret, modo ait a Patre, modo a Filio, modo a sancto Spiritu esse facta: hoc enim modo ab una quadam substantia diuina [Baluz. om. diuina] pendere omnia intelligimus. Nam sicut uerbum et unigenitum ex ipsa impassibiliter natum est; sic Spiritus ex ipsa exiit, qui est et ipse in sua substantia; ita ut una in tribus substantiis designetur, et nulla a sese, iuxta rationem substantie, aliena esse noscatur; sed tantummodo proprietatibus demonstrantibus, siue discretionibus singule substantie declarentur. Quo igitur modo propria est operatio eorum, quorum substantia, et uirtus, et uoluntas communis est? Quibus enim ista communia sunt, eorum certe una est operatio.



RESPONSIO ORTHODOXI.


Opusne mihi erit testium uocibus, ad probandum, aduersarios friuolas ineptasque uelle fabulas exercere, et inconsiderate nos maledictis lacerare? At id opinor, sola ipsorum uerba posse monstrare.

In proposito anathematismo affirmauimus, plane proprium esse Filii Spiritum sanctum, et per ipsum implere Filium signa diuina; aduersarii uero, qui tam frequenter meorum memetipsum obliuisci commemorant, intantum ipsi stoliditatis ac dementie ceciderunt, ut existimarent, me dicere, non per Spiritum eiicere demonia Filium. Nonne igitur hec aperta calumnia est? Nam si non dignantur confiteri, eiectionem demoniorum ad signa referri diuina, dicant sane  quecumque ipsi uoluerint, et me modis omnibus criminentur, quasi [Baluz. quod] non dixerim, hec non esse signa diuina. Sin uero inter cetera mirabilia eiectio etiam demoniorum annumeranda est; cur, tamquam grande aliquid damnum, ueritatem uitantes, loquacitatis sue morbum in honore maxime ponunt, nec aspernantur potius rem, et apud Deum, et apud homines odiosam? obliti autem mihi uidentur Christi dicentis: Quomodo dicis fratri tuo: Frater, sine eiiciam festucam ex oculo tuo, et ecce trabem non uides in oculo tuo: , eiice primum trabem ex oculo  tuo, et tunc uidebis eiicere festucam de oculo fratris tui .

Quod quidem diuina Trinitas [Baluz. diuinitas] una substantia sit, pari uirtute et operatione, non ex uestra oratione comperimus; sed id ita esse, ex diuina magis Scriptura credimus. Quod uero fidei recte [Baluz. add. rationi] nichil obsit, sed prosit magis anathematismus propositus, uidere nullus est labor: eis enim, qui diuidunt unum Dominum Iesum Christum, et separant, ut sepe diximus, seorsus in hominem, et seorsus in Deum uerbum, ut due scilicet intelligantur esse persone; et due substantie inter se diuise [Baluz. om. inter se diuise], id facere non permittit; nec concedit dicere, uelut unum hominem communem, Spiritus operatione adiutum fuisse Filium, ut mirabilia  posset implere. Nam si ita est, nichil differt a sanctis apostolis, uel prophetis, qui per Dei benignitatem donationibus diuinis oppleti, dixerunt uidelicet: Gratia sumus id quod sumus . Sed sanctis quidem uiris, in quibus diuinarum donationum distributio enitescit, uox ista recte conueniat; Christo autem minime: proprius etenim ipsius est Spiritus sanctus, sicut et Dei Patris; et sicut Pater per Spiritum, ita etiam ipse per Spiritum operatur. Denique dicens Iudeis: Multa opera bona uobis ostendi a Patre meo ; et: Non ex me loquor; Pater autem qui manet in me, facit opera ; ipse dicebat rursus: Sin autem ego in spiritu Dei eiicio demonia ; operationem per Spiritum sibi ascribens et Patri, propter eamdem [Baluz.  add. similemque] substantiam. Et ingens quidem, longissimusque tractatus super his fieri possit, sed esset aptioris temporis hec latius propagare.

Igitur, non ut aliena uirtute, dicimus Emmanuel adiutum esse per Spiritum; sed usum esse magis, ut sua diuine, et propriam habere uirtutem consubstantialis spiritus [Bal. substantie spiritus]; beati enim discipuli signa facientes dicebant: uiri fratres, quid nos intuemini, quasi nostra uirtute, aut potestate [Baluz. pietate] fecerimus ambulare ad speciosam portam sedentem claudum ? Christi uero proprius est spiritus suus.

uerum illis, qui nostra uituperare festinant, hoc dicam: si non uidetur horrendum [Baluz. horridum] menti ipsorum, diuidi indiuiduum Filium, et ut communem  hominem, dici Iesum adiuuari per Spiritum, nos ab ita credentibus abhorrere. Sin uero Christum unum, et Filium, et Dominum confitentur, eumdemque esse Deum simul et hominem, credant nobiscum, quod non adiuuetur, quasi aliena preter ipsum et meliore uirtute spiritus; sed ipse magis operetur signa diuina per suum spiritum, in quo etiam omnium nascentium uirtus est. Hoc enim modo desinent aliquando nobis sine causa detrahere, et dentibus contra nos liuoris infrendere.



ANATHEMATISMUS DECIMUS.


Pontificem et apostolum confessionis nostre factum esse Christum, diuina Scriptura commemorat, obtulisse etiam seipse pro nobis, in odorem suauitatis, Deo et Patri. [a 1Kb] Siquis igitur dicat, pontificem et apostolum nostrum non esse factum ipsum uerbum Dei, tunc scilicet cum est caro factum, et homo iuxta nos; sed ut alium preter ipsum seorsum hominem ex muliere; aut siquis dicat pro se obtulisse ipsum oblationes, ac non magis pro nobis tantummodo, neque enim eguit sacrificio, qui peccatum non nouerat; anathema sit.



REPREHENSIO HAERETICORUM.

Si pontifex est Deus uerbum, cui Deo suo, uel quale sacrificium offert? Sed oblitus est beati Pauli  dicentis: Neque enim habemus pontificem, qui non possit condolere infirmitatibus nostris; tentatum in omnibus absque peccato . Quis igitur tentatus est? Deus uerbum, an natura magis humana, semen Dauid? Et rursus: Non sibi quisque sumit honorem, sed qui uocatus est a Deo, quemadmodum Aaron; sic etiam Christus se pontificatu noluit [Baluz. uoluit] clarificare . Quis est ergo, qui cum Aaron comparatur in sacerdotii dignitate, et cum eo qui non sibi honorem sumit, sed uocatus a Deo, et cum eo, qui in sacerdotii gradum ascendit? Diuina ne [Baluz. om. ne] natura, que est ceterna cum Patre, que omnia, que sunt Patris, propria habet. Et in quam dignitatem, que se ipsa esset altior, ascendebat? Sacerdotiumne dicamus diuina natura esse  gloriosius, in quod, non per se, sed uocatus a Deo, ut ille ascendebat, et per id glorificabatur? An magis illa natura, que ex semine Dauid facta, et prefinita est? cui etiam iurauit Deus secundum Psalmistam, daturum se in eternum sacerdotium: Iurauit enim, inquit, Dominus, et non penitebit eum; tu es sacerdos in eternum, secundum ordinem Melchisedech . Diuinitasne Unigeniti pollicitationes cum iureiurando accipiebat a Deo, se in eternum sacerdotium accepturam, et per id se gloriosam futuram?

Ecquis nos ferat, uel sentientes ista, uel dicentes, ac non magis culpet memorantes, Deum ordinari pontificem, et promissiones cum iureiurando accipere, et uocari in sacerdotii dignitatem, ac non per se honorem  accipere; sed in eum uocari, et comparari cum eo, qui sacerdotium primus acceperit? Et porro: Sicut et alibi inquit dictum est: Tu es sacerdos in eternum secundum ordinem Melchisedech . Quis porro est, qui Melchisedech sacerdotio assimilatus est? Idne postulat ratio pietatis, ut Deum uerbum existimemus; an magis carnem, que ex nobis assumpta est, que ipsi inseparabiliter et inconfuse coniuncta est? Et porro inquit: Qui in diebus carnis sue preces supplicationesque ad eum, qui potens est  eum suscitare a morte, cum clamore ualido et lacrymis, offerens exauditus est [Baluz. om. offerens exauditus est], etc. Deusne uerbum preces supplicationesque cum clamore ad alium quemdam: Qui potens est ipsum seruare, offerens exauditus est pietate, et didicit ex iis, que ipse passus est, et consummatus est? [a 1Kb] Si igitur Deus uerbum est pontifex, didicit certe ex iis, que in se passus est, atque etiam consummatus est.

[b 1Kb] Sed ne mens uestra terreatur audiens de eo qui passus est: Et quidem cum esset Filius. Non enim duos filios ponimus, eum qui passus est, et eum qui impassibilis mansit: neque enim separatim et seorsus illud, quod est ex semine Dauid, filius nominatum est; sicut nec diuinitas post unitatem, sine carne uisibili, filius appellata est. Filietas enim post  communis est utrisque [Baluz. utriusque] naturis, quippe non separandis a se: neque enim post ulla est seiunctio, manet autem illa sempiterna. Similiter in passionibus etiam carnis, deitas erat inseparata, sed impassibilis remanebat, et per carnem implebat signa diuina: unde unum, eumdemque filium confitemur, inconfusis manentibus naturis, non alium et alium, absit, sed unum eumdemque dicentes, Pontificem quidem nostrum et apostolum factum esse Dominum nostrum Iesum Christum, secundum diuinas Scripturas, nemo est qui non confiteatur; non seiunctum tamen seorsus ex muliere hominem a Dei Patris uerbo, ita ut id [Baluz. ut esset id], quod ex semine Dauid factum est, coniunctum inconfuse inseparabiliterque cum Deo uerbo, esset pontifex tentatus  in omnibus absque peccato; edoctus ex iis, que passus est, obedientiam [Baluz. obaudientiam]; offerens autem non pro se, sed tantummodo pro nobis, propriam carnem Deo et Patri: neque enim Pater unigeniti deitatis Deus est, sed Pater.



RESPONSIO ORTHODOXI.

Rursus aduersariis opportune dicatur a nobis: Quousque claudicabitis utroque pede? Oportet enim uos ad Scripture scientiam sanum et rectum afferre sensum, et non tamquam duplici anima claudicantem, ac animis [Baluz. nimis] inualidum, rectisque uti uestigiis recusantem . Omnes enim bilingues, inconstantesque uiis suis omnibus inquietantur, nec quicquam a Domino impetrabunt .

Id autem dico, aduersarios nimium admiratus, hunc  etiam anathematismum tam impudenter, petulanterque increpare; quippe id faciunt, nolentes uerbum Dei et Patris nominari a nobis apostolum et pontificem confessionis nostre , quantumcumque homo sit factum. Qui enim generationi ipsius secundum carnem calumniari conantur, quique audent, quasi nouam, eam repudiare, fugiuntque sanctam uirginem dicere , [c 1Kb] quomodo non facile negent  dispensationis rationem? Audiant igitur uocem Esaie: Nisi credideritis, non intelligetis .

Diuinus quidem Ioannes euangelista magnum aliquid et precipuum exclamauit in orbem terrarum, uerbum dicens carnem esse factum . Hi autem qui uim ueritatis suffurantur, ita ipsum dicunt carnem factum, ut factum dicitur et maledictio et peccatum : et de his quidem satis iam ante diximus, que probare possent, hunc ipsorum de his infirmissimum esse sermonem.

Ad obiurgatores uero hoc in presentia dicimus: Discite audire pre angustia gementes [Baluz. contribulati]: percipite mysterii, quod secundum Christum, fundamentum, dispensationisque principes causas, et ipsum, ut ita dicam, eius superuentum, credite nobiscum;  immo potius sacris litteris date suffragium ueritatis, confitentes, quod unigenitum Dei uerbum, quod est in sinu Patris, per quod sunt, et in quo omnia, factum sit caro, non conuersionem, aut confusionem passum, sed magis manens per naturam semper id, quod erat, et est, et erit. Factum est autem caro, generationem passum a sancta uirgine , et nuncupatum est Filius hominis. Et similiter ac nos communicauit carni et sanguini . Id ita credentibus, et uenerabilem uerissimamque fidem tenentibus, omnia que insequuntur, erunt planissima, et nichil ex his uidebitur arduum, nec obscurum; scriptum est enim: Plana omnia sunt intelligentibus, et recta inuenientibus cognitionem .

 Oportere autem existimo, causas, ob quas anathematismus sit factus, exponere: qui enim ima summis miscuit, qui et omnia confudit, Nestorius tale quiddam alicubi dixit  de Christo omnium saluatore: Missus est denuntiare captiuis remissionem is, qui fidelis Deo factus est pontifex; factus est enim hic, non semper erat. Hic qui paulatim, et gratia, o heretice, proficiebat in pontificis dignitatem. Huic et alia multa eamdem eius impietatem et germanam audaciam indicantia intulit. Quis igitur, cum eiusmodi uerba audiret, non omnia magis [Baluz. melius] perpetienda sibi duceret, quam in his rebus inuisum Deo tenere silentium? Mortuus est pro nobis Christus, iniuria omni contempta, patibulum, et secundum carnem mortem sustinuit: nos autem  Saluatori nostro uicem, ne uerborum quidem remuneratione, soluemus, sed alto silentio dormiemus, tam nefandas blasphemias audientes? An non magis huiusmodi criminum erimus nos quoque participes?

Quid ais: In pontificem paulatim proficiebat? Atqui cum Deus esset, exinaniuit se, seruique formam, qui est natura liber, accepit; humiliauit se, qui omne creatum transcendit, et deitatis fastigiis gloriatur. Si  proficiebat quando exinanitus est, quomodo seipsum humiliauit? Honorisne ei et glorie exinanitatem causam fuisse dicamus? Deinde quomodo iam exinanitas esse possit?

Si ipsum, inquit, Dei Patris uerbum factum est pontifex, quisnam est maior ipso, et quis obsequio sacerdotii honorandus? Ergo dicam porro: Crede, quod cum sit Deus natura, et in forma Patris Filius, non rapinam arbitratus est, ut esset similis [Bal. equalis] Deo, sed exinaniuit se, formam serui accipiens; sic factus est homo, et sic [Baluz. si] serui formam accepit, non arbitratus uile esse, et dispensationi incongruum, etiam apostolum se, et pontificem nuncupari. Hic qui non spreuit humanitatis nostre mensuram, quonammodo humana spernat?

Non est quidem nobis arduum, nec difficile, uerbis  pluribus progredi, et huius rei argumenta ponere prolixiore tractatione, uerum, hoc interim omisso, proponam uerba, que ipsi fecerunt. Scripserunt enim hoc modo: [a 7Kb] Sed nec mens uestra interim terreatur, de eo audiens, qui passus est: ET QUIDEM CUM ESSET FILIUS. Non enim duos filios dicimus, eum qui passus est, et eum qui impassibilis mansit: non enim separatim seorsus a diuinitate illud, quod est ex semine Dauid, quodque Filius nominatum est, sicut nec diuinitas post , sine carne uisibili, Filius appellata est. Porro autem: Unde unum eumdemque filium confitemur inconfusis manentibus naturis, non alium et alium dicentes, absit: sed unum eumdemque, Pontificem quidem et apostolum nostrum factum esse Dominum nostrum Iesum Christum, secundum diuinas Scripturas  nemo est qui non confiteatur; non seiunctum tamen seorsum hominem ex muliere a Dei Patris uerbo.

Si igitur unum dicunt Filium non [b 1Kb] diuidentes in duos eum, qui ex semine Dauid, et eum qui Dei Patris uerbum, quomodo non ledunt mysterium, diuidentes dispensationem inter Deum et hominem? Cur non magis unum eumdemque et Deum esse dicunt, et hominem, ut omnia sint ipsius, et diuina pariter et humana? Nam si quod [Bal. quid] diuinum, de diuinitate ipsius dicatur, id uerissimum esse omnino credimus: [c 1Kb] nouimus enim eum Deum esse, etsi humanum quod est, dictum fuerit. Huic item assentiemus: confitemur enim Deum esse in carne et sanguine, et humanitatis mensuram per humana cognoscimus: mille enim millia angelorum [Baluz. sanctorum] ministrant  ipsi, et diuinam ipsius sedem circumstant Seraphim. [d 1Kb] Sed quando factus est homo, etiam pontifex nuncupatus est; non ut sacrificium maiori domino offerat,  sed sibi, et Patri, fideique nostre confessionem procuret. Si dixeris, non esse Deo dignum sacerdotio ministrare, aio ego quoque, idque, [e 1Kb] si solum et absque carne esset uerbum, diceres recte: sed quando homo factum est, attende ipsum [f 1Kb] et ministrantem propter humanitatem, et in dignitatibus super creaturam, ut Deum: considet enim cum Deo et Patre. Itaque uide ipsum sacrificantem, ut hominem; et considentem, ut Deum. Quid enim ait beatus Paulus: Talem habemus pontificem, qui sedit ad dexteram sedis magnitudinis in excelsis. Scientes igitur, quia cum sit Deus, factus est caro , ipsi, ut uni, omnia tribuemus, et dispensationis non ignorabimus modos, uim sententiarum sapienter et artificiose ad ipsius semper obedientiam referentes.

 MONUI sepius totam de Deo pontifice questionem ex homilia panegyrica Procli natam esse: ipsius enim dictum, quod uterus uirginis fuerit templum in quo Deus factus sit sacerdos, tam impatienter tulit Nestorius, ut continuo extemporali oratione palam argueret, et sermone integro postea uehementer damnaret. Proclum Cyrillus, licet tacito nomine, animose defendit, tum in lib. Contradictionum, tum in epistola synodica, et in defensione anathematismi 10. Ea porro questio, ut erat orta ex particulari quorumdam studio, in publicam aut communem potius, non euasit, sed ab aliis disputatoribus derelicta est. Cur autem tanto studio Nestorius Procli uerbum impugnauerit, Cyrillus propugnauerit, non alia causa exstitit, quam affectus animi, siue Nestorii auersantis, siue Cyrilli diligentis Proclum. Hunc enim Nestorius, uelut professum inimicum, Cyrillus tamquam fidei uindicem, et cleri Constantinopolitani catholici ducem  spectabat.



ANATHEMATISMUS UNDECIMUS.

Siquis non confitetur, carnem Domini uiuificam esse, et ipsius Dei uerbi propriam, et non alterius cuiuspiam, preter ipsum; coniuncti tamen cum ipso, siue per dignitatem, siue per solam diuinam habitationem; ac non magis esse uiuificam, ut ante dixi, eo quod fuerit propria uerbi, quod omnia uiuificare potest; anathema sit.



REPREHENSIO HAERETICORUM.

Propriam fuisse uerbi carnem Dominicam, per , confitendum est; sciendum tamen, ex nobis eam fuisse assumptam. Superuacuum est autem inferre: Et non alterius cuiuspiam preter ipsum; nisi forte neget, eam ex nobis fuisse assumptam: tam  enim frequenter propriam dicere, negantis est, Dominicam carnem esse nostre nature. Et ubi gloriatio nostra? Per quem dicit Paulus: Conressuscitauit nos  simul, et consedere fecit ? Cui enim homini sua caro alterius est? Nonne unusquisque nostrum communem quidem cum altero quocumque [Baluz. om. cum altero quocumque] habet carnem, similis substantie ratione; propriam uero eo quod uniuscuiusque caro non sit alterius, sed illius, cuius est? Quid igitur uult propriam dicens, quasi non unum aliquid dicens? nam si intelligit, Dominicam carnem ex nostra carne fuisse assumptam, et intelligit, quod uniuscuiusque caro eius est propria, cuius est, non alterius, quid quasi nouum dicens, propriam fuisse commemorat? An scilicet per obtentum negat, eam ex nostra natura fuisse assumptam, sicut in secundo [Baluz. primo] suo tomo  euidentius dicit? Et puer, inquit, erat non iuxta nos,  id est, non in nuda, nec in sola nostri similitudine, sed in humanitate quidem propter carnem; diuinus uero, quasi supra nos, et de celo. Et item in altero tomo  ait: Corpus enim erat, non alterius iuxta nos; sed proprium magis ipsius Dei [Baluz. add. Patris] uerbi, quod erat natum ex ipsa.

Quis enim dixit umquam, cuiuspiam hominum propriam [Baluz. priorum hominum] carnem fuisse Dominicam, aut Abel, aut Ne, aut Elie, uel alterius nescio cuius superiorum? Neque solum Dominicam carnem dicimus, non fuisse cuiuspiam alterius superiorum hominum, sed ipsius magis Domini propriam, atque inconfuse, et inseparabiliter cum Deo uerbo coniunctam. uerum nec uniuscuiusque nostrum caro facta est umquam, ut supra diximus, cuiuspiam alterius,  nisi eius cuius fit caro. Cum hoc igitur Ecclesie traditione comprobetur, quare tam crebro propriam dicit, nisi forte neget, esse eam nostre nature.

Quare autem uetat id proferre: Coniunctam ipsi secundum dignitatem et auctoritatem; cum ipse in secundo [Baluz. primo] tomo  dicat: Ita enim paupertate ipsius diuites facti sumus, cum natura humana in ipso sublata [Baluz. subleuata] sit in diuinam naturam [Baluz. dignitatem]? At nos etiam contraria sibi ponenti dicamus. Si nature manent inconfuse, manet autem ; dicimus uero, et uenerationem, et uirtutem, et dignitatem, et auctoritatem uni Filio offerri debere, naturis manentibus inconfusis: ostende, quid aliud desit, quod possit comprobare, et assentiemus, et dabimus, sine tamen  confusione naturarum. Sed scilicet, ad probationem summe , nichil ei satis est, quod non confundat naturas: at nos naturas quidem inconfusas seruamus, et summam diuinamque [Baluz. add. unitatem], et nobis inintelligibilem [Baluz. intelligibilem] confitemur, omnia ad ipsius glorificationem, ut Deo et uni Filio, offerentes, dicentesque ad eum beati Petri uoce: Tu es Christus Filius Dei uiui .



RESPONSIO ORTHODOXI.

Instigabantur aliquando in furores impios miserrimi Iudei, telis inuidie animo sauciati; sed cum ad hoc manus etiam sceleratas inferrent Christo omnium  saluatori, tante eorum audacie et facinorum causas ipsos reddere iubebat, dicens: Multa bona opera facio uobis a Patre meo, ob quod eorum factum, me lapidatis ? At ii ad tantam temeritatem et impietatem cogitationum uenerunt, ut illi etiam blasphemiarum crimina obiicere conarentur dicentes: De bono facto non lapidamus te, sed de blasphemia, quod tu, cum sis homo, facis te Deum . Ait autem ad ipsos Saluator: Nonne est scriptum in lege uestra: Ego dixi: Dii estis ? Si illos dixit deos, ad quos uerbum Dei factum est, et non potest solui Scriptura; quem Pater sanctificauit, et misit in hunc mundum, uos dicitis, quod blasphemas, quia dixi: Filius Dei sum .

 Nos uero inquirentes apostolatus modum, per quem ad nos uenisse dicitur, ex sacris litteris cognitionem captamus. Dixit enim ipse per uocem Isaie: Spiritus Domini super me, propter quod unxit me, euangelizare pauperibus misit me, denuntiare captiuis remissionem, et cecis receptionem oculorum . Missum autem dicimus Filium a Deo et Patre factum hominem: conuenit enim rectissime exinanitatis mensure ratio apostolatus et nomen. Missum itaque est, ut ante dixi, non nudum, et sine carne, Dei Patris uerbum, sed generationem passum secundum carnem, siue ex sancta Maria corpus accipiens, idque ineffabiliter et inconfuse sibi adiungens, ut sepissime dictum est: Illuxit nobis Deus Dominus, iuxta Scripturas .

 Proprium ergo uerbi fuisse corpus dicimus, non hominis nescio cuius specialiter et seorsum alterius, qui preter ipsum intelligatur Christus et Filius; quemadmodum autem uniuscuiusque nostrum corpus, eius specialiter esse dicitur, cuius est; sic etiam de unius Christi corpore intelligendum est: nam licet sit nostris corporibus consimile, et cognatum, quippe factum ex muliere; attamen ipsius proprium, ut ante diximus, et intelligitur, et uocatur. Sed quandoquidem [Baluz. quoniam] uita est naturaliter Dei Patris uerbum, uiuificam suam carnem effecit, hocque modo facta est nobis uiuifica benedictio, ideoque dicebat Christus: Amen, amen dico uobis: Ego sum panis uiuus, qui de celo descendi, et uitam dans mundo . Et porro: Siquis manducat meam carnem, et  bibit meum sanguinem, in me manet, et ego in ipso . Attende, quomodo ubique corpus ex muliere suum nominat, propter summam .

Cum ita se habeat mysterii ratio, rursus in suo tractatu Nestorius : Audite, inquit, et scripta diligenter attendite: Qui manducat carnem meam. Memento quod de carne sit quod dicitur, et non a me fingatur nomen carnis, ne uidear illis aliud pro alio interpretari: Qui manducat carnem meam, et bibit sanguinem meum. Numquid dicit: Qui manducat deitatem meam, et bibit deitatem meam? Sed qui manducat carnem meam et bibit sanguinem meum, in me manet, et ego in ipso. Mementote, quod de carne est quod dicitur: Sicut misit me uiuus Pater;  me qui appareo. Sed forte aliud pro alio interpretor. Audiamus quid sequitur: Sicut misit me uiuus Pater. Ille deitatem dixit, ego dico humanitatem. uideamus quis sit prauus interpres: Sicut misit me uiuus Pater. Dicit hereticus quod deitatem hic dicat, id est: Misit me Deum uerbum uiuus Pater, iuxta illos, et ego uiuo Deus uerbum propter Patrem; deinde infert: Qui manducat me, et ille uiuet. Quid manducamus? Deitatem an carnem? At de his quidem, que tam flagitiose petulanterque dixit, longiorem habuimus certe sermonem. Quid uero sit quod uelit intelligere, non Deum uerbum missum esse, dicens, [Baluz. add. sed] incarnatum et hominem factum, seponens in parte, et seorsus, ut ipse ait, eum qui apparet, uidere non possum, immo perspicuum est magis, patensque [Baluz.  presensque] commentum, rationem enim labefactat , ut Christi corpus commune uideatur; non uero [Baluz. uere] proprium eius, qui omnia uiuificare potens est.

Longior ille sermo est liber quartus Contradictionum, in cuius capite quarto hec ipsa uerba Nestorii referuntur, et copiose tractantur. Unde apertum est opus Contradictionum elaboratum prius fuisse, quam Orientalibus Cyrillus responderet; atque inde lucem accipit, quod in Prefatione dictum est pagina XXII.

Paruula quidem uidentur, et perexigua Deo uerbo omnia humana. Post quam uero dignatum est nostra causa exinanitatem mundo saluberrimam sustinere, etiamsi dicatur missum esse denuntiare captiuis remissionem, cecis receptionem oculorum; in hoc tamen  glorificatur, quasi perpessum carnalis dispensationis humilitatem. Nec quisquam sapientum reprehendat, sustinuisse ipsum nostra propter nos.

Nonne igitur affirmans, alium quemdam Filium et Christum, preter Deum uerbum, eum esse, qui apparet, cui etiam soli apostolatus officium, et nomen attribuit, nostrum [Bal. nostrorum] dicit esse mysterium, et in perditas cogitationes scelerate conuertit animos auditorum, humanis rationibus [Baluz. ratiocinationibus] ea subiiciens, que unice [Bal. om. unice] et inexquisita fide creduntur: neque enim, quia deitas non manducatur, ideo sanctum Christi corpus dixeris esse commune.

Scire autem necesse est, ut sepe diximus, corpus esse proprium uerbi omnia uiuificantis. Quoniam uero  corpus est uite, uiuificum est: per illud etenim mortalibus nostris corporibus immittit Filius uitam, et destruit mortis imperium; uiuificat autem nos simili modo etiam sanctus Spiritus Christi: Spiritus enim est, qui uiuificat , iuxta ipsius Saluatoris uocem.

Nihil autem impedit, quominus, ne solus uidear corpus uerbi proprium dicere, etiam sanctorum Patrum in medium exempla proferantur, ut cognoscant aduersarii, se sine causa in nos inclamasse, qui ubique sequimur uoces Patrum. Ait igitur memoratissimus  Pater noster et episcopus Athanasius, in libro de sancta Trinitate: Et ostendebatur, quod non per phantasiam, sed uere habeat corpus: decuerat autem Dominum induentem carnem humanam, totam cum passionibus suis induere; ut quemadmodum ipsius proprium fuisse dicimus corpus, sic etiam corporis passiones proprie ipsius esse dicantur, et propter deitatem ipsum non tangerent passiones. Et rursus: Hec necessario ante tractauimus, ut si uideamus ipsum, per suum corpus tamquam per instrumentum, diuine facientem, uel dicentem, cognoscamus, quod, ut Deus, hec operetur. Et hec quidem beatus Pater noster Athanasius.

Ceterum etsi proprium corpus uerbi dicatur, attamen est ex muliere, eo quod esse intelligitur caro. Beatus quidem Paulus: Primus homo, inquit, de terra,  de limo; secundus de celo . Ipse autem Christus: Nemo ascendit in celum, inquit, nisi qui de celo descendit Filius hominis . Dicimus autem, quod non de celo corpus coniunctum sibi deferens uerbum hec dicat, [a 1Kb] sed quod desursum existens et de celo, corpus sibi adiunctum fecerit ineffabiliter, inestimabiliter, inconuertibiliter, inconfuse; ideoque de celo ait se esse, etiam tunc, cum factum est Filius hominis.

Cum igitur recte, et procul omni culpa, habita sit nostra oratio, que obiurgatoribus maledicendi fuit occasio, si anathematismus quorumdam blasphemiis aduersetur, opponens mendacio ueritatem; [b 1Kb] opinor autem me nulla in re deliquisse, si Christum esse dixerim, supra nos natum. Nam etsi Deus uerbum sit  factus homo, est tamen sic quoque non tantummodo supra nos, sed etiam supra omnem creaturam: neque enim homo tantum intelligitur esse iuxta nos, sed idem etiam desursum et de celo.



ANATHEMATISMUS DUODECIMUS.

Siquis non confiteatur, quod Dei uerbum passum sit carne, et crucifixum carne, et mortem gustauerit carne, et factum primogenitum ex mortuis, eo quod sit ut Deus [Baluz. om. ut Deus], et uita et uiuificans; anathema sit.



REPREHENSIO HAERETICORUM.

Rursus ipsum suorum nunc quoque admonemus, quod impassibilem omnino dixerit diuinam naturam in primo tomo . Ait enim ita: Unus ergo, qui est omnibus dignior prestantiorque,  suam pro omnibus animam posuit, et dispensatorie parumper carnem deprimi morte concessit, et mortem, utpote uita, destruxit; non sustinens contra naturam suam aliquid pati. Dicamus igitur ipsi dicenti sibi contraria: Quomodo is qui carnem parumper deprimi morte concedit, et qui mortem destruit utpote uita, non sustinens contra naturam suam aliquid pati; nunc, ut ipse ais, patitur carne?

At uero non passus est Deus carni coniunctus; sed caro magis, que erat Deo uerbo coniuncta, concessu ipsius, patiebatur ea, que sua sunt. Nequaquam enim,  ipso non concedente, aut mors, aut passio accidisset: nam si presente anima, mors interuenire non possit, quomodo, Deo presente, nec presente tantum simpliciter, sed coniuncto, summa quadam, et ipsi soli nota coniunctione, inquietare ipsius templum poterat, aut mors, aut passio, nisi ipsius concessu? Non deitas passa est carni coniuncta, sed deitatis concessu, caro patiebatur, que sua sunt.

Quod uero malitiose posuerit, CARNE PASSUM, et ad simpliciorum deceptionem, hinc potest intelligi: neque enim seruauerit impassibilitatem diuine nature is, qui dixerit, CARNE PASSUM; qui enim ait, CARNE PASSUM, id scilicet dicit ipsum passum fuisse cum carne. Licet ergo cum carne sit passus, passibilis tamen demonstratur. Aut enim cum pati posset, per  naturam suam passus est, aut contra naturam; si per naturam passus est, erit et Pater passibilis, qui est similis Filii: necesse est namque, omnia inesse genitori, que insunt ei, qui natus est. Aut confitebimur ipsum quidem passum esse, habentem patiendi naturam; Patrem uero pati non posse. At si ita dixerimus, eadem cum hereticis sentiemus dicentibus, Unigeniti deitatem esse passibilem; Patrem uero pati non posse: unde etiam aiunt, id est, alterius substantie.

Si uero contra naturam passum esse dicat, dicemus: Ecque passio diuina natura possit esse ualidior, ut in se deprimeret eum, qui est impassibilis per naturam? Dicet ille: Hoc ipsius uoluntatis est. Dicemus: Ipsius uoluntas impassibilis est. Querimus  autem passibile quiddam, quod [Baluz. passionem que] impassibilem naturam in suam passibilitatem transtulerit; alioquin et uoluntas diuina uult, que ipsam deceant.

Et quid decentius, inquit, quam seruare hominum genus? Sed quomodo seruari hominum genus posset, ipsum ad impassibilitatem transferens, que diuinam etiam, impassibilemque naturam, in passionem transtulerit? Certe enim, ut ualidior, in suum passibile transtulit id, quod erat impassibile. Et quod erit emolumentum passibili, si id quod impassibile est, fuerit etiam [Baluz. commune] passibile? hec enim adiectio magis est mali, quam interemptio; nam res nulla [Baluz. nulli] tollitur, cum est simili addita, sed  augetur.

Que igitur salus est passibilis nature [Baluz. passionis], ut diximus? Non certe impassibilis cum passibili communio; sed passibilis ad impassibilem [Baluz. passibilem] migratio. Quod fecit etiam Dominus Christus, qui non ipse secundum deitatem in passionem deductus est; sed et humanitatem omnem, per carnem sanctam, in altitudinem subleuauit, et humi iacentem erexit ad celum, et obnoxiam ante seruituti [Baluz. om. seruituti] in adoptionem conferre dignatus est. Quis uero propter inobedientiam, mortem debebat? Humana sane natura, non diuina. Quam igitur reddere oportebat seu persoluere [Baluz. om. seu persoluere] inobedientie mortem?



RESPONSIO ORTHODOXI.


Magnam certe mirabilemque uim ueritatis, quam experientia ipsa testatur [Baluz. negotia ipsa testantur]. Neque enim mihi opus erit longiore sermone, qui satisfacere possit eis, qui decepti sunt, et opinati, nos dixisse diuinam naturam uerbi esse passibilem; cum ipsi aduersarii sponte concesserint, et planissime confessi sint, nos ab huiusmodi criminibus longissime esse submotos. Sed quoniam rem sine ullo argumento, per dementiam, ut ipsis libuerit, proponentes, et acribus sensuum utentes inuentis, sagacitatem suam, acrimoniamque probare contendunt; agunt autem satis argute, impassibile secundum suam naturam Dei uerbum esse dicentes; audiant a nobis, quod sine causa depugnent, et auras  uerberent, cum nemo contra e diuersa parte nitatur, nec sentiat contraria, nec diuersa. Quid ergo frustra desudant? Quid sine causa contendunt? Quis adeo stupidus est, quis ita attonitus, ut excellentissimam omnium naturam dicat esse passibilem, eamque audeat ponere inter infirmitates creature, que incorporalis est, et omni superior creatura?

Sed quandoquidem mysterii ratio hominem factum esse cognoscit dispensatorie unigenitum Dei Filium, et proprium ipsius esse affirmamus assumptum ex beata Maria sanctum corpus; ideo recte, propter proprietatem dispensatoriam, carnis passiones ipsius esse dicimus, seruantes tamen ubique nature ipsius impassibilitatem: Deus est enim qui de Deo natus est.

 Quoties igitur passus esse dicitur, carne, non natura, intelligitur passus; sed suas magis faciens passiones carnis [Bal. ipsius], ipsius enim factum est corpus, quod est ipsi coniunctum, ut dudum dixi; ideoque diuinus Paulus ipsum per quem, et in quo omnia fecit Pater, primogenitum ex mortuis dicit fuisse, cum ita scripsit: Gratias agimus Patri, qui dignos nos fecit in partem sortis sanctorum in lumine, qui eripuit nos de potestate tenebrarum, et transtulit in regnum filii dilectionis sue, in quo habemus redemptionem, remissionem peccatorum, qui est imago Dei inuisibilis, primogenitus omnis creature, quia in ipso condita sunt uniuersa in celis et in terra, uisibilia, et inuisibilia siue throni, siue dominationes, siue principatus. Omnia per ipsum, et in ipso creata sunt; et ipse ante omnes, et  omnia in ipso constant; et ipse est caput corporis Ecclesie, qui est principium, primogenitus ex mortuis, ut sit in omnibus ipse principatum tenens; quia in ipso complacuit omnem plenitudinem habitare, et per ipsum reconciliare omnia, in ipsum pacificans per sanguinem crucis eius, siue que in terris, siue que in celo sunt .

Attende, quemadmodum per eum omnia facta esse commemoret, uisibilia et inuisibilia, thronos et principatus; ipsum datum esse dicat caput Ecclesie, et primogenitum ex mortuis fuisse affirmet; conciliata esse omnia per ipsum, pacificasse per sanguinem crucis ipsius, siue que in terris, siue que in celis. Quis ergo est, qui possit ulterius dubitare? aut quis  uereatur, ne forte passibilem Filii naturam mysterii ratio ostendat, si carne passus esse dicatur? Passiones enim corporis sui, ut ante dixi, suas existimat passiones.

Hoc ita sentire beato Petro placebat dicenti: Christo ergo passo pro nobis carne . Aliud autem est a nobis dici, carne passum; et aliud dici passum deitatis natura: quando enim idem est et homo simul et Deus, impassibilis quidem, quantum est ad deitatis naturam; passibilis uero, humanitate. Quid mali uel noui est, si ea parte passus dicatur que pati posset, cum ea que pati non posset, impassibilis permansisset?

Quod uero huiusmodi fide beatorum Patrum enituerit chorus, ex his iterum cognoscemus, que ipsi  scripserunt, Saluatoris secuti mandatum; meminerant enim eum dixisse: Gratis accepistis, gratis date .



GREGORII BEATISSIMI EPISCOPI NYSSAE.

Hoc, inquit, sentite in uobis, quod etiam in Christo Iesu [Baluz. Filio], qui cum esset in forma Dei, non rapinam arbitratus est, esse equalis Deo; sed exinaniuit seipsum, formam serui accipiens . Quid in Deo serui forma pauperius? quid in rege humilius, quam ad participatum nostre nature pauperrime uoluntarie deuenisse? Rex regnantium, et dominus dominantium tributum pensitat; Dominus creature deducitur in speluncam; qui omnia comprehendit, cenaculi non inuenit locum, sed in presepe mutorum animalium proiicitur; mundus et sincerus humane nature  patitur sordem, et per omnem nostram gradiens paupertatem, usque ad experimentum peruenit mortis. uidetis modum uoluntarie paupertatis; uita mortem gustare dignatur; iudex adducitur in iudicium uite; omnium dominus subiit suffragium iudicantis; rex celestium principatuum manus carnificum non repellit.



BASILII SANCTISSIMI EPISCOPI CAESAREAE.

Neque tantum celum, et terra, et equorum altitudo,  et que in aquis uiuunt, nec terrestria animalia, nec stelle, nec arbores, nec er, nec hore temporum, et elementorum uaria diuersaque ordinatio, uirtutis ipsius maiestatem probare [Baluz. maiestati improbare] possunt, quantum quod potuerit Deus, qui capi non potest, impassibilis coniungi per carnem cum morte, ut nobis passione sua impassibilitatem donaret.



ATHANASII BEATISSIMI EPISCOPI ALEXANDRIAE.

Et ostendebatur, quod non per phantasiam, sed uere habebat corpus; consentaneum autem erat Dominum induentem carnem humanam, eam totam cum passionibus suis induere, ut quemadmodum ipsius proprium dicimus corpus, sic etiam corporis passiones proprie ipsius esse dicantur, etsi propter diuinitatem eum non  tangerent passiones. Quod si corpus alterius est, alterius dicatur et passio; sin autem uerbi est caro: uerbum enim caro factum est ; necesse est ut carnis passiones eius esse dicantur, cuius sit etiam caro: cuius namque passiones sunt, damnatio, flagellatio, sitis, patibulum, mors, et cetere corporis passiones, eius etiam sunt uictoria, et gratia. Est igitur recte et decenter, ut non alterius, sed ipsius Domini, tales passiones esse dicantur, ut ipsius sit etiam gratia, et ne alium colere pro alio uideamur, sed uera religione cultores: quippe cum non communem hominem, sed uere naturaque Dei Filium, et hunc factum hominem; nichilominus tamen et Deum saluatorem precemur.

Satis igitur ad satisfactionem opinor esse prudentibus  dicta, que addita sunt, cum presertim lex diuina aperte commemoret: In ore duorum uel trium testium stabit omne uerbum . Siquis igitur est qui uelit ultra contendere, audiat a nobis ipse: Perge tuum iter. At nos, qui sumus dediti ueritati, sacras litteras et sanctorum Patrum fidem sequemur: ita enim superne uocationis palmam consequemur in Christo, per quem, et cum quo Deo et Patri gloria, cum sancto Spiritu, in secula seculorum, Amen.

 [2Kb] Gaianitis et Theodosianis, atque Eutychianistis sursum et deorsum obiicientibus Cyrillum, quasi unam in Christo naturam dicat, Andreas Samosatenus in scripto suo contendit, Cyrillum potius Nestorio patrocinari, etiamsi ignorans id faciat, et laqueo, quem ipse tetendit, capitur; hoc ipso, quod ex principio quarti capituli a beato Cyrillo conscripti hec citat: »Siquis duabus personis siue hypostasibus Christum diuidit, anathema sit.«

Ad hec ita respondet Andreas: »Quam preclarum iudicium! Quam pia est hec Cyrilli de dogmatibus explanatio! Ecce, Patrum, et maxime Synodorum  more, hypostases tradit esse personas, secutus Patres Niceni concilii, qui aiunt, tres esse hypostases siue personas in sacratissima et consubstantiali Trinitate. Si igitur recte asseuerat hypostases esse personas, qua ratione in omnibus propemodum lucubrationibus suis appellat ipse naturas hypostases? Nam quando naturas uocat hypostases, hypostases uero personas, quid aliud profitetur, nisi diuersas in Christo personas? ut cum ait, naturas, siue hypostases mansisse inconfusas.

»Cuius hypostases, o eximie Cyrille? Clarum, quod Christi, siquidem tu ita hypostases definis. Quod si  definitio hec, personas esse hypostases, a te non est profecta, potuisset fortasse quis tui defendendi gratia dicere, Cyrillum nomine hypostasen non intelligere personas, sed subsistentias quasdam rerum substantialium. Sed cum tu aduersus te ipsum definitionem illam attuleris, nullus de cetero defensionis locus tibi relinquitur. Quare quando dicis, Christi naturas, siue hypostases mansisse inconfusas, nichil aliud dicis, quam mansisse inconfusas hypostases siue personas.

»Unde ex hac a te lata lege, nimirum, naturas esse hypostases siue personas, sequitur tres esse naturas in tribus sanctissime Trinitatis personis, ut Ariani contendunt; duas uero personas in duabus unigeniti Filii naturis. Itaque cum ais tractatu de Adoratione in spiritu, duarum Christi naturarum siue hypostasen  arcam fuisse figuram; et alibi his ipsis uerbis, ex duabus naturis, siue hypostasibus, siue personis constitui Christum; obscurum non est, te fateri Christi corpus in utero uirginis prius exstitisse ac formatum esse, et postea demum cum persona uerbi diuini coniunctum. Quod et in tertio capitulo affirmas hunc in  modum: Siquis post ineffabilem unionem diuidit hypostases. Cumque infinitis aliis locis naturas nuncupes hypostases, in libris ad Hermiam tibi ipse aduersaris, et a te dissentis, asserens aliud esse naturam, et aliud hypostasim, siue personam.

»Et quomodo, cum Theodoretus duodecim capitula tua refutare aggressus esset, numquam defendisti id, quod de huiusmodi hypostasibus in tertio capitulo asseueras? Quamobrem inconstans tibi ipse repugnas, et tua uineta cedis; aliquando quidem unam Christi naturam asserens, aliquando duas personas.

»Etenim in scholiis quoque tuis interpretans staterem, quem reperit Petrus in ore piscis, ita scribis. Igitur uerus stater est Christus. Ipse enim est geminus character; magne gratie disertissimo Cyrillo, qui  ubique diuersos in Christo characteres ac hypostases confitetur.«

Audistis, fratres, draconis nequissimi Andree conuicia, que ex pectore Nestoriani ueneni plenissimo aduersus sapientissimum doctorem Cyrillum eructauit, eo quod dixerit, naturas esse hypostases. [29Kb]





SANCTI CYRILLI EPISCOPI ALEXANDRIAE APOLOGETICUS ADuERSUS THEODORETUM, uEL RESPONSIO AD EA QUAE THEODORETUS CONTRA ANATHEMATISMOS DIXIT.

 Cyrillus reuerendissimo et dilectissimo fratri, et consacerdoti [a 1Kb] Euoptio, in Domino salutem.

Legi que a tua sanctimonia dudum mihi transmissa sunt, et affectum miratus sum, atque sinceritatem caritatis in Christo; oportere autem arbitror, nunc quoque attemperatissime exclamare, quod in libro Prouerbiorum scriptum est: Frater a fratre adiutus,  ut ciuitas bene munita . Et mihi quidem uidetur caritas diuine Scripture maxime fuisse laudibus honorata, et id recte, quippe cum habeat in se plenitudinem legis , et uirtutibus sit aliis preferenda, ac sanctorum animis uideatur esse mirabilis; nempe quam dicimus, non nudis, nec solis impleri uerborum uocabulis, sed que a rebus ipsis  testimonium habeant. Quemadmodum enim pretiosissimi lapides, quos Indicos aiunt esse, non si quis de ipsorum pulchritudine commemoret, sed ipsi pulchri si fuerint, spectantium oculis admirandi sunt; ita ex ipsis exemplis preclarum caritatis decus apparet bonis omnibus comparatum.

Hanc reuerentia tua plurimi facit, sanctorum solita semper obseruare uestigia, et probatissime uite illorum laudes sectari. Accepi igitur, ut tue sanctitatis affectum nunc quoque cognoscerem, tomum transmissum, quem composuisse dicitur contra anathematismos Theodoretus Cyri: ita enim oppidum illud audio nominari. Quo perlecto egi gratias maximas Deo, et illud dicere non cessaui: Domine, libera animam meam a labiis iniustis, et a lingua dolosa .

 Comperi enim ubique et in singulis capitulis mihi calumnias importari. Miratus igitur sum, uirum non alienum a litteris, ut quidam de eo retulerunt, et sacrarum forte litterarum non mediocri scientia preditum, in tantum ignorasse uim capitulorum, ut orta sit mihi suspicio, eum alienis desideriis ficta ignorantia fuisse gratificatum; ne scilicet uideatur temere nobis, et sine aliquo colore detrahere: cum presertim nichil prorsus arduum sit, nichil obscurum in nostris dictis, nisi me fallit opinio, nichil quod sit intellectu difficile. uerum quando necesse fuit, quamuis iam super his antea scripserimus, paucis ad eum quoque respondere, ne quis nos credat reticuisse conuictos, aggrediar ad responsionem, quantum res patietur, breuitate seruata.

 Decuerat quidem ipsum maxime, cum Scripturarum habeat scientiam diuinarum, uolentem nobiscum de sacris mysteriis disputare, sacrarum tantummodo litterarum fecisse mentionem, ac non [a 1Kb] curiosas fabulas sordidasque proferre: meos etenim sermones MALO DISCORDIAE assimulare dignatur, et hanc fortasse probationem sue putat esse doctrine. Unde et nos hanc ipsius nimiam sumus admirati scientiam: apparet enim illum propter profundam scilicet ingentemque doctrinam, MALUM non ignorasse DISCORDIAE; nec Paridem filium Priami.

Nam in epistola [b 1Kb] post alia: Preterea non solum ipse hec ista asseruit; uerum etiam nolentes eius obtemperare blasphemiis anathematizare ausus est. Si tamen  ipsius sunt ista inuenta, ac non magis quidam inimicus ueritati tamquam ex illo conscripta proiecit in medium, sicut illud, quod in fabulis est, MALUM DISCORDIAE, quod flammam accendat.

uerum, nos his interim missis, proposito insistamus.



ANATHEMATISMUS PRIMUS.

Siquis non confiteatur Deum esse uere Emmanuel, et propterea sanctam uirginem esse : peperit enim carnaliter carnem factum Dei uerbum; anathema sit.



REPREHENSIO HAERETICI.

[c 2Kb] At nos, qui euangelicam traditionem sequimur, non carnem natura factum, et in carnem conuersum Deum dicimus uerbum; inuertibilis etenim et incommutabilis  est Deus, de quo etiam Dauid Propheta dicit: Tu autem idem es, et anni tui non deficient . Quod Paulus ueritatis predicator maximus de Filio dictum esse, in epistola ad Hebreos asseruit ; et alibi per Prophetam Deus dicit: Ego sum, ego sum, et non commutatus sum . Ergo si inconuertibilis et incommutabilis est Deus, conuersionem et commutationem pati non potest; et si impossibile est, ut inuertibilis conuertatur, non est factum caro Deus uerbum conuersum, sed assumpsit carnem, et habitauit in nobis iuxta Euangeliorum uoces. Et ipse id explanans Paulus diuinus in epistola ad Philippenses ait: Hoc sentite in uobis, quod et in Christo Filio, qui cum in forma Dei esset, non rapinam arbitratus est, ut esset equalis  Deo, sed se exinaniuit, formam serui accipiens .

Apparet igitur ex dictis, quod Dei forma non sit in serui formam conuersa; sed quod manens id quod erat, serui formam accepit. Ergo si non est factum caro Deus [Baluz. Dei] uerbum, sed carnem uiuam et rationabilem assumpsit, non ipse natura ex uirgine natus est, conceptus, et fictus, et formatus, et inde initium, ut esset, accipiens, qui ante secula est, et Deus, et apud Deum semper, et Patri adherens, et cum Patre cognoscendus adorandusque, cum sibi templum finxisset in utero uirginali, adherebat ficto, et concepto, et formato, et nato. Qua de causa etiam [d 1Kb] uirginem sanctam uocamus, non quod  Deum pepererit natura, sed quod hominem ediderit coniunctum Deo, [a 1Kb] qui ipsum formauerat.

Totus hic paragraphus refertur in u synodo, inter ea Theodoreti, aduersus sanctum Cyrillum, que anathemate damnata sunt; flagitium uero ipsius est, quod sancto Cyrillo contradicat in ea parte, in qua fidei ratio posita erat, nempe quod beata uirgo uerbum carnem factum pepererit, et non tantum hominem coniunctum Deo.

At si non est homo, qui in utero uirginis fictus est, sed Deus uerbum, qui est ante secula; factura ergo sancti Spiritus est Deus uerbum. Nam quod in ea natum, est, inquit Gabriel, ex Spiritu sancto est . At si increatum est unigenitum Dei uerbum, et eiusdem cum Patre substantie, [Baluz. add. et ceternum cum Patre] non est Spiritus sancti factura. Si  autem non Deum uerbum in utero uirginis Spiritus formauit, superest, ut serui formam intelligamus et formatam et fictam esse natura.

Sed quoniam non tantum erat serui forma, sed templum habitatorem habens Deum uerbum, iuxta Pauli uocem: Quoniam in ipso, inquit, complacuit omnem plenitudinem deitatis habitare corporaliter ; non tantum , sed et sanctam uirginem uocamus; , propter fictionem et formationem; , propter , appellantes: ideoque puer, qui natus est, Emmanuel est uocatus; nec Deus ab humana natura separatus, nec homo deitate nudus. Emmanuel enim significat, nobiscum esse Deum, iuxta Euangeliorum uoces; nobiscum autem Deus, et eum significat, qui ex nobis  pro nobis assumptus est, et Deum uerbum, quod assumpsit, ostendit. Ergo Emmanuel puer propter Deum, qui assumpsit; et uirgo propter coniunctionem Dei forme serui; neque in carnem Deus uerbum conuersus est: sed Dei forma serui formam accepit.



RESPONSIO ORTHODOXI.

Plurimum et sepe incusauimus eos qui recusant confiteri Deum esse uere Emmanuel, et sanctam uirginem esse , ideo quod peperit secundum carnem Dei uerbum, tunc cum est factum caro, id est, homo. At uero is, qui tam recte dicta a nobis accusat, si Deum uere esse nescit Emmanuel; si non est natum carnaliter ex sacra uirgine caro factum  Dei uerbum, iuxta Scripturas; cur non magis palam clamabat: Quid agis, uir bone [Baluz. add. Ambrosi]? Eructas infandos sermones, dogmata obteris ueritatis. Non est Deus uere Emmanuel, nec uirgo sancta , ut etiam nos hec ita clamitanti, dicentique, ea que a diuina Scriptura dicta sunt, sapienter opponentes, et apostolice atque euangelice fidei traditionem, et sanctorum Patrum confessionem, qui suo tempore Nicee congregati sunt, proferentes, persuaderemus, quod neque recte, neque honeste dicta nostra conetur arguere; immo magis diuine Scripture reluctari festinet.

 Sed prudens argutusque tractator, illis, que eum oportuerat et necesse fuerat dicere, pretermissis, et cum nichil horum tetigisset, omnino in aliam se contulit uiam: dicere enim aggressus est statim, quod Dei uerbum sit conuersione ualidius, et quod non in naturam carnis transformatum sit, tamquam si hoc uerum, esse anathematismus uel sentiat, uel affirmet.

Audiat igitur hic, qui orationi alterius nescit occurrere: sermones, homo, sine causa uanos exerces, et reluctaris opinioni uel nobis inuise. Nouimus enim nos quoque, quod nec umbram quidem conuersionis diuina illa excellensque natura perpetiatur, et quod Dei uerbum in naturam non commigrauerit carnis, deitate deposita.

 uerum quando a Dei forma serui formam assumptam esse commemorat, doceat nos, [Baluz. add. si] sine substantiis sole et per se ipse inter se forme conuenerint. At id, opinor, ipse quoque non ita esse confitebitur: neque enim species tantum sine substantiis, et forme inter se per dispensatoriam conuenerunt; sed rerum ipsarum siue substantiarum conuentus est factus, ut inhumanationis [Baluz. humanitatis] ratio uere facta esse credatur. Ergo etsi Dei uerbum carnem factum esse dicamus, non tamen confusionem, nec commixtionem, nec rursus conuersionem, aut commutationem ei dicimus contigisse; sed ipsum coniunctum esse, arcana ineffabilique ratione, corpori sancto habenti animam rationabilem: quidquid enim adunari dicitur, non confunditur, sed  aliud sibi magis assumit.

Affirmamus igitur, Dei Patris uerbum assumpsisse sibi sanctam et animatam carnem, et esse uere inconfuseque, ex ipsa uulua, coniunctum, exiisse quidem hominem, Deum tamen uerum sic quoque remansisse; ideo et uirgo sancta est. Superuacuum autem esse opinor, eam etiam uocari. Nam si essent quidam adeo mente capti, ut dicerent, naturam uerbi ex carne, tamquam fontem sue originis habuisse, et sue exstantie [Baluz. substantie] inde initium fuisse sortitum, fortasse non absque aliqua ratione facere uiderentur, qui eam uocari debere ostenderent. Sed quoniam huiusmodi opinio omnibus odiosa est, nec aliter potest intelligi esse uirgo sancta, nisi quis prius  crediderit, quod factum sit caro, id est, factum sit homo, Dei Patris uerbum , quod nobis ex hac contentione emolumenti parient hi, qui certant etiam eam uocari debere?

uerum, quantum apparet, locum sibi aduersus Christum dicendi excogitauerunt; non enim patiuntur, uel sentire uel dicere, ipsum Dei Patris uerbum, quod erat ante secula Filius, nouissimis temporibus inconfuse, inconuertibiliterque adunatum esse, ex uulua, carni habenti animam rationabilem, ac sic fuisse hominem similem nostri. Sed sicut unum sanctorum  inhabitantem Deum habuisse commemorant, alios etiam ita sentire sollicitant: non considerantes, quod in nobis quoque per sanctum Spiritum, ut in sanctis templis, habitet omnium Deus. Scriptum est enim: Nescitis, quod templum Dei estis, et spiritus Dei habitet in uobis? Si quis ergo templum Dei corrumpit, corrumpet eum Deus; templum enim Dei sanctum est, quod estis uos . Sed etsi nominati sumus templa, Deum habentes inhabitantem per Spiritum; attamen alium mysterii, secundum Christum, nouimus modum: uere enim adunatam esse Deo uerbo dicimus carnem, habentem scilicet animam rationabilem.

Sed libenter eum consulerem, utrum unitatem Dei uerbi et humanitatis, siue sancti corporis rationabiliter  animati, factam esse uere confiteatur; an ipse quoque nonnullorum exemplo, per coniunctionem solam, [Gr. ] seruilis et forme cum forma diuina, siue alio modo, per solam filietatis , et equalitatem dignitatis; aut si alius ullus coniunctionis intelligitur modus? Sed forte sine causa molestus sum, et percunctor non necessario: habeo enim uoces ipsius, et apertissimam confessionem; in primo namque hoc capitulo dixit: Ideo natus puer uocatur Emmanuel, nec Deus a natura separatur humana, nec homo diuinitate nudus. Oportuerat quidem ipsum subtilem ex his expositionem, elimatamque curare; ceterum id certe notandum est. Ecce enim ipse unitatem explanans, ab humana natura Deum unitate se separare  negat, eumdemque confitetur Deum simul et hominem: cur ergo non erubescit, dicta increpans nostra? [a 1Kb]



ANATHEMATISMUS SECUNDUS.

Siquis non confiteatur, carni per substantiam adunatum esse Dei Patris uerbum, et unum esse Christum cum propria carne, eumdem scilicet Deum simul et hominem; anathema sit.



REPREHENSIO HAERETICI.

Unum quidem Christum confitemur, diuinis apostolorum traditionibus obtemperantes, et eumdem propter Deum et hominem nominamus. uerum per substantiam penitus ignoramus, ut nouam, et alienam a diuinis Scripturis et Patribus, qui eas  interpretati sunt.

Et hic quoque totus locus relatus est damnatusque in u synodo, propterea quod reiiceret , cuius confessio est sola, indubitata, et fraudis expers bene sentiendi regula. Unde canone  13 anathema dicitur ei, qui defenderit impia Theodoreti conscripta, que contra rectam fidem et contra primam Ephesinam sanctam synodum, et sanctum Cyrillum; et duodecim eius capitula, exposuit, et omnia que conscripsit pro Theodoro et Nestorio impiis, et pro aliis, qui eadem predictis Theodoro et Nestorio sapuerunt, defendens eos, et eorum impietatem, et propter hoc impios uocans doctores Ecclesie, qui UNITATEM SECUNDUM SUBSISTENTIAM Dei uerbi ad carnem confitentur, etc.

Si autem is, qui hec reperit, uult dicere per substantiam, qua commixtio sit facta diuinitatis et carnis, contradicemus omni alacritate, et blasphemiam conuincemus. Necesse est enim commixtionem confusio sequatur; secuta autem confusio adimit nature proprietatem: que enim miscentur, id quod erant ante, non seruant; id autem de Deo uerbo et  de semine Dauid dicere, flagitiosissimum est. Oportet autem obtemperare Domino demonstranti duas naturas, et dicenti Iudeis: Soluite templum istud, et in triduo reedificabo ipsum . At si commixtio fuisset facta, nec Deus remansisset Deus, nec templum cognosceretur templum, sed et Deus templum esset, et templum Deus: id enim commixtionis ratio postulat; et non recte Dominus Iudeis dixerit: Soluite templum istud, et in triduo reedificabo ipsum. Oportuerat enim ita dicere: Soluite me, et in triduo resurgam; siquidem uere commixtio, confusioque fuisset facta: nunc autem ostendit, et templum soluendum, et resuscitaturum Deum.

Superflua igitur per substantiam , qua pro commixtione, ut opinor, utuntur; sufficit autem  dicere, que et naturarum proprietates ostendit, et unum adorandum precipit Christum.



RESPONSIO ORTHODOXI.

Ecce iterum generosus iste [b 22Kb] barbarus ex minimis causis occasionem maledicendi captans, reprehendit dictionem quod per substantiam dixerimus, et eamdem insolitam esse definit, et nouo more eam factam esse a nobis affirmat; nec considerat, quod dictionum uis [Bal. om. dictionum uis], impiorum hereticorum argutiis ueritatem opponens, conuellit id, quod uidetur obsistere.

Nestorio igitur ubique euacuante Dei uerbi secundum carnem generationem, et solam dignitatum unitatem nobis instituente, et dicente hominem Deo coniunctum  filietatis fuisse honoratum; necesse fuit, ut nos aduersus illius dicta agentes, per substantiam factam fuisse diceremus. Hic autem sermo nichil aliud significat, nisi id tantum, quod uerbi natura, siue substantia, id est, ipsum uerbum, humane  nature uere adunatum, absque omni conuersione et confusione, ut sepe diximus, unus intelligatur, et sit Christus, ipse Deus et homo.

Notanda sunt accurate ista Cyrilli uerba: , » « , , , , , etc. Factam dicimus unitionem secundum ; hic autem sermo nichil aliud significat, nisi id tantum, quod uerbi natura, siue hypostasis, id est, ipsum uerbum humane nature uere unitum, etc. Inde enim intelligitur famosa illa Athanasii ac Cyrilli sententia: POST UNITIONEM UNA EST uERBI DEI NATURA INCARNATA. Natura enim pro hypostasi posita est; neque illud catholicorum singulare est. Ipse etiam Nestorius, si credimus Patribus u synodi, naturas posuit, pro hypostasibus, cum dixit: Propter eum qui induit, eum qui indutus est, adoro: propter eum qui occultus est, eum qui apparet, adoro.  Inseparabilis ab eo, qui apparet, Deus est: propterea eius, qui inseparabilis est, honorem non separo, separo naturas, sed unio in adoratione . Alteram uero uocem cum altera confudit Theodoretus in reprehensione consequentis anathematismi, cum ait: , , , , .

Id autem, ut opinor, Theodoreto ipsi uidetur dicenti, ab humana natura Deum non fuisse separatum, nec absque deitate humanitatem intelligi. Igitur nec absque substantiis serui et Dei formas coniunctas dicimus, nec communem hominem equalitate sola dignitatis honoratum coniunctum esse uerbo definimus; sed ipsum, ut supra dixi, Filium Dei unigenitum, qui  uere carnem assumpsit, que haberet animam rationabilem, hominem factum, ita tamen ut remaneret et Deus.

Sed uir ille uehemens oratione, et cogitatione acerrimus, commixtionem significari huiusmodi dictione definit, et dicere audet, atque ea, que ex naturarum commixtione contingant, proponit in medium, quasi nos ignoremus, an forte quadam insolentia gloriatur, et existimat neminem preter se alium, orationem posse, quantum uoluerit, propagare; si modo, quod a nullo sit dictum, tamquam uere dictum, sibi proposuerit, ut aliquid uideatur esse apud eos, qui discernere nesciunt, qui sint uaniloqui, mendacesque, et qui rectam uiam teneant ueritatis, et prudentes exerceant necessariosque sermones.

 Opinabar quidem, confiteor, a principio, capitulorum uim ipsum minime ignorasse, sed simulare ignorantiam, et in hoc quibusdam gratificari; uere tamen eum ignorasse nunc comperi.



ANATHEMATISMUS TERTIUS.

Siquis in uno Christo diuidat substantias post unitatem, et coniunctione sola coniungat secundum dignitatem, uel auctoritatem, uel dominationem, ac non  magis conuentione quadam, que sit facta, per naturalem; anathema sit.



REPREHENSIO HAERETICI.

Obscura quidem dictorum caliginosaque sententia; plana uero apud pios ipsorum dementia. Cui enim non sit perspicuum, quod coniunctio et conuentio nichil differant? [a 1Kb] nam et conuentio eorum est, que erant ante diuisa. Sed huiusmodi uerborum prudentissimus generator, tamquam contraria posuit uerba sibi conuenientia: Non enim oportet, inquit, coniungere coniunctione substantias; sed complexione, et conuentione naturali, aut ignorans forte quid dicat, aut sciendo blasphemans.

Natura enim res est quedam imperiosa, et cogens quedam agere, non uoluntate. Est autem tale quod  dico: Natura esurimus, non uoluntate hoc patientes [Baluz. sitientes], sed necessitate; ac ni ita esset, pauperes a mendicitate liberarentur, habentes in uoluntate sua, ut non esuriant; naturaliter sentimus, naturaliter dormimus, naturaliter spiritum ducimus. uerum hec omnia, sicut dixi, non fiunt uoluntate: nam si quis horum aliquid non admittat, necessario uite sentiet finem. Ergo [b 1Kb] si naturalis coniunctio facta est [c 1Kb] forme seruilis, compellente quadam necessitate, non sua clementia Deus uerbum coniunctum est forme seruili, atque ita inuenietur legislator necessariis legibus seruiens. uerum non ita nos beatus Paulus edocuit, sed contra magis, quod nempe se exinaniuit formam serui accipiens ; dicendo, se exinaniuit, significat uoluntatem. Si igitur suo arbitrio et uoluntate,  nature ex nobis assumpte coniunctus est, superflua est dictio naturalis coniunctionis: confiteri enim sufficit . porro de diuisis accipitur, nam si nulla sit diuisio, numquam fiet, et qui admittit , admittit et diuisionem preuiam [Baluz. om. preuiam].

Quare ergo dicit substantias siue naturas diuidi non oportere, maxime cum sciat, quod perfecta erat Dei uerbi substantia, quodque perfecta ab eo assumpta forma seruilis, ideoque substantias dixerit, et non substantiam? Ergo si utraque natura perfecta est, et ambe in unum conuenerunt, Dei forma scilicet formam assumente seruilem, unam quidem personam, , et unum Filium ac Christum similiter confiteri, pietatis ratio poscit; duas uero substantias  adunatas siue naturas dicere, non ineptum est, sed [Baluz. add. ex causa] magis consequens.

Nam si in uno homine naturas diuidimus, et mortalem quidem, corpus uocamus; immortalem uero, animam; utrumque autem, hominem: multo magis assumentis Dei, et assumpti hominis naturarum proprietates conuenit discernere. Inuenimus etiam beatum Paulum, unum eumdemque hominem in duos homines diuidentem,  et modo dicentem: Quanto exterior homo corrumpitur, tanto interior renouatur ; modo: Condelector enim legi Dei secundum interiorem hominem ; et statim: In interiore homine inhabitare Christum . Si igitur naturalem coniunctionem eiusdem temporis naturarum [Gr. ] Apostolus diuidit, quare impietatis arguit eos qui, diuidunt propria naturarum, Dei sempiterni et eius hominis, qui in nouissimis temporibus assumptus est? Arguit, inquam, ille, qui commixtionem nos aliis nominibus docet.



RESPONSIO ORTHODOXI.

Animaduerte quomodo sapiens ille uir, primum quidem obscura dicta esse nostra mentitur, et cum  ipse caliginosam offusamque habeat mentem, obscurum esse ait tam planum sapientibus, euidentissimumque sermonem.

Arbitratus est autem, quod conuentionem, ac non magis coniunctionem, nominari debere, nostra affirmet oratio. Deinde calliditatem suam cupiens ostentare, unum ait a nobis idemque significari, siue conuentionem, siue coniunctionem factam esse dicamus. Ego uero hoc quoque loco mentis ipsius acumen admiror: solus enim fortasse didicit quod a nullo est umquam ignoratum; quodque adeo proculcatum est, ut eis etiam, qui sunt omnino a doctrina et litteris secularibus alienissimi, notissimum uideatur; immo et iis qui auditu tantummodo fabularum, ad leuem incertamque scientiam peruenerunt.

 Admirans igitur ipsius doctrinam, hoc ad eum dico: uel minimum euigila, uelut ex ebrietate aut somno, qui tam magnum in nos os aperire contendis; et animaduerte subtiliter acuteque mysterium unitatis, quod de Christo dicitur. Faciunt quidam calumniam huic unitati [Baluz. in feditate], in id, quod ipsis libuerit, sacrarum litterarum sententias transferentes: aiunt enim, diuisas quidem esse a sese naturas et a sese seiunctas, et seorsus, et in parte sua esse utramque; hominem uero coniunctum esse Deo contendunt, secundum solam dignitatem, siue auctoritatem et secundum filietatis . Huic anathematismus opinioni pugnat, et tam profanis uocum nouitatibus reluctatur. Affirmat etenim adunatum fuisse uerbum natura, id est, non , sed ueritate,  carni habenti animam rationabilem; et nullo modo diuidi oportere, ne duos filios intelligamus, indiuiduum diuidentes. At ille non intelligens, quid sit tandem adunatio naturalis, id est, uera, que neque naturas confundat, nec commixtionem faciat; ita ut utraque aliud esse, quam quod erat, incipiat, infantile aliquid friuolumque assumit ad probationem eorum que se bene habere arbitratus est.

Denique ait: Si naturalis facta est adunatio; ergo non uoluntaria est exinanitus uerbi, sed tamquam ex necessitate, et uiolentia, imperiosa enim res natura. Ad hoc quilibet ad eum dixerit: Esuritio, et sitis, et cetera, quemadmodum dixisti, carnis sunt infirmitates naturales, et in nobismet ipsis habent motum;  propterea quod scilicet naturam passionibus habemus obnoxiam. Diuina uero arcanaque uerbi natura non necessitatis, nec passionis capax, omnino a nullo coacta est, ne a se quidem ut contra uoluntatem fieret caro, siue assumeret humanitatis mensuram, et Abrahe apprehenderet semen.

Quod uero inconsulta uehementer sit ipsius oratio, non est difficile uolentibus inuenire: ait enim omnino, et procul dubio, omnia naturalia necessitatis legibus subiacere; et ad huius rei probationem protulit, nos contra uoluntatem esurire atque sitire, ad hoc nos prouocante natura, etiamsi quis noluerit ; nisi forte sit falsum, hominem rationabilem  esse natura. Ergo contra uoluntatem coactus est rationabilis esse. Deinde, dic mihi, Deus omnipotens nonne natura est Deus? Nonne natura sanctus, iustus, bonus, uita, lumen, sapientia, et uirtus? Utrum ipse quoque contra uoluntatem, et coactus, id est, quod est? Sed ita opinari uesane stoliditatis est certissimum argumentum.

Quid igitur nobis obtendit mendacium tamquam inexpugnabile, et inuincibile munimentum; et tam imbecillis utitur argumentis, ut audiens, naturalem factam esse adunationem, id est, ueram, et conuersionis liberam, atque inconfusam omnino substantiarum conuentionem, torquere conetur uim sententiarum, ut parum recte posite esse credantur? Nec horrescit uir strenuus [Baluz. add. exemplo nostro], naturam  uerbi ineuitabili necessitati subiacere commemorans. Exinaniuit se, non contra uoluntatem, sed uoluntarius unigenitus factus homo: at non, ut tu ais, assumpsit hominem, ei prebens coniunctionem, et eum filietatis beneficio honorans, iuxta nos.

Ergo, etsi intelligamus adunatas esse substantias, et hominem factum atque incarnatum Dei uerbum: proptereaque uideamur, aliquo modo dicere adunationem naturalem, que illam excludat, que non est uera, sed , quamque nos etiam habuimus per fidem et sanctificationem, propterea quod diuine nature participes fuimus; etenim sicut ait Paulus: Qui adheret Domino, unus est Spiritus ; non tamen necessitati et uiolentie naturali impassibile et  liberum Dei uerbum subiicimus.

Quod uero post adunationem [Baluz. add. diuinam] nolumus ea, que adunata sunt, a sese esse seiuncta, nisi fallor, nec criminosum omnino est, nec culpabile uidetur, cum presertim ipse uir egregius Theodoretus unum ex nobis hominem exempli causa proponens, in duo diuidi non sinat; quamuis quantum ad hominis pertinet, diuisionis patiens esse possit, eo uidelicet, quod intelligimus, aliud animam esse natura, aliud natura propria carnem. Ergo simili ratione curiosius inquirentes, adunationem, que in Christo facta esse intelligitur, secundum quidem diuinitatis et humanitatis, conuentionem ueram per factam esse dicimus: non ignorantes, aliud  quidem esse preter carnem Dei uerbum, aliam uero iuxta suam naturam carnem, preter uerbum. Adunatum uero semel diuidere criminosum est; nec in duos Filios separare unum Christum, et Filium, et Dominum recta ratio permittit: in hanc enim scientiam nos sancta et diuina Scriptura deducit.

uerum ille dogmatum ueritatis nullam habet penitus curam, nec laborat discere aliquid necessarium, et quod uel mediocriter ipsi prodesse possit, [a 1Kb] sed id tantum, quod nocere possit. uerumtamen cum mendacio glorietur, et calumniandi iactet se habere calliditatem, audiat a nobis: Quid gloriaris in malitia, qui potens es in iniquitate? tota die iniustitiam cogitauit lingua tua .



ANATHEMATISMUS QUARTUS.

 Siquis personis duabus, siue substantiis dispertiat uoces, que sunt in euangelicis, uel apostolicis Scripturis, queque uel de Christo a sanctis dicuntur, uel ab ipso de se ipso, et has quidem, ut homini, qui preter uerbum seorsus intelligatur, deputet; has uero, ut diuinas, soli Deo uerbo; anathema sit.



REPREHENSIO HAERETICI.

Cognata hec quoque supradictis: uult enim, tamquam commixtione facta, nullam esse uerborum differentiam, que in sacris Euangeliis, siue apostolicis libris, dicta sunt; cum presertim Ario, et Eunomio, et ceteris heresen auctoribus hostem se esse glorietur.

Dicat igitur diuinorum dogmatum peritissimus magister,  quomodo hereticorum blasphemiam possit arguere, humilia et serui forme uerba conuenientia Deo deputans uerbo: illi enim hoc facientes, et minorem, et creaturam, et facturam, et seruum, et ex nichilo factum, Filium asserunt Dei.

Cui igitur nos, qui ab illis diuersa sentimus, et qui eiusdem substantie ceternum cum Deo et Patre Filium confitemur, opificem omnium, et factorem, et ordinatorem, et gubernatorem, et arbitrum sapientissimum, et omnipotentem, immo uero ipsam [Baluz. ipsum hic et infra] per se uirtutem, ipsam uitam, ipsam sapientiam. Cui, inquam, hec deputemus: Deus, Deus meus, ob quid me dereliquisti ; et illud: Pater, si potest fieri, transeat a me calix iste ; et: Pater, salua me ab hora ista  ; et illud: Horam illam nemo scit, nec Filius hominis , et cetera, que humiliter ab ipso dicta sunt, et a sanctis apostolis de ipso conscripta sunt? [b 1Kb] Cui esuritionem ascribamus? Cui fatigationem et somnum? Cui ignorantiam et timiditatem? Quis est, qui adiutorio eguit angelorum? Si hec Dei uerbi sunt, quomodo sapientia ignorauit? uel quomodo sapientia nominatur, que ignorantie habeat uitium? uel quomodo uerum dixisse uidebitur, omnia  Patris se habere commemorans, cum non habeat Patris scientiam? Solus enim, inquit, Pater scit diem illam . uel quomodo imago sit simillima genitoris, qui non omnia habeat genitoris? Si non mentitur dicens se ignorare, hec quis de ipso existimauerit; sin uero nouit diem, et occultare uolens ignorare se dicit: uides qualis ex hoc blasphemia consequatur; ueritas scilicet mentitur. Sed qui ueritas uocetur, que contrarium habeat ueritati? Si non mentitur ueritas, neque Deus [Baluz. Dei] uerbum ignorat diem, quam ipse disposuit, in qua iudicaturus est orbem terrarum, sed habet Patris scientiam, quippe imago simillima. Ergo non Dei uerbi est ignorantia, sed seruilis forme, que illo tempore tanta sciebat, quanta inhabitans deitas reuelabat.

 Et id quoque fere totum, quod paragrapho continetur, relatum est in u synodo, uelut Nestoriano errore, de duobus filiis, infectum, quod aduertit Cyrillus.

Hoc de aliis similibus potest dici: quid enim habet rationis, Dei uerbum dicere ad Patrem: Pater, si potest fieri, transeat a me calix iste; uerumtamen non sicut ego uolo, sed sicut tu ? Ex hoc enim rursus irrationabilia multa eueniunt; et primum, discordare Patrem et Filium, et alia uelle Patrem, alia Filium, ait enim: uerumtamen non sicut ego uolo, sed sicut tu. Deinde ingentem rursus ignorantiam in Filio esse uidebimus, inuenietur enim ignorans dicere: Si potest fieri, transeat calix. Hoc autem de Deo uerbo dicere impium est, et blasphemie plenum: sciebat  enim certissime, qui huius causa aduenit, qui sponte nostram naturam assumpsit, qui se exinaniuit, dispensationis mysterii exitum, propter quem sanctis predicabat apostolis: Ecce ascendimus Hierosolymam, et Filius hominis tradetur in manus gentium, et flagellabitur, et crucifigetur, et tertia die resurget . Qui igitur hec pronuntiauit, et qui Petrum obiurgauit deprecantem ne fieret, quomodo deprecatus esset ne fieret, si plane sciebat omne futurum? Quomodo autem non sit absurdum, Abraham quidem ante multa secula uidisse diem ipsius, et gratulatum esse; et Isaiam item precantasse salutares passiones, et Ieremiam, et Danielem, et Zacariam, et omnem prophetarum chorum; ipsum uero et ignorare, et liberationem poscere, et deprecari id, quod saluti mundi fuerat  profuturum? [c 1Kb] Ergo non Dei uerbi ista sunt uerba, sed serui forme, que pauebat mortem, quia nondum mors fuerat resoluta; sed Deus uerbum hec dicere concessit, dans locum timiditati, ut appareret geniti natura, et ne et , id quod ex Abraham et Dauid factum est, existimemus, ob profanos hereticos [Id est Manicheos], quorum factio talem blasphemiam peperit.

Ergo ea, que diuine dicta, uel facta sunt, Deo  uerbo ascribamus; que uero humiliter dicta sunt, serui forme aptemus, ne Arii et Eunomii blasphemias emulemur.



RESPONSIO ORTHODOXI.

Nonne multo melius, queso, fuerat ipsum, uim perscrutari dictorum, ab odio et preiudicio liberum animum retinentem? uerum id minime agere dignatur; omnia enim ad suum conuertit arbitrium, et ait: Cognata et hec supradictis: uult enim, tamquam commixtione facta, nullam esse uerborum differentiam, que in sanctis euangeliis uel apostolicis dictis conscripta sunt; cum presertim Ario, et Eunomio, et ceteris heresen auctoribus hostem se esse glorietur. Et hec quidem ille: uerum tantum abest, ut ego dicam naturas inter  se fuisse confusas, et confusionem, commixtionem ac conuersionem suscepisse, quantum abest, ut ille recta sentiat.

Sed neque uerborum quidem differentiam sustulimus: scimus enim, hec quidem diuine facta esse, hec uero humane; et quod hec excellentissime conueniant glorie, hec sint exinanitatis aptiora mensure. Oportere autem asserimus, ea personis duabus a se penitus diuisis non deputari: nam si est unus Dominus noster iehsu Christus, una fides in ipsum, et unum baptisma , una erit et unius ipsius recte persona. Et si erit ipse Deus simul et homo, decet ipsum certe et diuine simul facere et humane sermones; cum neque inde diuina ipsius arcanaque natura ulla ex particula fiat maiestate Patris inferior;  et illa dispensatio cum carne credenda sit, quod cum sit Deus, homo etiam iuxta nos factus dicatur.

Omnia igitur unius Christi sunt, diuina atque humana: nam si non factum est homo Dei Patris uerbum, non [Baluz. nec] iuxta nos sane loquatur humane; sin autem uerum est, ipsum similiter ac nos communicasse sanguini et carni, assimilans se per omnia fratribus, nobis scilicet; quare dispensationis rectissimam rationem stultissime reprehendunt, qui uocem non patiuntur humanam, quique sermonis, propter dispensationem factam, humilitatem, tamquam alii seorsum Filio, serui forme, ut ipsi aiunt, deputare festinant?

Ineptum est autem, eos hereticorum quidem malignitatem horrere se dicere; recte autem fidei traditionem  nolle sectari: prestabilius autem sit, et multo doctius, uoces humanas aptare, non alii [Baluz. alie] persone, que intelligatur seorsus Filius, et serui forme, sicut ipsi dicere consueuerunt; sed magis humanitatis ipsius deputare mensure: decuerat enim, cum esset Deus simul et homo, per utrosque eum procedere [Baluz. om. procedere] sermones.

Admiror autem, quod simulet quidem ipse quoque, confiteri, quod sit unus Christus, idem scilicet Deus simul et homo; deinde tamquam in obliuionem delapsus eorum, que recte habere arbitratus est, unum diuidat rursus in duo. Ponit enim Saluatoris uocem  dicentis: De die autem aut hora illa nemo scit, nec angeli celorum, nec Filius, nisi Pater . Deinde sapientiam esse affirmans Dei Patris uerbum, et omnia futura prescire, adiicit et ait: Non ergo Dei uerbi ignorantia, sed serui forme, que tanta eo tempore sciebat; [a 1Kb] hec et de aliis similibus dici possunt. Ergo si non mendaciter [Baluz. mendose] dicis unum Christum, et Deum Filium, eumdem Deum simul et hominem: quare diuidis, et duos dicere Filios non erubescis, nisi forte non uideantur duo esse omnino, is qui habeat scientiam prefinitam, et is qui omnia sciat, et qui particularem accipiat reuelationem, et qui sit perfectus sapientia, et tanta cognoscat, quanta etiam Pater?

Si autem est unus et idem, propter adunationis  uerissime rationem, et non alius et alius diuise et separatim, ipsius est omnino scire et uideri nescire. Ergo scit quidem diuine, utpote sapientia Patris. Sed quoniam inscite [Baluz. inscientia] humanitatis mensuram subit dispensatorie, et hoc quoque cum aliis familiare facit; quamuis sicut nuper diximus, nichil prorsus ignoret, sed sciat cuncta cum Patre.

Quam igitur ob causam esurisse dicitur, et fatigatus esse ex itinere, cum sit uita et uiuificus, utpote Deus, et cum sit ipse panis uiuus, qui de celo descendit, et uitam dans mundo , et ipse sit idem uirtutum Dominus ? Scilicet ut factus fuisse homo uere credatur, familiaria putat humana, numquam nature sue bonis excedens; sed ea immota retinens, in quibus erat semper, et est,  et erit.

Qui uero reuelationem datam esse commemorat serui forme a Deo inhabitante, et eam prefinitam, Prophetam nobis ostendit Emmanuel, et hominem , et aliud nichil.

uerum callidum aliquid se dicere et inexpugnabile arbitratur: Nam si Dei uerbum, inquit, est quod exclamauit, PATER, SI POTEST FIERI, TRANSEAT A ME CALIX ISTE . Primum quidem a Patre discordat, nec recte recusat bibere calicem; cum sciat, inquit, quod mundo salutaris futura fuerat passio: igitur non sunt, inquit, Dei uerbi tales uoces. Audiat igitur contra super hoc quoque a nobis, qui tam infirmis rationibus nutat et titubat. Ergo quoniam tibi uidentur tales uoces a Deo uerbo remoueri  debere, et soli deputari forme seruili, nonne in duos filios unum diuidis, et cui hoc sapientium uidetur obscurum? Dixerit enim fortasse aliquis, tuas sequens rationes, quod nec uerisimile sit, nec rationabile, recusare passionem serui formam, et discordare a Patre, et ab eo, quod inhabitauerat, uerbo [Baluzi uerbum], cum sciret passionem salutarem mundo futuram, et uite causam illis, qui fuerant morte deuicti. Oportebat ergo, inquit, ipsam uideri timiditate superiorem, et diuinis imperiis obtemperantem Nonne igitur te sentis frustra garrire? Unde hec sententiarum uulgaris inuentio

 Ergo, quod omnia quidem humana Deo uerbo paruula et exigua uideantur, sane confiteor; sed requiro, exinanitas cuius facta esse intelligatur, et quis uolens eam sustinuerit. Nam si, ut ipsi aiunt, serui forma, siue id quod erat ex semine Dauid; quomodo et qua ratione exinanitum sit, cum a Deo assumptum sit? Si uero ipsum uerbum, quod erat in forma et equalitate Dei et Patris, exinanisse se dicitur, quomodo rursus uel qua ratione exinanitum sit, si recuset exinanitatem? Exinanitas autem Dei uerbi, quod nescit pati conuersionem, est agere aliquid uel dicere humanorum, propter conuentionem dispensatoriam carnis.

Sed etsi factus sit homo, nullo tamen modo naturam eius mysterii uiolat ratio: mansit enim id quod  erat, etiamsi ad humanitatem, propter mundi salutem, uitamque descenderit. Igitur non personis duabus, sed uni Christo, Filioque et Deo, euangelicas ac sanctorum apostolorum deputabimus uoces; neque diuinam ipsius naturam, et gloriam minorem facientes, propter humanam, nec dispensationem abnuentes; sed ipsius uerbi propter nos factam esse credentes.



ANATHEMATISMUS QUINTUS.

Siquis dicere audeat, Christum esse hominem , ac non magis uere Deum, utpote unum filium per naturam, eo quod uerbum factum sit caro, et communicarit similiter ac nos carni et sanguini; anathema sit.



REPREHENSIO HAERETICI.


Communicasse quidem similiter ac nos, sanguini et carni, et anime immortali Deum uerbum, eo quod hec ipsi sint adunata, confitemur. Carnem uero Deum uerbum conuersione factum esse, non dicimus; sed illos etiam, qui id dicunt, impietatis arguimus. Quam autem contrarium id sit iam ante dictis, uidere licet: nam si uerbum in carnem conuersum est, non communicauit certe carni et sanguini; sin autem carni et sanguini communicauit, quasi alius preter hec, communicauit: si uero caro aliud est preter ipsum, non est ipsum in carnem conuersum. Ergo [a 1Kb] nomine communicationis utentes, ut unum quidem Filium adoramus, et eum, qui assumpsit, et eum, qui assumptus est; differentiam tamen cognoscimus naturarum.

 [b 9Kb] autem, id est, deiferum, dicere, ut a multis sanctis Patribus dictus est, non recusamus: quorum unus magnus ille Basilius, in oratione ad Amphilochium de sancto Spiritu, hoc est usus nomine, et in interpretatione psalmi quinquagesimi noni. uocamus autem , non ut particularem nescio quam diuinam gratiam accipientem, sed ut omnem habentem adunatam Filii deitatem; hoc enim explanans  beatus Paulus dicebat: uidete, ne quis nos seducat, propter philosophiam et inanem gloriam, secundum traditionem hominum, secundum elementa mundi, et non secundum Christum; quia in ipso inhabitat omnis plenitudo diuinitatis corporaliter .



RESPONSIO ORTHODOXI.

Hic quoque uanas eum fabulas exercere nullus est labor ostendere; asserimus enim, a nullo oportere hominem nominari Christum, ne iuxta unum aliquem intelligatur fuisse sanctorum; sed Deum magis uerum hominem factum, et incarnatum Dei uerbum.

Increpat autem iterum, que recte sunt dicta, et fallit modis uariis, atque mentitur. Ait, dicere nos, in  naturam carnis Dei uerbum fuisse conuersum, et eruit rationes ex alto, per quas probare contendit Dei uerbum non esse uertibile. Quod uero sepius dixi, dicam nunc quoque necessario, cum nemo sit, qui in carnem terrenam, diuinam immortalemque uerbi naturam conuersam fuisse dicat; sed inconuertibilem eam omnes confiteantur. Parcite iam inanes labores impendere, ut eis, qui in nullo decepti sunt, possitis ostendere, quod et inuertibile sit per naturam, et incommutabile Dei [Baluz. Deus] uerbum. Quis enim adeo stupidus, uel mente captus est, qui tam dedecorosa, et ipsis forte etiam insipientibus abominanda, sentire uelit et dicere?

Ego uero uehementer admiror, quod cum ubique affirmet, Deum esse Emmanuel, Prophete ei mensuram  in his tribuisse conuincatur: ait enim, ipsum esse hominem , ut uideatur esse iuxta nos, qui habemus inhabitantem Deum in nobis per sanctum Spiritum: inhabitat enim in cordibus nostris, et sumus templa Dei. Minime uero tantumdem est, dicere uerbum factum esse hominem, ac Deum in homine inhabitare; nam licet uera sit beati Pauli uox: Quoniam in ipso complacuit inhabitare omnem plenitudinem diuinitatis corporaliter , id est, non ; attamen unum ait esse Patrem, et unum Dominum Iesum Christum, per quem omnia.

Dicat aliquis deinde, etiam in homine inhabitare Christum, eiusdemque spiritum, et scriptum esse de quibusdam: Inhabitantes autem domos luteas ; de quibus et nos ex eodem luto sumus: attamen  unus intelligitur, et est per compositionem homo ex carne, et ex anima rationabili carnem inhabitante [Baluz. om. carnem inhabitante]. Cur ergo rectam et stabilem fidei rationem turbare non cessat? Modo enim unum ait Christum, et Filium, et Dominum, eumdemque Deum simul et hominem: modo inter prophetas eum ponit, hominem ipsum nominans , nesciens se fortasse ipsum equare, uel ipsis nobis, si quidem non sit Deus uere, sed magis templum,  in quo inhabitet uerbum, sicut et in nobis. uerum hec non ita se habere, diuina Scriptura perdocuit: uerbum caro factum est, et habitauit in nobis ; ne quis arbitretur per conuersionem et commutationem in carnis naturam ipsum fuisse conuersum. Qui autem factus est caro, siue homo, non est homo , sed Deus magis, qui se in uoluntariam exinanitatem immisit, et propriam carnem fecit ex muliere, carnem autem non inanimem et absque sensu, sed animatam et rationabilem.

Meminimus autem, et templum eum nominasse suum corpus: ceterum non fecit inhabitationem, sicut et in nobis, per spiritum; sed unus per adunationem intelligitur Christus, et Filius, et Dominus.



ANATHEMATISMUS SEXTUS.


Siquis dicat, Deum uel Dominum esse Christi, [Baluz. add. uel] Dei Patris uerbum; ac non magis confitetur eumdem Deum simul et hominem, propterea quod uerbum caro sit factum, secundum Scripturas; anathema sit.



REPREHENSIO HAERETICI.

Beatus quidem Paulus id, quod a Deo uerbo assumptum est, formam nominat serui. Sed quoniam ante adunationem assumptio est; de assumptione autem beatus Paulus disputans, serui formam uocauit assumptam naturam: ideo nullum iam locum habet, adunatione facta, seruitutis nomen; nam si eis, qui in ipsum crediderunt, beatus Paulus scribens dicebat:  Ergo iam non est seruus, sed Filius ; et Dominus porro discipulis: Non iam dicam uos seruos, sed amicos ; multo magis primordium nostre nature, per quod etiam nos adoptionis meruimus gratiam, seruili appellatione liberatum est.

Deum igitur confitemur serui formam, propter adunatam ei formam Dei, et assentimus Prophete uocanti puerum Emmanuel, et magni consilii nuntium, et miraculum, et consiliarium, et Deum fortem, et dominantem, et principem pacis, et patrem futuri seculi . Idem uero propheta etiam post adunationem, predicans assumpti naturam, seruum appellat id quod est ex semine Abraham, ita dicens: Seruus meus es tu Isrel, et in te gloriabor ; et rursus: Ita dixit Dominus, qui me finxit ex utero seruum sibi . Et paulo post: Ecce dedi te in testamentum generis in lumen gentium, ut esses in salutem usque ad extremum terre . Quod autem in utero fictum est, non est Deus uerbum, sed serui forma: neque enim Deus uerbum conuersum factum est caro, sed assumpsit carnem habentem animam rationabilem.



RESPONSIO ORTHODOXI.

Mysterium dispensationis Unigeniti, que cum carne facta est, nostros sermones nichilo nunc minus communiet, et eos non irrationabiliter habitos facillime demonstrabit: qui enim in forma est Dei et  Patris unigenitus Filius, qui per omnia est equalis [Baluz. par equalisque] genitori, qui eiusdem glorie, et liber, serui formam accipiens, nuncupatus est frater eorum, qui iugum ferunt seruitutis, id est, noster. Itaque tamquam unus ex nobis didragmum tributorum exactoribus pensitabat, et factus est sub lege ut homo, qui est legislator ut Deus; edocebat autem tunc suos discipulos, quod et Filius sit uere, et in forma serui propter carnem, cumque per suam naturam sit liber, utpote ex Deo, et Deus; uerumtamen, propriam habens serui formam, propter exinanitatis mensuram, tributum exactoribus pensitabat.

Ergo etiamsi quispiam dixerit, seruum eum fuisse nominatum prophetarum uoce sanctorum, nullo modo debet quisquam scandalum pati: sciebant  enim illi, reuelante [Baluz. add. eis] Spiritu sancto, quod factum homo, quod ex Deo Patre uerbum, erat quidem, sic quoque liber Filius; non tamen sapientissime exinanitatis abiiciebat mensuram, nobis qui sumus sub seruitutis iugo, similem capiens formam. Sic et Deum ipsum Patrem dicit, cum ipse natura sit Deus et ex Patre; et nulla parte maiestate Patris inferior est.

Nestorio igitur scribente ita de Christo: Ergo qui passus est, est ille pontifex misericors, non Deus uiuificator eius, qui passus est, uerbum Christi nominante Deum, atque hec adiiciente: Erat autem ipse et puer, et pueri Dominus ; nec recte, nec competenti modo, sed impie dictos esse hos sermones, uehementer affirmamus. Nam si  Christi Deus [Baluz. Christus Dei] est uerbum Dei et Patris, duo omnino, et procul dubio esse necesse est. Quo autem modo intelligatur idem, et puer, et pueri Dominus? Non ergo dicendus est et Deus sui [Baluz. suus], et Dominus Emmanuel, siquidem est idem, et Deus simul et homo, quasi homo factum et incarnatum Dei uerbum. Quod uero diuinitas quidem aliud quiddam sit natura sua, aliud humanitas, nemo possit ambigere: ceterum ex utraque est Christus, ex deitate et humanitate, secundum dispensatoriam adunationem.



ANATHEMATISMUS SEPTIMUS.

Siquis Christum, ut hominem, operatione Dei uerbi adiutum [Baluz. add. Filium] dicat, et illi gloriam  Unigeniti, ut alii preter ipsum, assignet; anathema sit.



REPREHENSIO HAERETICI.

Si mortalis est hominis natura, Deique uerbum, cum uita sit atque uiuificum, suscitauit templum, quod a Iudeis solutum est, et eleuauit in celos, quomodo non glorificata est serui forma per Dei formam? Nam si que natura mortalis est, facta est immortalis, propter adunationem uerbi et Dei, id quod non habebat accepit; accipiens autem quod non habebat, et glorificata, ab eo qui dedit, glorificata est; propter quod Apostolus clamat: Secundum operationem potestatis uirtutis ipsius, quam operatus est in Christo, suscitans eum a mortuis .



RESPONSIO ORTHODOXI.


Qui Christum nominant, non unum similem nostri communem hominem, sed hominem factum, et incarnatum Dei uerbum audientibus designant. Ergo, etsi aliquid mirabilium et diuinorum operum dicatur per suum corpus implesse, quod ei instrumenti prebuit officium, nichilominus tamen ipse est, qui operatur, uirtutum [Baluz. om. uirtutum] Dominus Christus, principatum non alii prestans, ut operari possit; sicut nempe beatis discipulis potestatem prebebat [Baluz. add. aduersus] spiritus immundos, ut eos eiicerent, et curarent omnem morbum, et omnem infirmitatem in populo. Unde beatus Paulus dicebat: Non enim audeo aliquid loqui eorum, que per me non effecit Christus, uerbo et factis, in uirtute signorum et  prodigiorum, in uirtute Spiritus sancti . Gaudentes etiam beati discipuli accedebant aliquando ad Christum dicentes: Domine, etiam demonia nobis subdita sunt in nomine tuo .

Adiutos quidem per Christum in spiritu dicimus sanctos, quasi alios preter ipsum. An non eodem modo, eademque ratione et ipsum adiutum Iesum a uerbo in spiritu, intelligimus, quasi alium Filium preter Filium Dei unigenitum? Unum enim ipsum adunatio nobis ostendit, et in duo diuidere recusamus: nam etsi caro factum sit uerbum, iuxta Scripturas, attamen est sic quoque Filius unigenitus, secundum adunationem ueram, quam nemo cogitatione capiat mentis.

Ipse igitur unus est solus Christus iehsu, qui per  suum corpus, tamquam per instrumentum, operatus est signa diuina. Nec ipsum Christum dicimus operatione adiutum, exemplo sanctorum: hoc enim impium est et uehementer culpabile. Sed si suscitauit a mortuis proprium corpus, utpote uita ipse, et uiuificus, illudque glorificauit, uiuificam suam naturam esse demonstrans, at non alii cuidam preter se in hoc gloriam donauit. Certe quidem ad celestem Patrem dicebat: Pater glorifica me gloria, quam habui penes te, priusquam mundus fieret ; tametsi et Deus esset, et ex Deo per naturam, glorieque Dominus. Quo igitur modo, quasi glorie egenus, quam habebat ante mundum, gloriam reposcit? Nam postquam factus est homo, etiam per suam carnem: Gratia Dei pro omnibus mortem gustauit  , ut ait beatus Paulus. [a 1Kb] Exinde orte iniurie recusans opprobrium, prenuntiat resurrectionem, per quam cognoscitur, quod sit et uita, et uiuificus, utpote Deus, et eo quoque modo a nobis creditur.

Glorificauit igitur non alium quemdam, sed semetipsum, templum sibi uere coniunctum designans morte ualidius; corpus autem, quod est ipsi adunatum, non inanimum, nec absque sensu et mente [Baluz. om. et mente] esse credimus.



ANATHEMATISMUS OCTAuUS.

Siquis dicere audeat, assumptum hominem coadorari  oportere cum Deo uerbo, et conglorificari, et connuncupari Deum, tamquam alterum cum altero; ac non magis una ueneratione colit Emmanuel, et unam ei glorificationem deputat, eo quod uerbum caro factum est ; anathema sit.



REPREHENSIO HAERETICI.

Unam quidem, ut sepe dixi, glorificationem offerimus Domino Christo, et eumdem Deum simul et hominem confitemur: hoc enim nos adunationis ratio docuit, at naturarum proprietates dicere non recusabimus. Neque enim Deus uerbum in carnem conuersum est; nec rursus homo, id quod fuerat, perdidit, et in Dei naturam transmutatus est; ergo utriusque nature proprietatem dicentes, Christum Dominum adoramus.



RESPONSIO ORTHODOXI.


At nos meliora magisque uera sentire soliti, et subtiliores sensus tractantes ad certiorem explanationem, rectioremque mysterii, iuxta litterarum precepta sacrarum, et iuxta morem Patrum sanctorum, non hominem assumptum dicimus a Deo uerbum [Baluz. uerbo], et ei coniunctum, per extrinsecus intelligendam; sed hominem magis ipsum factum esse definimus. Huius causa eos, qui dicere audent, assumptum fuisse hominem, ducimus esse extra terminos dogmatum pietatis, qui affirmant ipsum, ut alterum cum altero, coadorari debere cum Filio Dei: nam si est idem Deus, simul et homo, adoratur magis, ut unus, adoratione una, ac non coadoratur,  et connuncupatur Deus, ne homo simpliciter communis, et similis nostri Emmanuel esse credatur, per beneficium diuine glorie particeps factus: creditur enim magis Deus in carne propter nos uere homo factus, non conuersione nature, aut commutatione, sed adunatione dispensatoria.



ANATHEMATISMUS NONUS.

Siquis dicat unum Dominum Iesum Christum, glorificatum ab Spiritu uirtute ipsius, quasi aliena ui, et ab ipso accipere, ut possit operari aduersus immundos spiritus, et implere signa diuina, ac non magis ipsius esse proprium spiritum, per quem operatus est signa diuina; anathema sit.



REPREHENSIO HAERETICI.

 Hic plane non eos tantum, qui in hoc seculo pietatem seruant, sed illos etiam, qui ante fuerunt, predicatores ueritatis, et ipsos diuinorum Euangeliorum scriptores, ac sanctorum apostolorum chorum; preterea etiam Gabriel archangelum anathematizare ausus est. Secundum carnem enim Christum ex Spiritu sancto factum esse, primus ille, et ante conceptionem predixit Marie [Baluz. om. Marie]; et post conceptionem Ioseph edocuit, ad Mariam quidem interrogantem: Quomodo erit mihi istud, quoniam uirum non cognosco ? dicens: Spiritus sanctus superueniet in te, et uirtus Altissimi obumbrabit tibi,  propterea quod nascetur sanctum, uocabitur Filius Dei. Ad Ioseph uero: Ne timeas accipere Mariam coniugem tuam, quod enim in ea natum est, ex Spiritu sancto est . Et Euangelista: Desponsata autem, inquit, matre eius Maria Ioseph, inuenta est in utero habens de Spiritu sancto . Et ipse etiam Dominus ingressus in synagogam Iudeorum, cum accepisset Isaiam prophetam, et legisset illum locum, in quo ait: Spiritus Domini super me, cuius causa unxit me ; et que sequuntur, adiecit: Hodie impleta est scriptura hec in auribus uestris . Id autem et beatus Petrus, cum ad Iudeos loqueretur, dixit: Iesum de Nazareth, quem unxit Deus Spiritu sancto ; et Isaias ante multa secula precantauit: Exiit uirga de radice Iesse,  et flos de radice eius ascendet, et requiescet supra ipsum spiritus Dei, spiritus sapientie et intellectus, spiritus consilii et uirtutis, spiritus scientie et pietatis; spiritus timoris Dei replebit eum . Et rursus: Ecce filius meus quem dilexi; dilectus meus, in quo complacuit anima mea. Ponam spiritum meum super eum, et iudicium gentibus annuntiabit . Id autem testimonium etiam Euangelista in suis scriptis posuit; ipse autem Dominus in euangeliis ad Iudeos dixit: Sin autem in spiritu Dei ego eiicio demonia, sane peruenit in uos regnum Dei . Et Ioannes: Qui misit me, inquit, baptizare in aqua, ipse mihi dixit: Super quem uideris Spiritum descendentem, et manentem super ipsum, ipse est, qui baptizat in Spiritu sancto .

 Igitur non prophetas solos, et apostolos, nec solum Gabriel archangelum, anathematizauit ille diuinorum dogmatum diligentissimus examinator; uerum etiam in ipsum Saluatorem omnium protendit blasphemiam. Ostendimus enim, et ipsum Christum, modo quidem Iudeis, postquam recitasset: Spiritus Domini super me, propter quod unxit me; dixisse: Hodie scriptura hec impleta est in auribus uestris ; modo ad eos, qui dixerant, ipsum per Beelzebuth eiicere demonia, dixisse, in spiritu Dei se eiicere demonia .

Formatum uero a sancto Spiritu, unctumque non dicimus Deum uerbum, quod est cum Spiritu eiusdem substantie, et ceternum; sed naturam humanam, que ab ipso nouissimis est assumpta temporibus.

 Proprium uero spiritum Filii, si quia eiusdem nature sit, et ex Patre exeat, dixit, consentiemus, et ut piam uocem accipiemus; sin autem quia ex Filio, uel per Filium, habeat exstantiam [Baluz. substantiam], id ut blasphemiam, et impietatem proiiciemus. Credimus enim Domino dicenti: Spiritus, qui ex Patre exit ; diuino Paulo item dicenti: Nos autem non spiritum mundi accepimus, sed spiritum qui ex Patre est .



RESPONSIO ORTHODOXI.


Iam ante dixi, quod Nestorii uanitatibus, immo blasphemiis, et dictis [a 1Kb] ipsius uehementer incultis, capitulorum uis repugnat. Illo enim dicente de Spiritu sancto : Hic qui tantam Christo gloriam condonauit, qui eum demoniis fecit horribilem, qui assumptionem ipsi in celos donauit; et de Christo, tamquam de aliquo homine communi simili nostri, hec ita garriente, factus est necessario anathematismus. Non in eos, qui dicunt, glorificatum esse a sancto Spiritu Iesum, id est, hominem factum Dei uerbum; sed in illos magis, qui impudenter ipsum uirtute Spiritus sancti, tamquam aliena, usum fuisse commemorant. Meminimus enim eius euidenter dicentis de Spiritu sancto: Ille me glorificabit .  Nouimus preterea sancti Spiritus operatione immundos malignosque spiritus ipsum contundere.

Sed non dicimus, tamquam unum quempiam prophetarum, usum fuisse ipsum uirtute Spiritus sancti, ut aliena: erat namque ipsius, et est, Spiritus sanctus, sicut et Patris. Hoc autem nobis euidentissime designauit diuinus Paulus ita scribens: Qui autem in carne sunt, Deo placere non possunt; uos autem non estis in carne, sed in spiritu, si quidem spiritus Dei inhabitat in uobis. Si quis autem Spiritum Christi non habet, hic non est eius . Exit namque ex Deo et Patre Spiritus sanctus, secundum Saluatoris uocem, sed non est a Filio alienus: omnia enim habet cum Patre. Et id ipse ostendit de Spiritu sancto: Omnia que habet Pater, mea sunt, ideo dixi uobis,  quod ex meo accipiet, et annuntiabit uobis . Glorificauit igitur Iesum Spiritus sanctus mirabilia operantem; uerumtamen ut spiritus ipsius, nec aliena uirtute, nec ipso melior, eo quod intelligitur Deus.

Non blasphemauimus ergo in angelos sanctos, nec in prophetas, ut ausus est dicere, qui maledicere tantum didicit. uerum, quoniam adhuc propositum est ei, et similibus ipsius, unum Christum in duos diuidere; [b 1Kb] in eum nempe, qui glorificatur, et eum qui operationem adiuuat: reprehendunt insipienter omnem rationem pietatis, que eos possit a tam praua opinione reducere [Baluz. seducere].

Denique de beato Gabriel mentionem faciens obiurgator: Illum qui secundum carnem, inquit, Christum  ex Spiritu sancto factum fuisse, primus ille et ante conceptionem predixit. Alius est igitur Christus, qui secundum carnem; et alius specialiter Christus, qui ex Deo Patre uerbum. Ubi ergo adunatio? Et quod erit inde emolumentum, si duo sunt Christi, et seorsum uterque intelligitur et uocatur?

Licet ergo uultum personamque pietatis sibi fingentes, unum Christum dicant, duos tamen credentes audiant a nobis: Quousque claudicabitis utroque pede ? Melius est enim rectis uti uestigiis,  rectam fidem seruantes et stabilem, ac non ineptis cogitationibus uacillantem.



ANATHEMATISMUS DECIMUS.

Pontificem et apostolum confessionis nostre factum esse Christum, diuina Scriptura commemorat. Obtulit enim se ipse pro nobis in odorem suauitatis Deo et Patri. Si quis igitur pontificem, et apostolum nostrum factum esse dicat, non ipsum uerbum Dei, tunc scilicet, cum est caro factum, et homo iuxta nos; sed ut alium, preter ipsum, seorsum hominem ex muliere: aut si quis dicat, pro se obtulisse ipsum oblationem, ac non magis pro nobis tantummodo, neque enim eguit sacrificio, qui peccatum non nouerat; anathema sit.



REPREHENSIO HAERETICI.


Non in carnis naturam inconuertibilis natura conuersa est; sed humanam naturam assumpsit, eamque super communes pontifices constituit, sicut beatus Paulus docet dicens: Omnis namque pontifex ex hominibus assumptus, pro hominibus constituitur in his, que sunt ad Deum, ut offerat dona et sacrificia pro peccatis, qui condolere possit his, qui ignorant, et errant. Quoniam et ipse circumdatus est infirmitate, propterea debet, quemadmodum pro populo, ita etiam pro semetipso offerre pro peccatis . Et mox id ipsum explanans: Sicut Aaron, ita etiam Christus . Deinde ostendens assumpte nature infirmitatem dicit: Qui in diebus carnis sue preces supplicationesque ad eum, qui potens est ipsum seruare a  morte, cum clamore ualido et lacrymis offerens, exauditus est pro pietate. Et quidem cum esset Filius, didicit ex quibus passus est, obedientiam, et consummatus factus est omnibus obedientibus [Baluz. obaudientibus] sibi causa salutis eterne, appellatus a Deo pontifex secundum ordinem Melchisedech .

Quis igitur uirtutis laboribus consummatus est, cum non esset natura perfectus? Quis est, qui experimentis didicit obedientiam [Baluz. obaudientiam], quam ante experimentum nesciebat? Quis est qui cum reuerentia uixit? Quis cum clamore ualido et lacrymis supplicationes offerens, et seruare seipsum non ualens, sed eum, qui seruare possit, obsecrans, et liberationem mortis expetens? Non Deus uerbum, immortale, impassibile, incorporale: Cuius commemoratio,  secundum Prophetam, letificatio est, et leuatio lacrymarum; ipse enim absterget omnem lacrymam ab omni uultu . Et rursus Propheta: Memor fui, inquit, Dei , et letatus sum, quod coronat pietate preclaros ; quod omnia Patris possidet ; quod est imago simillima genitoris ; quod in se Patrem ostendit : sed magis,  quod ex semine Dauid a Deo fuerat assumptum, mortale et passibile; quod pauit ad mortem, licet ipsum postea imperium mortis destruxerit, propter assumentis diuinitatem; quod per omnem iustitiam ambulauit; quod ad Ioannem dixit: Sine modo, decet nos implere omnem iustitiam ; quod pontificatus appellationem accepit secundum ordinem Melchisedech : ipsum enim portabat nature infirmitatem, non item omnipotens Deus uerbum. Ideo et ante beatus dixerat Paulus: Non enim habemus pontificem, qui non possit condolere infirmitatibus nostris; tentatum autem in omnibus ad similitudinem absque peccato .

Hec tota fere in u synodo legitur collat. 6: contendunt uero Theodoretus et Cyrillus hoc  in loco magna ui argumentorum, sed maiore studio partium: agitur enim, quod non semel monui, causa Procli, quem inuisum Theodoretus, utpote Nestorii aduersarium nobilem; charum Cyrillus, uelut ducem pugnantium pro fide Constantinopoli, habebat. Cyrillo conuersionem uerbi in carnem Theodoretus obiicit, Cyrillus contra exprobrat deflendam amentiam, ignorantiam mysterii quo de agitur, assertionem , consensionem cum Nestorio, impietatem et contradictionem. Tota ista Cyrilli oratio magnam crucem figere potest Theodoreti patronis.

Experta est autem passiones nostras, absque peccato, natura illa, que ex nobis pro nobis assumpta est; non qui eam pro salute nostra assumpsit. Et in principio huius capituli iterum docet: [a 1Kb] Considerate apostolum et pontificem confessionis nostre Iesum, fidelem ei, qui fecit ipsum, sicut et Moyses in omni  domo sua . Facturam autem quis esse umquam dixerit recta sentiens, increatum, et cum Patre ceternum [b 1Kb] Deum uerbum; sed eum, qui ex semine Dauid, qui, liber ab omni peccato, pontifex noster fuit, uictimam ipse se pro nobis [c 1Kb] offerens Deo, habens in se certe Dei uerbum adunatum sibi et inseparabiliter coniunctum?



RESPONSIO ORTHODOXI.

Ieremias propheta cum Isrel offendisset Deum, eumque ad iracundiam prouocasset, contristatus dicebat: Quis dabit capiti meo aquam, et oculis meis fontem lacrymarum, ut possim deflere populum hunc dies et noctes ? Et ego opinor uoces huiusmodi, non Isreli [Baluz. illi] magis conuenire,  quam iis, qui patulum semper et [d 1Kb] petulcum os habent in Christum: Qui etiam ineffabili detrahunt glorie, audaces, petulantesque , iuxta quod scriptum est. Fletu autem sunt et lamentatione dignissimi, qui infinita dementia rectam et inculpabilem pietatis in Christum semitam negligentes, distortam orbitam, ambagesque sectantur, et cogitationum prauis inuentis decus inquinant ueritatis.

 Ergo audiant, qui inuisa omnibus sentiunt, errantes in scientia Scripturarum, nescientes magnum et uenerabile Incarnationis mysterium: diuine enim Scripture, hominem similem nobis factum fuisse predicant Emmanuel, et participasse carni et sanguini, similiter ac nos, uerbum Dei et Patris. Affirmant et carnem factum, id est, hominem; non per conuersionem, aut per commutationem, sed uirtute adunationis arcane, proptereaque unum dicimus Iesum Christum Dominum, et unam fidem, unum item sanctum baptisma.

Hi uero a rectis dogmatibus abhorrentes, et aduersus sacras litteras durum sensum insolentemque opponentes; ad id tantummodo, quod ipsis bene habere uidetur, inspiciunt, et hominem assumptum a  Deo uerbo commemorant, iuxta illud fortasse quod ab uno prophetarum dictum est: Propheta non eram, nec filius Prophete; sed pastor eram uellicans sycomora; et assumpsit me Deus ex ouibus ; aut forte, sicut ait beatus Dauid: Assumens mansuetos Dominus ; secundum scilicet et familiaritatem spiritalem, quam uoluntate, et gratia, et sanctificatione, nos etiam habemus ipsi: adherentes enim Domino, unus spiritus sumus, iuxta quod scriptum est . Id autem nequaquam significat, Deum hominem fuisse factum; neque eum similiter ac nos, participasse carni et sanguini, sed magis assumpsisse hominem, non alio pacto, quam quo dicitur, et apostolos, et prophetas, et omnes alios sanctos assumpsisse.

 Decipitne diuinus Paulus sanctificatos per fidem, euidentissime de Unigenito dicens, quod cum diues esset, pauper est factus ? Absit: numquam enim mentietur ueritatis maximus predicator. Sed quisnam sit diues, et quomodo pauper sit factus, nunc quoque diligentius perscrutemur. Etenim si, ut illi dicere et sentire confidunt, homo est assumptus a Deo; quomodo is qui assumptus est a Deo, factus est pauper, cum sublimioribus nature sue dignitatibus illustratus sit? glorificatus est enim. At si id uerum non est, reprehendetur ab ipsis assumptio, quippe que ad inferiorem, et ingloriosiorem deiecerit humanitatis modum. uerum ita sentire ineptum est. Ergo non is, qui assumptus est, pauper est factus; superest igitur, ut dicamus, Deum uerbum,  cum esset diues, ad nostram pauperiem deuenisse.

uerum quomodo pauper est factus? Age, ut necessarium est, attendamus: inconuertibilis quidem est procul dubio per naturam, nec sua derelicta, in naturam transiit carnis; permansit enim id quod erat, id est, Deus. Ubi igitur humilitatem uidebimus paupertatis? In eone, quod unum similem nostri Deus assumpserit, sicut dicere ausi sunt impietatis Nestorii parasiti? Et quis fiat [Baluz. qui fuit] ipsi paupertatis et exinanitatis modus? In eone tantum, quod forte uoluerit aliquem nostri similem hominem honorare? At nullo pacto beneficia prestando Deus omnipotens uiolatur: quomodo ergo pauper est factus? Quia cum esset Deus natura, et Filius Dei et Patris,  factus est homo ex semine Dauid; natus est secundum carnem, et seruilem subiit mensuram, id est, humanam, qui est opifex omnium: homo enim factus, humanitatis non erubescit subire mensuram. Qui enim non recusauit esse similis nostri, quomodo ea recusaret, per que hominem se nostri similem uere factum esse, posset ostendere? Si igitur eum ab humanis, et rebus, et sermonibus submoueamus, nullo pacto differimus ab his, qui eum, si fieri posset, sua carne etiam spoliarent; qui Scripture diuine non credunt, euertentes omnino Incarnationis mysterium, salutem orbis terrarum, spem, fidem, resurrectionem.

Dicat aliquis, Deo uerbo parum decorum esse, et nullo modo conueniens, lacrymari, timere mortem,  calicem recusare, subire officium sacerdotis. ualde ego quoque libens assentiam, hec diuine nature et glorie minime conuenire. uerumtamen in his uideo paupertatem, quam propter nos uolens ipse sustinuit. Si tibi grauis uideatur exinanitatis iniuria, eo plus mirare erga nos Filii caritatem; quod enim tam indecorum dicis, et paruum, hoc Deus tui causa sibi fecit amabile.

More hominum lacrymauit, ut tuas lacrymas ipse cohiberet [Baluz. conspiceret]. Expauit dispensatorie permittens carni interdum pati, que sua sunt, ut nos confidentissimi redderemur. Calicem recusauit, ut crux impietatem argueret Iudeorum. Infirmatus esse dicitur secundum humanitatem, ut te infirmitatibus liberaret. Preces supplicationesque obtulit, ut tuis  etiam supplicationibus aurem facilem redderet, ut tu disceres in tentationibus minime dormitare, sed animum orationibus magis intendere. Ideoque [Baluz. ad orationes magis arrigere. Denique] dormitantes sanctos apostolos incusabat dicens: Sic non potuistis una hora uigilare mecum? uigilate et orate, ne intretis in tentationem . Se [Baluz. Sed] enim tamquam reformationem uite beate prebens, profuit mundo; ideo humanitatis infirmitates familiares fecit ut etiam uere homo factus esse crederetur, cum permansisset nichilominus id quod erat, id est, Deus.

Sed nescio quomodo hi, qui Christum se unum dicere simulant, et Filium, et Dominum, eumdemque Deum simul et hominem, dicunt, non Dei uerbum nuncupatum fuisse pontificem, et apostolum confessionis  nostre, tunc cum factus est homo; sed aut alium, nescio quem, seorsus hominem ipsum per se, qui erat ex semine Dauid, in id uocatum esse affirmant: forsitan metuentes, ne si recta sentiant, ab impietate uideantur Nestorii defecisse. Ait enim hoc modo ille : Hic, qui fidelis ad Deum pontifex factus est; factus est enim, et non semper fuerat; hic, qui paulatim in pontificis profecit, heretice, dignitatem. Deinde, ut ipse existimat, suarum uocum cupiens ueritatem confirmare, dicit: De quo et Lucas in Euangeliis clamabat: iehsu autem proficiebat etate, et sapientia, et gratia. Et rursus: Sed cum sit nobis hic solus pontifex condolens, et cognatus, et certus, ab ipsius natura non seducamini: ipse enim  nobis ex promissa benedictione et semine Abrahe missus est, pro se ipso, et suo genere corporis uictimam secum adducens.

At dementie illius optimus emulator, uir bonus [Baluz. add. iste] Theodoretus, non erubescit dicens: Humanam naturam assumpsit, et eam super communes pontifices ordinauit, sicut et Paulus dicit: Omnis enim pontifex ex hominibus assumptus pro hominibus constituitur in his, que sunt ad Deum, qui condolere possit his, qui ignorant et errant, quoniam et ipse circumdatus est infirmitate; et propterea debet, quemadmodum pro populo, ita etiam pro semetipso offerre pro peccatis. Nonne hominem nobis communem Emmanuel, quantum ad ipsum pertinet, effecit? Nonne supra memoratis hec quoque sunt germane sententie,  eamdem blasphemiam parturientes? Quid ais? Metuis sacerdotii modum in Christo omnium saluatore; nec conueniens uidetur esse Deo uerbo humano more ministrare, propter dispensationem? Detege tuum uultum, persona deposita, et palam denega Dei uerbi incarnationem, propter quam et pontifex nominatus est. Immolantemne eum conspicis, tamquam alii et maiori Deo, Patri? Contemplatusne es sacrificia offerentem, exemplo eorum qui ab hominibus assumpti sunt, quique condolere possunt ignorantibus et errantibus, ideo quod et ipsi sint in infirmitatibus nostris? An non considerasti, quod fidem omnium, siue fidei confessionem, [a 1Kb] et Spiritui sancto consecrat et Patri? hicne humani ministerii modus est poscere fidem ab his, qui in odorem suauitatis oblati sint in  spiritu? Animaduerte, quam diuerso modo, cum Deus sit, licet humano more, propter dispensationem ministrare dicatur: considet enim Deo et Patri, et in sedibus excelsis conspicitur.

Terret te quod humanitatis, nec te quod diuinitatis, liberat metu? Non pateris, ex rebus ipsis inspicere, Deum esse simul et hominem Emmanuel; sed tam petulanter et inconsiderate, immo ultra terminos impietatis totius excurrens, ais ipsum consummatum esse laboribus, et uirtute, et profecisse paulatim in pontificis dignitatem. Si profecit, ubi exinanitas, et ubi pauper est factus? [b 1Kb] Si consummatus est per uirtutem, ex imperfecto utique, et in tempore factus est perfectus. Quidquid autem non est in uirtute perfectum, culpa et uitio continetur; et quod uitio continetur,  in peccato est. Quomodo igitur de ipso scriptum est, quod peccatum non fecit ?

Ausus est dicere, que infra scripta: Quis igitur sacerdos est factus? Quis uirtute consummatus est, cum non esset natura perfectus? Quis tentationibus didicit obedientiam [Baluz. obaudientiam], quam ante tentationes nesciebat? Quis cum reuerentia uixit, et cum clamore ualido lacrymans, et supplicationes offerens, cum se seruare non posset, sed eum, qui seruare posset, obsecrans? O audacissimam et sceleratissimam uocem!  que lacryme tam impie credentium poterunt abolere peccata? Si acquiescis adunationi, quomodo ignorasti, quod de Deo dicas, qui factus sit homo? Humiliauit se tua causa, et tu impie exclamas: Propitius esto, Domine, numquam tibi erit istud. Ergo audies ipsum dicentem: uade retro a me, Satana; scandalum mihi es .

Sed enim in clausula suorum dictorum dixit: Ergo is, qui [Baluz. add. est] ex semine Dauid, pontifex est, habens in se scilicet Deum uerbum sibi adunatum, et inseparabiliter coniunctum. Et quomodo adunatum dicit Deo uerbo id, quod est ex semine Dauid, si soli ei, qui est ex semine Dauid, sacerdotium deputauit? Nam si uera est adunatio, non sunt duo omnino, sed unus, et solus, qui ex utrisque intelligitur Christus.

 Certum est ergo, illos simulate adunationem confiteri, simpliciorum animos insectantes [Baluz. inlectantes]: coniunctionem namque credunt , et extrinsecus factam, quam nos etiam habuimus, cum participes diuine ipsius nature facti sumus per spiritum. Non adherendum [Baluz. accedendum] igitur illorum uanitatibus, sed recte et inculpabili fidei, et euangelicis, et apostolicis sanctionibus.



ANATHEMATISMUS UNDECIMUS.

Siquis non confiteatur carnem Domini uiuificam esse, et ipsius Dei uerbi propriam, sed ut alterius cuiuspiam, coniuncti quidem ipsi per dignitatem, siue per solam inhabitationem; ac non magis uiuificam, ut  ante dixi, eo quod sit propria uerbi, quod omnia potens est uiuificare; anathema sit.



REPREHENSIO HAERETICI.

Quantum apparet, obscuritati studet, ut impietatem suam occultet, qui eadem cum hereticis sentit; sed nichil ueritate ualidius, que radiis suis mendacii potest caliginem reuelare. Ea illuminati manifestam eius fidem faciamus. Primum quidem, nusquam carnis rationabilis meminit, nec hominem perfectum, qui est assumptus, confessus est; sed ubique carnem dicit, Apollinaris sequens dogmata. Deinde, commixtionis opinionem, [c 1Kb] aliis eam uocibus proferens, aspergit sermonibus, hinc enim aperte inanimam dicit Domini carnem, cum ait: Si quis confiteatur Domini carnem non esse propriam ipsius Dei uerbi, sed ut alterius  preter ipsum, anathema sit. Unde apparet eum non confiteri Deum uerbum animam assumpsisse, sed carnem tantummodo; ipsum autem esse carni pro anima: nos uero uiuificam dicimus, animatam, et rationabilem Domini carnem, propter adunatam ipsi [Baluz. om. ipsi] uiuificam deitatem.

Confitetur autem ipse quoque, licet [Baluz. om. licet] inuitus, differentiam naturarum, carnem nominans et Deum uerbum, et propriam ipsius dicens fuisse carnem: igitur non Deus uerbum in carnis naturam  conuersum est; sed propriam habet carnem, assumptam scilicet naturam, et uiuificam eam adunatione effecit.



RESPONSIO ORTHODOXI.

Qui a [Baluz. om. a] rectis et ueris cogitationibus per imperitiam delapsi sunt, pene etiam dicunt: Posuimus mendacium spem nostram, et mendacio operiemur . In quemcumque enim ipsis libitum fuerit, proferunt inconsiderate sententiam; nec meminerunt diuine Scripture dicentis: Iudicium iustum iudicate . Et rursus: Testis falsus non erit impunitus . Nos etenim uiuificum esse dicimus sanctum corpus saluatoris omnium Christi. Est namque non unius simpliciter similis nostri hominis, et communis; proprium autem magis uere  uerbi, quod omnia uiuificat. Sic autem proprium, ut si forte dicatur uniuscuiusque nostri proprium corpus suum.

Hic autem uir bellus, uerbositatis sue in nos nullum modum preteriit intentatum, quamuis nostris dictis consentiat. Inurit [Baluz. nominat] rursus nobis Apollinaris impietatis infamiam; nec erubescit, commemorans me uerbis aliis, ac dictionibus, rem commixtionis siue confusionis occultare, et inanimam dicere carnem uerbo coniunctam. Sed dixerit ad eum forte aliquis: O uir optime, iisdem etiam beatum Ioannem criminibus accusabis; ait enim: uerbum caro factum est . Age igitur cum ipso etiam insolenter, et dic, anime eum non meminisse rationabilis, sed inanimam dicere Domini carnem.  Quid si etiam ipsum dicere audieris Christum omnium saluatorem: Amen dico uobis, nisi manducaueritis carnem Filii hominis, et biberitis ipsius sanguinem, non habebitis uitam in uobis. Et rursus: Qui manducat carnem meam, et bibit sanguinem meum, in me manet, et ego in ipso. Et rursus: Panis autem, quem ego dabo, caro mea est pro mundi uita . Insulta, si uidebitur, etiam ipsi uerbo: carnem enim nominat tantum, nec anime rationabilis in his facit usquam mentionem.

At tu, si sagax esses et sapiens, non ignorares quod plerumque etiam sola carnis mentione animal, quod est ex anima et corpore, designetur, id est, homo. Scriptum est enim: quod uidebit omnis caro salutare Dei . Ergo qui carnem dicit fuisse factum uerbum, non ignorat omnino se etiam anime rationabilis  facere mentionem. uerum, quod a principio dixi, in probationibus deficiens, inuenit sibi mendacium tegumento, et calumniari conatur, ut aliquid dicere uideatur.

At uero, [Baluz. add. non] hominem assumptum fuisse a Deo, sanctis Patribus non uidetur: Neque enim ita umquam crediderunt; sed ipsum magis Deum uerbum hominem factum esse dixerunt, adunatumque carni habenti animam rationabilem. Inconfusa autem, et absque conuersione omnino est adunatio: inconuertibile est enim Dei uerbum, et ita credimus.



ANATHEMATISMUS DUODECIMUS.

Siquis non confiteatur quod Dei uerbum passum  sit carne, et crucifixum carne, et mortem gustauit carne, et factum primogenitum ex mortuis, eo quod, ut Deus [Baluz. om. ut Deus], det uitam, et sit uiuificum; anathema sit.



REPREHENSIO HAERETICI.

Passiones nature [Baluz. om. nature] passibilis proprie sunt; impassibilis, passionibus superior est; passa est igitur serui forma, adherente ipsi scilicet etiam Dei forma, et permittente quidem pati, propter salutem, que ex passionibus fuerat euentura; suas uero passiones, propter adunationem, dicente [Baluz. ducente]: ergo non Deus passus est, sed [Baluz. add. is] homo, qui ex nobis a Deo assumptus est. Propterea et beatus Isaias ante prenuntians, clamat: Homo in plaga, et sciens ferre infirmitatem  . Et ipse Dominus Christus ad Iudeos dicebat: Quid me queritis occidere hominem, qui ueritatem uobis locutus sum . Occiditur uero non ipsa uita, sed qui mortalem habet naturam. Et id alibi docens Dominus ad Iudeos dixit: Soluite templum istud, et in triduo reedificabo ipsum. Ergo solutus quidem est, qui est ex Dauid; resuscitauit uero solutum, unigenitum Deus uerbum, quod ex Patre impassibiliter ante secula natum est.



RESPONSIO ORTHODOXI.

Est quidem impassibilis procul dubio uerbi natura, et id nulli est hominum, ut opinor, incertum. Neque enim ad tam insanam dementiam quisquam delabetur, ut illam arcanam et passionibus superiorem naturam  dicat nostris infirmitatibus teneri [Baluz. contineri]. Sed quoniam passio mundo futura erat salutaris; erat autem impossibile, ut in sua natura uerbum Deus aliquid pateretur; dispensationem subiit sapienter: proprium enim corpus fecit, quod poterat pati, ut corpore patiente, ipse passus fuisse dicatur, licet ipse per suam naturam impassibilis permansisset.

uerum quoniam carne passus est uolens, propterea omnium saluator, et est, et nominatur. Ut enim Paulus ait: Gratia Dei pro omnibus gustauit mortem . Testatur uero etiam diuinus Petrus sapientissime dicens: Christo ergo passo pro nobis . Non deitatis utique natura, sed carne. Denique quonam modo Dominus glorie crucifixus esse dicitur? quo item modo is, per quem omnia, et in quo omnia  ordinata sunt , ut ait beatus Paulus, datus est a Deo et Patre caput corporis Ecclesie, factus primogenitus ex mortuis? carnis scilicet passiones familiariter passus; Dominus autem glorie nequaquam fuit homo nostri similis et communis.

Sed forte dices sufficere unitatem ad probandum unum esse Christum et Dominum crucifixum. Ergo omnia dicantur ipsius, et credatur Dei uerbum esse Saluator, permanens quidem impassibile secundum deitatis naturam, carne autem passum, iuxta quod dixit Petrus: ipsius enim erat proprium per ueram adunationem corpus, quod mortem gustauit. Denique quomodo ex Iudeis secundum carnem Christus et  Deus super omnes, et benedictus in secula, amen . In cuius morte baptizati sumus? cuius resurrectionem confitentes iustificamur? [a 1Kb] An hominis communis alicuius? An, quod uerius est, Dei hominis facti et passi pro nobis carne, mortem denuntiamus, et confitentes resurrectionem, onus abiicimus peccatorum? Empti enim sumus pretio, non corruptibilibus argento uel auro; sed pretioso sanguine, sicut agni puri et immaculati, Christi .

Plura quidem et alia super his commemorare, nichil difficile est, et sanctorum Patrum exempla proponere: uerum hec satis fore opinor docilioribus; scriptum est enim: Da sapienti occasionem, et sapientior erit; annuntia iusto, et adiiciet ad percipiendum .

 uerba hec: PASSUS EST uOLENS, , exagitauit Eutherius sermone 8 quemadmodum et ista: uERBUM CARNE PASSUM EST, . Tanta porro est Eranistem inter et reprehensiones capitum, siue sententiarum affinitas, siue uerborum similitudo, ut non tantum eumdem ostendant auctorem, quem nemo non agnoscit; sed eumdem quoque aduersarium, quem pauci aduertunt esse Cyrillum, quod tamen demonstrabimus, opinor, in auctario operum Theodoreti, quod apparamus, propediem, si fuerit Dei uoluntas, prelo subdendum: eo enim in loco, post uitam Theodoreti suis actibus distinctam, post fidem discussam, iudicium de singulis operibus ita instituetur, ut plura, quorum partem dedit Mercator, deesse in editione Sirmondiana probentur, singulorumque historia, id est, tempus, cause, qualitasque narretur.





SANCTI CYRILLI EPISCOPI ALEXANDRIAE SCHOLIA DE INCARNATIONE UNIGENITI.





ADMONITIO IN SUBSEQUENS OPUS.

 Tractatus iste, non prestantior quam utilior, inscribitur, SCHOLIA DE INCARNATIONE UNIGENITI: propterea quod continet non tantum explicationem trium uocum difficilium intellectu, Christus, Emmanuel, iehsu, quarum prenotione opus est ad mysterium Incarnationis Dominice tractandum; sed etiam solutionem implicate questionis, quomodo due nature, sine confusione et conuersione, conuenerint in unitatem persone diuine, eamque non et moralem, sed et substantiuam: qui cardo totius questionis tanta commotione totius orbis agitate.

Quo auctore scriptus sit, dubitare non licet, cum Theodoretus in secundo dialogo qui dicitur Inconfusus, Leo magnus epistola 97 concilium Chalcedonense actione 2 in fine, Facundus Hermianensis libro uII et XI, Leontius scholasticus libro I contra Nestorianos et Eutychianos, aliique, non tantum huius operis, tamquam a Cyrillo editi, meminerint, sed ex eo quoque ad confirmandam fidem testimonia deprompserint. Adde quod in bibliotheca Regia Parisiis non modica pars Grece habetur, Cyrilli nomine inscripta, quam Ioannes Autbertus transtulit in suam operum Cyrilli Greco-Latinam editionem, tomo u, parte I.

Quo tempore compositus fuerit, coniicere ex eo licet, quod etsi contra Nestorium sanctus fidei defensor disputet, eum tamen nomine non appellet, solitus alioqui non tacere, post condemnationem, immo et ante condemnationem, statim atque lis quasi intentata est, ceptumque agi iure, id est, post missam, cum summi pontificis litteris depositionis sententiam continentibus synodicam ex Aegyptiaca synodo epistolam, capitaque duodecim, qui anathematismi dicuntur. Compositus igitur dici debet ante concilium Ephesinum.

Sed quo in loco, quoue distinctius tempore? Ephesi opinabitur forte quispiam, tunc cum Cyrillus, ipsis exigentibus catholicis, exponere coactus est nonnulla, que paulo uel duriora, uel obscuriora uidebantur in anathematismis, presertim ut propulsaret inuidiam sibi ab aduersariis conflatam, quasi cum Apollinaristis sentiret, unicam esse in Christo naturam, uersumque in carnem uerbum diuinum.

Ego uero Alexandrie scriptum puto, longe antea: Cyrillus namque antequam responderet, uel Andree Samosateno, uel Theodoreto, anathematismos reprehendentibus, id operis suscepit, quo instrueret disputaturos pro fide, de primis quasi notionibus uocum, atque aliis nonnullis, quibus inter disputandum usus foret. Instruxit uero, nisi me fallit opinio, cum primum ferueret questio apud Alexandrinos, nec satis adhuc animi exercitatione eruditi essent; cumque ipse etiam primum Cyrillus pro Christo pugnam cum Nestorio iniret, datis prioribus litteris officii monitricibus. Scriptus est igitur tractatus iste eodem fere tempore quo epistola ad monachos Aegypti, id est, sub medium aut saltem sub finem ann. 429. Idem enim est utriusque argumentum, nec aliud uidetur discrimen quam methodi, que in epistola oratoria magis est, in Scholiis fere scholastica.

In eam me sententiam impellunt tria. Primum, quod Scholia ante concilium Ephesinum scripta sint, ut antea confectum est: nec paruo tamen tempore, cum Andreas Samosatenus apud Anastasium Sinaitam huiusce operis tamquam peruulgati meminerit. Alterum, quod uideatur elementaria quedam doctrina, rudibus controuersie ingeniis tradita: continetur enim expositione uocum, distinctionibusque ad obiectiones soluendas necessariis, et exemplis ad rem explicandam factis. Tertium, quod in opere toto nulla per se fiat mentio Dei pontificis; sed eorum tantum que in primo Nestorii sermone secundoque et tertio contra fidei regulam leguntur, cum tamen digna foret ista questio, que tractaretur propter suam siue subtilitatem, siue necessitatem. Orta uero est ex homilia Procli a Nestorio acerbius reprehensa, de qua nichil afferri potuit nuntii Alexandriam ante definitum hactenus tempus.

De interprete paulo difficilior est questio. Quisquis ille fuerit, ipsum oportet quinto seculo scripsisse immo temporibus Cyrilli: siquidem ex hac ipsa uersione, que nunc habetur, et Leo Magnus statim post obitum Cyrilli tamquam ex uulgata, et concilium Chalcedonense, et Facundus Hermianensis decerpserint, que locis antea citatis referunt. Crediderit non immerito quispiam, tribuendum hoc opus uni ex Alexandrinis illis quorum Latinitatem apud sanctum Celestinum Cyrillus excusabat, cum chartas mitteret ab iis uersas. uerum opinabilius uidetur, interpretem dicere Marium Mercatorem, uirum alioqui melioris Latinitatis scientem: nam et inter eius opera reperitur in utroque manuscripto codice, quo usi sumus; et ea etate uixit, qua scribebatur, et ardore fidei incensus Latina fecit, que Greci defensores fidei scriberent; et in prefatione  ad sermones Nestorii contestatus est, se Latinitatis leges spreuisse in operibus Nestorii Cyrillique uertendis. In quibus, inquit, uerbum de uerbo, in quantum fieri potuit conatus sum translator exprimere, ne prius falsarius magis quam uerus postea probarer interpres. Da igitur ueniam, pie lector, si aut minus oratio luculenta, aut uerborum ubicumque presumptorum nouitas aurem forte perculerit. Elegi obtrectatorum linguis magis exponi, quam a ueritate sensuum exprimenda, ubi omne est de falsitate periculum, longius aberrare.

Non leuis opera ponenda nobis fuit in emendanda uersione tam antiqua, ideoque ab exscribentibus, ut fit, corrupta: iuuerunt quidem manuscripti codices et libri typis excusi. At cum una sit omnium uersio, eaque non minus a notariis deprauata, quam ab interprete neglecta, quoties non preluxerunt Greca, preluxerunt uero non sepe, diuinandum fuit, ut quas adhibuisset uoces interpres, restitueremus pro uirili: religioni enim fuit ullas mutare, nec si aliunde licuisset, potuissemus tamen, cum deficiat Grecus textus in pluribus; quem enim habemus, uel ex Theodoreto, uel ex Chalcedonensi synodo, uel ex bibliotheca Regia acceptus est.

Prodit uero eximium opus, et a sanctis Patribus summis laudibus ornatum, non tantum emendatius, quod certe leue non est; sed quarta fere parte auctius, quam legatur, uel apud Cyrilli operum editores, uel apud conciliorum collectores. Quid autem desit in uulgatis libris indicabimus, ubi erit opus.

uulgati codices totius operis habent capita uiginti et octo; manuscriptus Marianus triginta quinque; Photius non plura nouemdecim numerat, redactis scilicet ad hunc numerum cunctis, que apud alios non optima sane de causa separantur. Opere pretium est Photii uerba exscribere: Lectus est item alter liber sic inscriptus: SCHOLION DE UNIGENITI INCARNATIONE. Quo hec fere exponuntur, quid est Christus; qua ratione intelligendus Emmanuel; quid est iehsu Christus; iuxta quid Dei uerbum dictum est homo; iuxta quid euacuatum esse Dei uerbum dicitur; quomodo item Christus unus est; quomodo etiam unus est Emmanuel; quamnam dicimus esse exinanitionem? Item de ignito carbone uiso ab Esaia, aliaque preterea, his tamen affinia, capita decem. Permagnam uero legentibus utilitatem liber hic afferre potest.

Aliam uideri potest Facundus Hermianensis in codice quo usus est, partitionem inuenisse: nam quod Photius octauum caput esse indicat, septimum ipse uocat; decimum uero, quod apud Photium undecimum ponitur. Sic enim scribit: Cyrillus in libro quem Scholia nuncupauit, titulo septimo, quam esse dicimus adunationem, anima, inquit, omnia que sunt corporis, etc. . Et postea: Rursus autem eodem libro, titulo decimo, quid dixerit, uel quid prima fronte solus ipse titulus preferat, aduertamus; nam hoc in illo se ostensurum esse promisit dicens , quod et adunato Deo uerbo uere humanitati, inconfuse tamen substantie permanserint. Utque hoc probaret subiecit ista: Erectum est secundum Dei uoluntatem sanctum tabernaculum per desertum, etc.

Quamquam in utrumque locum facile potuit mendum irrepere, si modo litteris Romanis, ut credibile est, uII, XI, numerus scriptus sit: potuit enim facile detrahi in uno loco, et in altero addi ab incuriosis librariis tertia uocalis. Quare Facundi lectio corrigenda mihi uidetur, retinenda Photii, contractis tamen in unum capitibus duobus de carbone uel lilio: que exempla ad id, quod in titulo propositum est, probandum, pariter conducunt.

Et uero par est credere, suum singulis capitibus inscriptum fuisse argumentum quod tractandum foret; non item id contigisse, quod in libris editis legitur, ut singula capita singulis, siue testimoniis, siue exemplis inconcinne et tribuerentur. Mercatoris porro codex nichil adiumenti conferre ualuit ad alterutram opinionem confirmandam, siquidem titulos habet sine ullis numeris.

Igitur tametsi distributio capitum, que usu recepta est, religiose seruanda sit, uisum est tamen opere pretium fore, si singulis capitibus Scholiorum Photii numeri cum uulgatis apponerentur, et hic, propositis singulorum capitum ex Mercatore titulis, per synopsim totum opus exhiberetur.


Cyrilli episcopi Alexandrie de incarnatione Unigeniti.
    CAPUT. I. Quid est Christus.
    CAP. II. Qualiter intelligi debeat Emmanuel.
    CAP. III. Quid est iehsu.
    CAP. Iu. Quam ob causam homo dictum sit Dei uerbum.
    CAP. u. Quam ob causam exinanitum dicatur Dei uerbum.
    CAP. uI. Quomodo unus Christus.
    CAP. uII. Quomodo unus Emmanuel.
    CAP. uIII. Quam esse dicimus adunationem.
    CAP. IX. Quod incorporalis diuinitatis corpus facta fuerit ipsa caro habens animam rationabilem; et quod si ea a se diuidere uoluerimus, procul dubio labefactabimus dispensationem, que in Christo intelligitur.
    CAP. X. Quod adunato Deo uerbo uere humanitati, inconfuse tamen substantie permanserint.
    CAP. XI. Quod cum esset Deus uerbum, factus sit homo, nec homo simpliciter, nuda coniunctione honoratus, uocatus sit ad parem dignitatem Dei uerbi, siue auctoritatem, sicut quibusdam uidetur.
    CAP. XII. Quod Christus iehsu uocetur homo factus Deus uerbum.
    CAP. XIII. Quod Christus non sit homo , nec simpliciter in homine inhabitarit Dei uerbum; sed magis caro sit factum, siue homo perfectus, secundum Scripturas.
    CAP. XIu. Dicta apostolica, in quibus Deus nominatus sit Christus.
    CAP. Xu. Quomodo oporteat intelligere: uerbum caro factum est, et habitauit in nobis: et quomodo mittitur uerbum quod Deus est; quomodo proprium ipsius dicitur corpus.
    CAP. XuI. Quomodo intelligatur uirgo sancta.
    CAP. XuII. Quod Deus nominetur et homo, apparens Unigenitus.
    CAP. XuIII. De Christi passione, quod utile sit. Quod secundum aliud et aliud de uno eodem dicitur, nec diuidimus in duo.
    CAP. XIX. Aduersus illos qui aiunt, quod sola relatione Deum uerbum deceant humana.


Etsi porro quinque capita, eaque prolixa, que uulgo deficiunt, Marianus codex suppeditet, uix ausim tamen spondere, etiamnum integrum opus edi, si qua fides Anastasio Sinaite: citat enim locum de statere reperto in ore piscis, qui non reperitur in Scholiis, cuiusmodi nunc habentur. Sed ualde suspicor, Anastasium memoria lapsum pro alio opere Scholia posuisse: eoque probabilior suspicio uidetur, quod librum recordatione potius quam lectione auctorum se composuisse testatus sit, moneatque idcirco lectorem de recognoscendis uel etiam restituendis testimoniis.

Occasione porro Scholiorum, ex quibus tria testimonia Theodoretus adduxit in secundo Eraniste dialogo, pretermittere non possum, quid coniecerim de testimoniis illis, que in concilio Chalcedonensi sancti Leonis epistole subiuncta sunt: ea nempe a Theodoreto adiuncta esse; nam omnia totidem uerbis in dialogo quem  dixi, leguntur, nullaque fit in tota epistola siue mentio, siue promissio afferendorum. Adde quod Theodoretus a Facundo dicitur asseruisse aduersus Palestinos et Illyricianos reclamantes epistolam Leonis, adducto scilicet, ut habent acta concilii Chalcedonensis, testimonio, quod inter subiuncta legitur. Non fuisset uero adducto opus, si iam epistole subiunctum esset: fuisset enim procul dubio simul lectum, aliaque pariter, si modo aliqua essent tunc temporis. Quid quod a Theodoreto aut certe ab iis qui Theodoreti partibus studebant, uersam in sermonem Grecum epistolam proditum est, immo et a uertentibus uitiatam, quod postremum Leo ipse queritur apud Marcianum imperatorem. Accedat etiam, quod in epistola pontifex plura fidei capita, non tantum aduersus Eutychem, sed etiam contra Nestorium exponat; nec alia tamen testimonia subdantur, quam que ad distinctionem naturarum asserendam ualent, queque in dialogo qui dicitur Inconfusus, adhibita fuerant ad eos, qui Theodoreto Apollinarismi nomine suspecti erant, confutandos; non afferantur que ex libris contra Nestorium scriptis, in ipso etiam citato dialogo leguntur.

Quanti uero pretii sit opusculum istud, estimare licet, uel inde maxime, quod nemo fere consequentium tractatorum, qui auctoritate Cyrilli, in mysterio Incarnationis exponendo uti uoluerit, testimonium aliquod ex Scholiis non sumpserit. Adde quod Cyrillus ipse uideri possit, hanc suam elucubrationem commendasse, cum scriberet Eulogio: Complectitur, inquit, idem liber sub finem breues quasdam de Christi dispensatione expositiones, easque pulchras admodum et utiles. Oportet enim expositiones quas memorat, uel a Scholiis, uel a consequente tractatu de Incarnatione uerbi, uel a dialogo subiuncto non differre: neque enim aliud quippiam scripsit, de quo dubium esse possit. At differt profecto a consequente tractatu qui reuera unus quidam sermo est; differt etiam a dialogo mox dicto: quis enim dialogum nomine proprio appellet? Quamquam potuit dialogus subiungi Scholiis, ut epitome quedam et uelut .

Quam accurata methodo sit conscriptum, ex serie apertum est. Cyrillus a simplicium uocum interpretatione exorsus exponit, quid sit Christus, quid Emmanuel, quid iehsu, quid unus, quid unio. Mox ad propositiones, que in hac materia usurpari solent, orationem deflectens edisserit, qua ratione Christus sit unus, unus Emmanuel, unus IESUS, id est, unus Dominus, etc. Tum quomodo uerbum dicatur exinanitum, carni unitum, factum homo, nec ideo tamen mutatum, aut diuinitate exutum. Hinc quo pacto Christus non sit homo , aut numine afflatus, sed uere homo Deus, deinde qua ratione uerbum perhibeatur in nobis habitare, ad nos mitti, corpus habere proprium, et quomodo intelligatur uirgo sancta. Tandem quod Unigenitus in carne uisibili apparens nominetur Deus et homo: quomodo passus, et in quo postremo refellit eos qui humana non alia ratione, Deum decere putant, quam relatione sola. Ceterum, quod iam monui, distinctionibus ad declinandas heterodoxorum obiectiones utilibus singula fere capita plena sunt.

Priusquam prefari desino, monendum puto, Eutherium, cuius opus circumfertur sub Athanasii nomine, aduersus hunc librum, sin minus unus, saltem maxime, suos fere cunctos uiginti sermones scripsisse: nam quas sententias amarulenta oratione carpit , sumus ostensuri in auctario Theodoreti propediem edendo. Eutherium enim Theodoreto iungemus, siue propter argumenti cognationem, siue etiam ob fidei .



CAPUT PRIMUM. Quid est Christus.


Christi nomen nec definitionis uim obtinet, nec cuiuspiam substantiam, qualis sit, significat, sicut forte homo, aut equus, aut bos; sed rei magis que in aliquo agatur, habet significationem: oleo namque ungebantur [Baluz. unguebantur hic et infra] quidam superiorum, iuxta quod Deo tunc temporis placebat, et signum regni illis erat unctio. Ungebantur autem et prophete insensibiliter Spiritu sancto, ut inde quoque nominarentur christi. Denique beatus Dauid psallit ex persona Dei, et ait: Nolite tangere christos meos, et in prophetis meis nolite malignari . Ait autem et propheta Habacuc: Existi ad salutem populi tui, ut saluares christos tuos .

 In Christo autem omnium saluatore unctionem quidem factam esse dicimus: ceterum neque symbolicam, quasi oleo factam, nec quasi in gratia prophetica; sed nec illam, que intelligitur fieri ad perfectionem alicuius huiusmodi negotii, qualem factam [Baluz. factum] esse dicimus in [Baluz. sub] Cyro Persarum  et Medorum rege. Contra Babylonios enim ille duxit exercitum, instigante ipsum in id Deo omnipotente. Dictum est enim: Hec dicit Dominus christo meo Cyro, cuius apprehendi dexteram . Atqui ille uir, cum esset idolorum cultor, nominatus est christus, ideo quod quasi unctus est in regnum, celesti suffragio, et ordinatus est a Deo ut Babylonem uehementer expugnaret.

Illud autem magis de Christo. Quoniam enim propter Ade preuaricationem  regnauerat supra omnes peccatum, et spiritus ab humanitate discesserat , ob eamque causam in malis omnibus illa uersabatur; opus autem erat, ut rursum per Dei misericordiam in pristinum reuocata, Spiritum mereretur: homo factum est unigenitum Dei uerbum, et cum terreno corpore terrenis apparuit.  Fuit etiam liberum [Baluz. liber] a peccato, ut et in ipso, et in eo solo, innocentie laudibus natura hominis coronata, Spiritu sancto ditaretur, ac sic reformaretur ad Deum per sanctificationem. Transit enim ad nos quoque gratia cepta a Christo, qui est [Baluz. add. in] nobis primogenitus; idque nos docens beatus  Dauid psallit ad Filium: Dilexisti iustitiam et odisti iniquitatem, ideo unxit te Deus Deus tuus oleo letitie .

Unctus est igitur exemplo nostro Filius innocentie laudibus, et, ut ante dixi, in ipso natura hominis illustrata, et digna iam sortiri Spiritum sanctum, iam non discessurum, sicut antea, sed mansurum magis in ipsa. Ideoque scriptum est, quod descendit in eum Spiritus, et mansit super ipsum . Dicitur ergo Christus Dei uerbum, quod propter nos et nostri similis homo est factum, et in serui forma: et ungitur [Baluz. unguitur] quidem humane, secundum carnem; ungit [Baluz. unguit] autem diuine suo Spiritu eos qui in ipsum credunt.



CAPUT II. Qualiter intelligi debeat Emmanuel.


Emmanuel nominatur Deus uerbum, quod Abrahe semen apprehendit, et similiter ac nos participauit carni et sanguini . Interpretatur autem Emmanuel, nobiscum Deus. Confitemur autem, nobiscum [Baluz. om. nobiscum] fuisse Dei uerbum, non localiter: in quo enim loco non est Deus, qui implet omnia? Nec quod adesse nobis conspicitur auxilii ratione; dictum est enim hoc modo ad Iesum filium Naue [Baluz. om. filium Naue]: Et sicut eram cum Moyse, ita ero et tecum . Sed quod factum est in nostris, id est, in humanitate, non derelicta sua natura: inconuertibile est enim natura Dei uerbum.

 Ceterum quam ob causam, cum plane dicatur ad Iesum filium Naue [Baluz. om. filium Naue], quod sicut eram cum Moyse, sic ero tecum , non est tamen nominatus Emmanuel? Ipsa autem ratio est: etsi enim cum aliquo sanctorum fuisse dicatur; non tamen nobiscum factum esse dicimus Deum uerbum, nisi eo tempore, quo iuxta quod dicit Baruch, in terra uisus est, et inter homines conuersatus est, et omnem uiam inueniens discipline, et dans eam Iacob puero suo, et Isrel dilecto a se: ipse est enim Deus noster, et non comparabitur alius ad eum .

Quantum enim ad Dei naturam pertinet, nondum erat nobiscum; multum enim interest inter deitatem et humanitatem; et ingens est nimis differentia naturarum.

 Ideoque diuinus Dauid ad proximitatem mysticam [Al. unionem arctissimam], Deum uerbum, quod nondum ad nos uenerat, uocabat, dicens in spiritu: Ob quid, Domine, discessisti longe ? [a 1Kb] Ergo iam non discessit, sed nobiscum fuit, qui cum mansisset, id quod erat, apprehendit Abrahe semen, ut dixi; accepit autem etiam serui formam, et conspectus homo in terra est.

Christus uero et Emmanuel eumdem nobis filium designant, partim quia unctus est more nostro, humane  hominis nature spiritum accipiens, ut in se ipso et primo [Al. humana natura spiritum accipiente in ipso, ut primo]. Positus est enim primordium generis, rursus ipse ungens, ut Deus, Spiritu sancto eos, qui in se credunt: partim, quia fuit nobiscum secundum quas modo reddidi rationes, et de eo nos facit certos Isaias propheta dicens: Ecce uirgo in utero accipiet, et pariet filium, et uocabitur nomen eius Emmanuel . Cum enim sancta uirgo, ex Spiritu quidem sancto pregnans est facta, peperit autem secundum carnem filium; tunc etiam Emmanuel dictus est: fuit enim nobiscum, per carnalem generationem incorporalis; et id erat, quod per uocem Dauid significabatur. Deus manifeste ueniet, Deus noster, et non silebit ; et illud opinor:  ipse qui locutus sum, presto sum. Locutus enim per prophetas, ut incorporale adhuc uerbum, aduenit etiam corporaliter.



CAPUT III. Quid est iehsu.

ui quidem intentionum, qua oporteat a nobis unum dici Filium Dei, tantumdem est, et Christus, et Emmanuel, et iehsu; et id quidem quasi ex re nomen est factum: Ipse enim, inquit, saluabit populum suum a peccatis suis . Quemadmodum enim Emmanuel significabat, per generationem ex muliere nobiscum factum fuisse Dei uerbum; et Christus, quia factus homo, unctus dicitur iuxta nos humane: ita etiam iehsu, quod saluauit nos suum populum, quod maxime eum demonstrat, uere et natura omnium  dominum. Neque enim hominis communis creatura esse dicatur; deceat autem magis, omnia dicere, esse Unigeniti, etsi factus sit homo.

Dicet forte aliquis: Atqui Moysis dictus est populus Isrel. Ad hoc dicemus, quod Dei quidem populus nominatus sit, et id erat uerum. uerum quoniam ad defectionem deductus est, et uitulum fecit per desertum, inhonoratus est a Deo: non enim iam suum nominare populum dignabatur, sed eum iam homini destinauit. At nos non ita: proprii enim sumus filii, eo quod, et Deus sit, et per ipsum creata sint omnia Ita enim ait Dauid: Quoniam ipse fecit nos, et non ipsi nos; nos autem populus pascue eius, et oues manus eius . Denique etiam ipse de nobis dixit: Oues mee uocem meam audiunt et sequuntur  me . Et rursus: Alias oues habeo, que non sunt ex hoc ouili, et illas oportet me congregare, et fiet unus grex, et unus pastor . Mandabat autem etiam beato Petro: Simon Ioannis, amas me? Pasce agnos meos, pasce oues meas .



CAPUT Iu. Quam ob causam Dei uerbum dictum sit homo.

Homo nominatum [Baluz. nominatus] est, cum sit natura Deus, Dei Patris uerbum: quoniam similiter ac nos sanguini communicauit et carni .  Sic enim terrenis apparuit, [a 1Kb] non amittens id quod erat, sed assumens humanitatis naturam in sua ratione perfectam.] uerumtamen et in humanitate Deus mansit, et omnium Dominus, utpote qui natura et ueritate ex Deo natus est Pater [Baluz. et Patre]. Et id nobis euidentissime sapientissimus Paulus ostendit: Primus enim, inquit, homo ex terra de limo; secundus e celo .

Atqui uirgo sancta peperit templum uerbo unitum; sed e celo dicitur, et recte quidem Emmanuel: desuper enim et ex substantia Dei et Patris natum est uerbum ipsius: descendit uero ad nos, tunc cum factum est homo; tamen sic quoque desuper est. Testatus est autem Ioannes, de eo dicens: Qui de sursum uenit, supra omnes est . Et ipse  Christus ait ad populum Iudeorum: uos deorsum estis, ego desuper sum . Et rursus: Ego non sum ex hoc mundo , licet pars mundi sicut homo nuncupatus sit; sed erat cum hoc quoque supra mundum ut Deus. Meminimus enim plane dicentis: Et nemo ascendit in celum, nisi qui descendit de celo Filius hominis . Descendisse autem dicimus de celo Filium hominis, per unitatem dispensatoriam, uerbo tribuente proprie carni glorie sue et diuine maiestatis claritudinem.



CAPUT u. Quam ob causam exinanitum dicitur Dei uerbum.

Plenum secundum naturam, et ex omni parte perfectum Deum uerbum, et distribuens ex sua plenitudine  bona sua creature, eo quod ait: Effundam de spiritu meo super omnem carnem . Exinanitum dicimus; nichil in natura propria uiolatum, nec, ut aliter se haberet, commutatum, nec inferius ex ulla parte factum: inconuertibile enim et immutabile est ipsum quoque, sicut et generator ipsius, [b 1Kb] et numquam fuit passionis ullius capax. Quando uero factum fuit caro, id est, homo, humanitatis paupertatem propriam sibi fecit. Primum, quod semel homo sit factus, etsi remanserit Deus: deinde quod serui formam acceperit, qui secundum suam naturam liber est, utpote Filius. Atque ita cum sit ipse glorie Dominus, gloriam dicitur accipere; cum sit ipse uita, uiuificari perhibetur, et in omnes accipit potestatem, cum sit ipse rex omnium; [c 1Kb] cumque Deo sit equalis Patri, obediens  fuit crucem passus, et cetera. uerum cum hec quidem humanitatis mensure conueniant, ea tamen familiaria ducit esse cum carne, et implet dispensationem, manens quod erat.



CAPUT uI. Quomodo unus est [Baluz. om. est] Christus.

Diuinus Paulus scribit: Etsi sunt dii multi et domini multi in celo, et in terra; sed nobis unus Deus Pater, ex quo omnia, et nos ex eo; et unus Dominus iehsu Christus, per quem omnia, et nos per eum . At uero sapientissimus Ioannes de Deo uerbo dixit, quod omnia per ipsum facta sunt, et absque eo factum est nichil . Euangelizabat autem beatus Gabriel sancte uirgini dicens: Ecce concipies in utero, et paries Filium, et uocabis nomen eius Iesum . Cum igitur per Christum Iesum omnia diuinus Paulus facta esse commemoret; confirmet autem uim sententie, et opificem omnium fuisse Deum euangelizet, rem ueram dicens euangelista diuinus; designet autem etiam angeli uox: uere ex sancta uirgine natum esse Iesum Christum, nec absque humanitate intelligimus Deum uerbum; sed unum dicimus ex ambobus effectum, et [Baluz. ut] Deum hominem factum, eumdem ex Patre, ut [Bal. et] uerbum, natum diuine, et ex muliere humane, ut hominem: non  tamquam ut [Bal. in] secundum substantie initium uocatum tunc cum secundum carnem dicitur natus; sed natum quidem ante omnia secula, instante tamen tempore, quo debuerat implere dispensationem, natum etiam ex muliere secundum carnem. [Ergo, etsi alii simili appellatione uocati sunt Christi, unus tamen est per quem omnia, iehsu Christus; non quod [Bal. add. homo] sit factus opifex omnium,] sed quod Deus uerbum: Per quem omnia facta sunt, similiter ac nos participarit carni et sanguini , et nuncupatus sit homo, non tamen perdiderit esse, quod erat: ita enim et in carne factus intelligitur merito opifex omnium.



CAPUT uII. Quomodo unus est Emmanuel.

 [Baluz. add. Semel] Nouissimis seculis Deus [Baluz. Dei] uerbum homo dicitur factus [Baluz. factum], et, sicut ait diuinus Paulus, per sacrificium suum manifestatus est . Et quodnam est sacrificium? Suum enim corpus obtulit pro nobis in odorem suauitatis Deo et Patri, et intrauit in sancta semel, non per sanguinem hircorum, aut taurorum, sed per suum sanguinem. Sic enim credentibus in se, remissionem in eternum comparauit . Ergo plurimi quidem ante ipsum sancti fuere; sed nemo eorum Emmanuel nominatus est. Quam ob causam? Nondum enim uenerat tempus quo deberet esse nobiscum, id est, in nostram uenire naturam per carnem, is qui est omni superior creatura. Unus igitur Emmanuel, semel enim factus est homo Unigenitus,  tunc cum per sanctam uirginem generationem carnalem perpessus est. Dictum est enim et ad Iesum filium Naue [Baluz. om. filium Naue]: Quod ero tecum . At non erat ille Emmanuel. Fuit etiam cum Moyse; sed nec ille Emmanuel nominatus est. Igitur quoties audimus nomen Filio datum esse, nobiscum Deus, sapienter intelligamus, non ita ipsum fuisse nobiscum nouissimis temporibus, sicut dicitur aliquando fuisse cum sanctis: illis enim erat tantum adiutor; nobiscum autem fuit, id est, factus est siquis  nostri, cum suam non amisisset naturam: est enim inconuertibilis, ut Deus.



CAPUT uIII. Quam esse ducimus adunationem.

[a 1Kb] Adunatio multis modis impletur: seiuncti enim nonnulli affectu uel uoluntate, et discordantes inter se, adunari dicuntur, per reconciliationem socialem, deposita simultate. Adunari item dicimus ea que sibi conglutinantur, siue modis aliis conferuntur, aut per compositionem, aut per mixtionem, aut per temperationem. Quoties autem adunatum esse nostre nature Dei uerbum dicimus, omni humana cogitatione adunationis eius modus uidetur esse superior. Neque enim per supra scriptos modos facta est arcana  illa, et nulli penitus nota, nisi ei cui omnia nota sunt, unio [Baluz. om. unio].

Et nichil mirum, si in huiusmodi cogitatione uincamur, cum res nostras, quomodo se habeant, inquirentes, ultra modum nostre mentis inuentionem esse confiteamur; quonamque modo animam hominis suo corpori adunatam esse putemus. Quis est qui id possit exprimere? Sed si oportet eos, qui parua ea uix intelligere soleant; immo et eos qui ualeant intelligere, tam subtiles res et omnem rationem transcendentes coniectare: dicimus quod deceat cogitare  talem esse adunationem ipsius Emmanuel, qualem quis intelligat animam hominis ad suum corpus habere. [ [b 1Kb] Anima enim omnia que sunt corporis, esse reputat sua,  licet per naturam propriam expers sit [c 1Kb] passionibus corporis, et naturalibus, et que extrinsecus accedunt: mouetur enim corpus in concupiscentias naturales, et consentit anima, et nullo licet modo participans, concupiscentie tamen exitum delectationem propriam ducit. Et si forte ferro corpus [Baluz. a suo corpore] percutiatur, aut torqueatur, condolet illa quidem, quod suum corpus patiatur: ipsa uero in sua natura nullum patitur omnino tormentum.

Tamen super hoc quoque dicimus esse adunationem, que est in Emmanuele facta: erat enim necesse cum suo corpore adunatam ei animam dolere, [d 1Kb] ut dum timebat passiones, subditam ceruicem Deo submitteret]. De Deo autem uerbo, condolere passionibus nefas est dicere: impassibilis enim Deus est, et  nostrarum rerum longe dissimilis; sed adunatus quidem erat carni habenti animam rationabilem, qua patiente ipse impassibilis, ea que anime contingerent, cognoscebat, et contundebat quidem, ut Deus, carnis infirmitates; suas tamen eas, tamquam sui corporis, esse ducebat. Itaque esuriisse dicitur, fatigatus esse, passus fuisse pro nobis.

Ergo uerbi adunatio, que est cum humanitate facta, non irrationabiliter rebus nostris comparetur.  Nam sicut corpus alterius est nature preter animam, et unus tamen ex utroque homo efficitur et uocatur, ita etiam ex perfecta Dei uerbi subsistentia [Baluz. substantia] et ex humanitate perfecta unus est Christus, idem in eodem Deus simul et homo; et sua quidem ducit Deus uerbum, ut ante dixi, ea que sunt carnis propria, quia ipsius est corpus, non alterius. Communes autem facit tamquam cum sua carne diuine sue maiestatis operationes, ut posset etiam uiuificare mortuos, et sanare infirmos.



CAPUT IX. De carbone.

[e 1Kb] At si conuenit exemplis etiam diuine Scripture, quasi per figuram, adunationem demonstrare; age,  dicamus, ut possumus. Beatus Isaias, Missus est, inquit, ad me unus ex Seraphim, et in manu habebat carbonem, quem forcipe accepit ab altari, et uenit ad me, et tetigit labia mea, et dixit ad me: Ecce tetigit hoc labia tua, et adimet iniquitates tuas, et peccata tua repurgabit . Carbonem autem dicimus figuram et imaginem nobis exhibere uerbi hominis facti: quod, si labia nostra tetigerit, id est, si fidem in ipsum confessi fuerimus, tunc nos ab omni peccato puros efficit, et pristinis criminibus liberat.

Ceterum tamquam in imagine, licet in carbone conspicere adunatum quidem humanitati Dei uerbum, non tamen proiecisse, quod fuerat. Transformasse autem magis assumptam naturam in suam gloriam, et operationem: quemadmodum enim ignis  ligno affixus, et id penetrans, comprehendit quidem ipsum, et quamuis lignum esse non desinat, [Baluz. add. in] uim tamen suam speciemque transmutat, et omnem se confert in lignum, et cum ipso iam quasi unum aliquod estimatur, idem intellige de Christo. Adunatus enim inestimabiliter humanitati Deus, seruauit quidem ipsam in eo, quod fuerat, et ipse permansit, quod erat; semel tamen adunatus, quasi unus iam cum ipsa putatur, ea, que sunt illius, sua faciens; conferens autem ei etiam ipse nature sue operationem.



CAPUT X. Quod incorporalis diuinitatis corpus facta fuerit ipsa caro, habens animam rationabilem: et quod si ea a sese diuidere uoluerimus, procul dubio labefactabimus dispensationem, que in Christo intelligitur.

 In Cantico canticorum ipse nobis introductus est dicens Dominus noster iehsu Christus: Ego flos campi, et lilium conuallium . Quemadmodum ergo odor res quidem est incorporea, habet autem, quasi proprium corpus, id in quo inest; tamen unum ex utroque intelligitur lilium. Corrumpetur autem ipsius ratio [Baluz. om. ratio] unius rei discessu: in subiecto enim corpore odor est. Ita etiam in Christo intelligimus diuinitatis naturam, que suam excellentissimam  maiestatem, ut odorem suauissimum, mundo dispergit, tamquam in subiecto, esse in corpore humanitatis; et id quod incorporale est per naturam, per adunationem dispensatoriam, pene dicam factum fuisse corporale; propterea quod uoluit se cognosci per corpus, in eo enim diuina signa operatus est. Igitur id quod incorporale est, tamquam in suo corpore intelligi potest, quemadmodum etiam odor in flore subiecto; lilium tamen iam et odor, et flos nominatur.



CAPUT XI. Quod adunato Deo uerbo uere humanitati, inconfuse tamen substantie [Id est subsistentie] permanserunt.

[ [a 1Kb] Erectum est secundum Dei uoluntatem sanctum  tabernaculum per desertum, et in eo multis modis formabatur Emmanuel.] Dixit Deus omnipotens ad diuinum Moysen: Et facies mihi arcam testimonii ex lignis imputribilibus, duorum cubitorum et dimidii longitudine; et inaurabis eam auro puro, extra et intra inaurabis eam . Sed lignum quidem cum imputribile sit, est figura corporis incorrupti: imputribilis enim cedrus; aurum uero quasi materies aliis pretiosior, diuine nobis indicat substantie maiestatem.

Attendite igitur quoniam arca tota inaurata sit auro puro extra et intra. Adunatus quidem fuerat sancte carni Deus uerbum, et id est, ut opinor, arcam fuisse extra inauratam. Quod uero et animam rationabilem, que corpori inerat, propriam fecerit, ex  hoc apparet, quod et intra arcam preceperit inaurari. [ [b 1Kb] Quod autem nature siue substantie inconfuse manserint, hinc scimus: aurum enim superpositum ligno mansit id quod erat, et ornabatur quidem lignum auri decore; tamen lignum esse non desiit. Quod uero arca in Christi accipiatur imaginem, pluribus potest probationibus declarari.] Preambulabat enim his qui sunt ex Isrel, querens ipsis requiem. Ait alicubi et Christus: Ibo, et parabo uobis locum .



CAPUT XII. Quod cum esset Deus uerbum, factus sit homo, nec homo simpliciter, nuda coniunctione honoratus, uocatus sit ad parem dignitatem Dei uerbi, siue auctoritatem, sicut quibusdam uidetur.

 Diuinus Paulus magnum quidem ait esse mysterium pietatis . Et uere ita se res habet: manifestatus est enim in carne, cum sit Deus uerbum; iustificatus est autem in spiritu. Nullo enim modo nostris uidetur infirmitatibus contineri, licet iuxta nos homo sit factus: non enim fecit peccatum: Apparuit  autem et angelis. Neque enim generationem ipsius secundum carnem ignorauerunt: Predicatus autem et gentibus, quasi Deus homo factus; ita autem creditus est in mundo. Probauit autem diuinus Paulus ita scribens: Propter quod memores estote, quod aliquando uos gentes in carne, qui dicimini preputium, ab ea que dicitur circumcisio in carne manufacta: quia [Baluz. qui] eratis illo tempore sine Christo alienati a conuersatione Isrel, et hospites testamentorum, promissionis spem non habentes, et sine Deo in hoc mundo . Erant ergo gentes in mundo sine Deo, cum absque Christo essent. uerum quoniam eum uere et natura Deum esse agnouerunt, ipse quoque ab eo agnite sunt, fidem confitentes, et ipse assumptus est in gloria, certe diuina. Psallit enim  beatus Dauid: Ascendit Deus in iubilo . Ascendit enim certe cum corpore, nec in nuda deitate: Deus enim erat incarnatus.

Credimus igitur, non in unum nostri similem deitate per gratiam honoratum, ne cultores esse hominis detegamur; sed in Dominum magis, qui in seruili forma comparuit, et qui fuit uere nostri similis, et in humanitate tamen Deus mansit: Deus enim uerbum, carne assumpta, non deposuit quod erat; intelligitur tamen idem Deus simul [Baluz. om. simul] et homo.

Et fidei quidem ratio ita se habet, et recte quidem. Sed si forte aliquis dicat, quid mali est, si intelligatur homo similis nostri apprehendere deitatem, ac non magis Deus homo fieri? Respondebimus  mille esse que contrario possunt opponi, et pene etiam nutu significantia, nos oportere reniti constanter, nec credere ita esse.

Age enim ante alia. Dispensationis, que cum carne facta est, modum cernamus, et nostrarum rerum naturam subtilius perscrutemur: periclitata est hominis natura, et deprehensa [Baluz. [c 1Kb] depressa] est malis extremis, maledictione et morte damnata, et peccati laqueis irretita, errabat, et erat in tenebris; Deum nesciebat eum, qui est natura et ueritate; pro Deo [Baluz. preter Creatorem] coluit creaturam. Quomodo igitur huiusmodi malis poterat liberari? An illud dicemus, quod fas erat humanitati, diuinam naturam apprehendere, que nesciret omnino, qualis esset dignitas nature celestis, cum esset ignorantie  tenebris occupata, et peccati sordibus inquinata? Quomodo poterat fieri, ut apprehenderet sanctam naturam, et acciperet gloriam, quam nemo inueniat, nisi acceperit? Concedamus enim quod cognouerit fortasse [Baluz. dumtaxat], et scierit apprehendere Deum [Pro deitatem]. Quis est qui docuerit? Quomodo  enim credent, nisi audierint ? Ceterum non id est apprehendere deitatem, et conuenientem ei gloriam capere.

Ergo decentius sit, et recte quidem, ita sentire, quod seruare uolens id quod perierat, descendens ad nos Deus uerbum [Baluz om. uerbum], per quod omnia, et in id se, quod non erat, immisit, ut et hominis natura, id quod non erat, fieret; et diuine maiestatis dignitatibus per adunationem patescens, que subleuata est magis ultra naturam, quam deiicit infra naturam inuertibilem Deum. Conueniens erat, ut incorruptibilis natura apprehenderet corruptibilem, ut eam a corruptione liberaret. Conueniens erat eum, qui peccare non nouerat, cum peccatoribus conformari, ut peccata compesceret: quemadmodum enim  ubicumque lux fuerit, caligo interit tenebrarum; ita etiam immortalitate presente, omnis certe pestis fugitiua discedet; et presente eo, qui peccatum non nouit  cedet omne peccatum.

Quod uero uerbum, cum esset Deus, factum sit homo, et non magis homo intelligatur Christus, etiam ex sacris litteris enitar ostendere. Ait igitur beatus Paulus de Unigenito: Qui cum in forma Dei esset, non rapinam arbitratus est, ut esset equalis Deo; sed exinaniuit se, formam serui accipiens, in similitudinem hominum factus, et habitu inuentus ut homo. Humiliauit sese factus obediens usque ad mortem, mortem autem crucis. Propterea et Deus ipsum superexaltauit, et donauit illi nomen quod est super  omne nomen, ut in nomine Iesu Christi omne genu flectatur celestium, et terrenorum, et infernorum, et omnis lingua confiteatur quod Dominus iehsu Christus in gloria est Dei Patris .

Quem igitur dicemus, in forma Dei esse, et in equalitate Patris, et hec non rapinam arbitratum; sed descendisse magis in exinanitatem, et in formam serui, et se humiliantem, et in similitudinem nostram fuisse factum? Si hominem factum ex muliere nudum et solum: quomodo habebat plenitudinem, ut intelligatur exinanitus? uel in qua antea positus celsitudine, semet humiliasse dicitur? uel quomodo in similitudinem hominum factus est, qui id erat et antea per naturam, etsi id factus forte non diceretur? Ubi autem exinanitus est, assumens plenitudinem deitatis?  uel quomodo non sit factus altissimus, qui in gloriam supernam ascenderit?

Igitur dicimus non hominem Deum esse factum, sed potius factum esse in exinanitate, propter humanitatem, Deum uerbum, qui erat in equalitate Patris et forma: exinanitus est enim hoc modo, propter similitudinem nostram, cum esset plenus, ut Deus. Humiliatus est propter carnem, ita ut a diuine maiestatis fastigio non descendat; sedem enim habet altissimam. Factus est in similitudine hominum, cum sit eiusdem forme cum Patre, utpote cuius est figura substantie. uerum quoniam semel factus est iuxta nos, ascendisse dicitur, cum carne in gloriam deitatis, quam patentem quidem habet quasi propriam,  alio tamen pacto in ea fuit, propter humanitatem: Dominus enim omnium esse creditur, etiam cum carne.

Flectitur autem ipsi omne genu, et id non ad dolorem et contumeliam Patris, sed magis ad gloriam: gaudet enim, et glorificatur, dum ab hominibus Filius adoratur, licet factus sit similis nostri. Scriptum uero est rursus: Non enim angelos apprehendit, sed semen Abrahe; unde debuit per omnia fratribus assimilari . Ecce semen Abrahe apprehendit uerbum Deus, et non homo nescio, quis nostri similis deitatem apprehendit, et ipse nobis assimilatur, et nuncupatur frater noster [Bal. om. noster], ut homo, non quantum est ad deitatis naturam. Quoniam pueri communicauerunt carni et sanguini, et ipse similiter  participauit eis, ut per mortem destrueret eum qui imperium obtinet mortis, id est, diabolum, et liberaret eos qui timore mortis per omnem uitam natiua continebantur seruitute . Ecce iterum ipse, similiter ac nos, participauit sanguini et carni, et ea res causam habet coniunctam statim ac proximam; scriptum est enim: Nam quod impossibile erat legi, in quo infirmabatur in carne, Deus Filium suum misit in similitudine carnis peccati, et de peccato damnauit peccatum in carne . Attende iterum, quod non homo affectans naturam diuinam ostenditur, et ad eius dignitatem ascendens; sed mittens magis Filium suum Deus et Pater, in similitudine carnis peccati, ut destrueret peccatum. Ergo uerbum, cum Deus sit, se in exinanitatem homo factus immisit, et non homo  simpliciter, diuinam gloriam affectans, Christus uidetur.



CAPUT XIII. Quod Christus iehsu uocetur homo factus Deus uerbum.

Dispensationis incarnati Unigeniti mysterium subtilius considerantes, id asserimus, fidem rectam seruantes et ueram: quod ipsum Patris Dei uerbum, Deus uerus ex Deo uero, et lumen de lumine, incarnatum sit, et homo factum, et descenderit, et passum sit, et surrexerit ex mortuis. Ita enim definiuit fidei symbolum synodus ingens et sancta.

Perquirentes autem et nos, et discernere cupientes, quid sit tandem, incarnatum esse, et hominem factum Dei uerbum: cernimus, quod non hoc est, hominem assumere tamquam in coniunctione, que  fiat per equalitatem dignitatis, siue auctoritatis, uel per solam filietatis ; magis autem fieri iuxta nos hominem , et subleuare pariter cum sua natura eum, qui in assumptione fuit carnis et sanguinis dispensatiue [Baluz. dispensatorie].

Unus igitur est, qui ante Incarnationem a diuina Scriptura nominatur, et Unigenitus, et uerbum, et Deus, et imago, et lumen, et figura substantie Patris, et uita, et gloria, et splendor, et sapientia, et uirtus, et magnificentia, et Dominus sabaoth, et aliis talibus nominibus, que uere conueniunt deitati. Post Incarnationem uero homo [Baluz. om. homo], Christus, iehsu, propitiatorium, mediator, primitie dormientium,  primogenitus a mortuis, secundus Adam, caput corporis Ecclesie, cum eum etiam nomina prisca sequantur: [a 1Kb] omnia enim ipsius propria sunt et priora, et que nouissimis facta temporibus.

Unus igitur est, et qui ante Incarnationem, Deus erat uerus, et qui in humanitate mansit id quod erat, et est, et erit. Non discernendus igitur unus Dominus iehsu Christus, in hominem seorsum, et seorsum in Deum; sed unum eumdemque Iesum Christum esse dicimus, non ignorantes differentiam naturarum, sed eas inconfusas inter sese seruantes.

Quoties igitur littera sacra commemorat, quod in Christo inhabitauit omnis plenitudo diuinitatis corporaliter ; non ideo dicimus tamquam in alio Christo, in homine seorsum inhabitasse Deum uerbum;  nec porro diuidentes ea que unita sunt, duos intelligimus filios; illud autem magis, quod Christum nominat littera sacra ex parte nonnumquam, et quod humanitatem Dei uerbum, quam propriam habet, in locum posuit templi. Scriptum est autem et de animabus humanis: Inhabitantes autem domos luteas, de quibus et nos ex eodem luto sumus . [b 1Kb] Ergone, quoniam luteas domos humana corpora nominat, et affirmat in his animas habitare, in duos homines unum hominem diuidemus? Atqui non irrationale omnino sit, ut in homine spiritus suus inhabitare dicatur. Ergo, etsi per huiusmodi modos orationis figura procedat, cum [Baluz. que] aliter fieri non possit, non tamen ideo rerum corrumpi naturas oporteat, sed magis eas recto ueritatis tenore  seruari.

Quoties igitur quepiam, que dissimilem sunt inter se sortita naturam, collecta in adunationem, per compositionem uidentur: deinde alterutrum ex his in alterutro habitare dicitur, non diuidendum in duo, adunationis conuentione minime uiolata [Baluz. uiolanda], licet suis nominibus per sese ea, que adunata sunt, nominentur a nobis. Dicitur namque, ut ante dixi, et in homine habitare spiritus suus, nec tamen [Baluz. uerumtamen] homo dicitur, et seorsum spiritus suus, seorsum et corpus. Et tale quid nobis diuinus Paulus obliqua significatione [Id est obscure et quasi enigmatice] commemorat, dicens: Nam etsi exterior noster homo corrumpitur; sed interior renouatur de die in diem . Si quis  igitur dixerit, interiorem nostrum hominem in exteriore homine inhabitare, uerum quidem memorauit, in duo tamen unum diuidere non uidebitur. Ait autem alicubi etiam propheta Isaias: De nocte uigilat spiritus meus ad te, Domine . Utrumne tamquam alius preter ipsum, spiritus ipsius ad Deum dicitur uigilare? Nonne id ineptissimum uideatur? Ergo scire quidem necesse est orationis figuras, non tamen ab intellectu discedere competenti, sed referre magis sententiarum uim ad sensum, qui unicuique rei conueniat.

 Etsi dicatur proficere iehsu etate, sapientia et gratia , dispensationis hec res est. Deus etenim uerbum humanitatem more suo proficere permittebat, et quasi paulatim diuinitatis sue gloriam uolebat declarare, et cum corporis etate etiam sua [Baluz. suam] extendere, ne quid nouum uideretur, idque nonnullos nimia nouitate perterreret. Cum presertim sic quoque dicerent: Quomodo hic litteras scit, cum non didicerit ? Ergo corporale augmentum, et profectus gratie, ac sapientie, humanitatis mensure conuenit; ipsum uero Deum uerbum per suam naturam perfectissimum confitemur, non egenum profectus, non sapientie, non gratie. Ipsum enim creature, et sapientiam, et gratiam, et bona omnia impertit.

 Si uero iehsu passus esse dicatur, passio quidem erit dispensationis; ipsius tamen dicitur, et recte quidem, quia corpus ipsius proprium passum est, et erat in corpore patiente ipse, qui pati non poterat, impassibilis est enim, ut Deus: quantum tamen ad conuiciatorum petulantiam pertinuit, passus esset, si pati posset. Ergo quoniam nostri similis factus est Unigenitus, quotiescumque homo nominatur a diuina Scriptura, intuentes dispensationem, Deum ipsum natura sic quoque confiteamur.



CAPUT XIu. Exempla diuine Scripture quod Dei uerbum homo factum manserit Deus. De propitiatorio.

Ait alicubi Deus ad pontificem Moysen: Et facies propitiatorium impositione auri puri duorum cubitorum  et dimidii longitudinem, et cubiti unius et dimidii latitudinem: et facies duos Cherubim aureos ornatos, et imponens illos ex utroque latere. Cherub unus de latere hoc, et [Baluz. hoc est] Cherub unus de latere isto propitiatorii. Et facies duos Cherubim super duo latera. Erunt Cherubim extendentes pennas sursum superobumbrantes pennis suis super propitiatorium; et uultus eorum adinuicem respicientes propitiatorium erunt . Aenigma certissimum id sit, Deum uerbum etiam in humanitate Deum [Baluz. Domini] mansisse, et in sua gloria ac maiestate, etsi propter dispensationem factus sit similis nostri: Propitiatorium namque per fidem factus est nobis Emmanuel . Id autem nobis comprobauit sapientissimus Ioannes dicens: Filioli, scribo uobis, ut non peccetis; sed si quis  peccauerit, consolatorem habemus apud Patrem, Iesum Christum iustum; et ipse est propitiatio pro peccatis nostris . Nec non etiam Paulus: Quem proposuit, inquit, Deus propitiatorium [Baluz. propitiatorem] per fidem in suo sanguine .

Ceterum cerne Cherubim circumstantes propitiatorium, et superobumbrantes quidem pennis; conuersos autem ad propitiatorium, et pene nutui Dominico oculum intendentes. Ad Dei enim uoluntatem tantum respicit sancta celestium spirituum multitudo, et numquam Dei satiatur aspectu. Ita Filium  propheta Isaias uidisse se dicit, in sede altissima et eminentissima, circumstantibus Seraphim et obsequentibus ei, ut Deo .



CAPUT Xu. Aliud de uirga Mosis.

Destinabatur aliquando diuinus Moyses ut Isrel ab Aegyptiorum uiolentia liberaret. uerum quoniam necesse erat eos, qui sub iugo essent seruitutis insolite, prius docere, quod eis Deus iam esset reconciliatus, prodigia eum facere imperabat: plerumque enim miraculum nos adducit in fidem. Ait igitur Moyses ad Deum omnipotentem: Si autem non crediderint mihi, neque audierint uocem meam, dicentes: Non apparuit tibi Deus; quid dicam illis? Dixit deinde  Dominus: quid hoc est quod est in manu tua? Respondit: uirga. Et ait illi: Proiice illam in terram; et facta est serpens, et fugit Moyses ab ea. Et dixit Dominus ad Moysen: Extende manum tuam, et apprehende caudam eius; et extendens manum apprehendit caudam, et facta est uirga in manu eius. Et dixit illi: ut credant tibi, quia apparuit tibi Dominus Deus patrum suorum, Deus Abraham, et Deus Isaac, et Deus Iacob . Animaduerte in his natura et ueritate Filium Dei, tamquam quedam uirga sit Patris; uirga autem insigne est regni: Filio enim dedit habere omnium potestatem . Unde etiam diuinus Dauid: Thronus tuus, inquit, Deus in seculum seculi, et uirga equitatis, uirga regni tui . Sed eam proiecit in terram, id est, corpore  terreno circumdedit, siue per humanitatem misit in terram: tunc enim in similitudine factus est malignorum hominum, scilicet malignitatis signum est serpens.

Quod autem uerum sit, hinc scimus [Baluz. scibis]. Ipse enim Dominus noster iehsu Christus, imagine et figura, propter dispensationem factam cum carne, pro serpente accipitur ereo, quem erexit Moyses, ut serpentum morsus arceret . Ait enim: Et sicut Moyses exaltauit serpentem in deserto, ita oportet exaltari Filium hominis, ut omnes qui credunt in ipsum, non pereant, sed habeant uitam eternum . Quemadmodum enim serpens factus ex ere salutis erat periclitantibus causa : eo modo  etiam Dominus iehsu Christus eis, qui eum uident quidem in similitudine malignorum, eo quod factus sit homo, non ignorant tamen, quod Deus sit uiuificus; causa erit uite, et dat posse animalia uenenosa uitare, id est, contrarias potestates.

Id quoque huius rei figura sit, quod Moyseos uirga uirgas alias deuorauerit, quas in terram magi proiecerant . Igitur uirga quidem in terram proiecta est; non tamen semper [Baluz. serpens] remansit. Resumpta autem iterum fuit, quod erat: nam licet facta sit, ut ante dixi, in similitudine nostra Patris uirga, id est, Filius, qui [Baluz. per quem] habet omnium potestatem; attamen impleta dispensatione, reuolauit in celum, et fuit iterum  tamquam in manu Patris uirga equitatis, ac regni: sedet enim ad dexteram genitoris sui in propria maiestate, sedes altissimas obtinens, etiam cum carne .



CAPUT XuI. Aliud de manu Moysis leprosa et integre sanata.

Dixit autem ad eum Deus Dominus iterum: Infer manum tuam in sinum tuum; et protulit manum de sinu suo, et facta est manus eius sicut nix. Et dixit iterum: Infer manum tuam in sinum tuum: et intulit manum suam in sinum suum, et protulit eam de sinu suo, et iterum restituta est in colorem carnis eius . Manum ad dexteram Dei et Patris uerum Filium eius diuina Scriptura nominat. Induxit enim ipsum dicentem: Ego manu mea firmaui celum ;  nec non etiam Dauid diuinus cantat: uerbo Domini celi firmati sunt . Cerne igitur, in sinum quidem Moysis adhuc manum eius occultari, et nondum factam leprosam, prolatam uero statim leprosam factam: deinde mox illatam, et rursus prolatam, et de cetero non leprosam: Restituta est enim, inquit, in colorem carnis eius. Ergo quamdiu quidem erat in sinu Patris Deus uerbum, diuinitatis nitore fulgebat; uerum quando aliquo modo extra fuit per incarnationem siue , factus est in similitudine carnis peccati, et inter iniquos reputatus est . Ait enim diuinus Paulus, eum, qui peccatum non nouerat, pro nobis peccatum fuisse, ut nos fieremus iustitia in ipso . Hoc existimo lepram significare, immundus enim  secundum legem leprosus . Sed quoniam iterum in sinu fuit Patris , prolata iterum manus uidebatur munda: adueniet enim post tempora Dominus noster iehsu Christus, in sinceritate diuinitatis et gloria, quamuis similitudinem nostram non proiecerit. Ait enim et beatus Paulus de Christo: Quia semel mortuus est ad multorum exhaurienda peccata. Secundo sine peccato apparebit exspectantibus se in salutem . Ergo quoties nobis sacra littera nominat Christum Iesum, ne hominem seorsum putaueris, non uere adunato ipsi Deo uerbo; sed existimaueris magis ipsum esse ex Deo et Patre uerbum Iesum Christum, cum factus sit homo.



CAPUT XuII. Quod Christus non erat homo , nec simpliciter in homine inhabitarit Deus uerbum; sed quod magis caro sit factum, siue homo perfectus, secundum Scripturas.


Qui fidem habent in Christo immaculatam, et rectis omnibus suffragiis comprobatam, dicant uidelicet, quod ipse ex Deo Patre Deus uerbum in exinanitatem descenderit, formam serui accipiens, propriumque sibi faciens corpus, quod est natum ex uirgine; quod factus sit nostri similis, et nuncupatus filius hominis. Est autem Deus quidem secundum spiritum; homo autem idem secundum carnem. Deinde diuinus Paulus Iudeorum populum alloquebatur dicens: Multifariam multisque modis olim Deus loquens patribus in prophetis,  nouissimis diebus istis locutus est nobis in Filio . Et quonam modo intelligatur locutus fuisse Deus et Pater nouissimis diebus in Filio? Locutus est enim antiquioribus per ipsum dans legem, et idcirco ipse Filius, suos dicit esse sermones, per sapientissimum Moysen prolatos [Baluz. om. prolatos]. Ait enim: Nolite putare quia ueni soluere legem, aut prophetas. Non ueni soluere, sed implere. Dico enim uobis, iota unum, aut unus apex non transibit a lege, donec omnia fiant. Celum et terra transibunt, uerba autem mea non transibunt . Adde etiam prophete uocem: Ipse qui loquebar, presto sum . Ergo cum factus est Filius [Baluz. om. Filius] in carne, tunc locutus est nobis Pater in ipso, sicut ait beatus Paulus, nouissimis diebus . Sed  ne parum credamus, quod ipse sit ille qui etiam ante secula Filius, intulit statim: Per quem fecit et secula , splendorem etiam glorie et figuram substantie Patris esse commemorans.

Homo igitur factus est uere is per quem fecit et secula Deus Pater; et non, ut nonnulli existimant, in homine fuit, ut homo intelligatur a nobis, tamquam Deum habens inhabitantem. Nam, si hec recte se habere, uere confidunt, superuacaneus esse uidebitur beatus euangelista Ioannes dicens: Et uerbum caro factum est . Ubi enim necessitas ? Aut quare incarnatum dicit Deum uerbum, si non factus est caro? uis , et similem nostri eum factum esse significat, et mansisse tamen sic quoque ipsum supra nos; immo supra  uniuersam ipsam creaturam.

Oportere autem existimo, ea que dixi, exemplis etiam comprobare et persuadere, quod Unigenitus factus sit homo, et sit Deus, etiam cum carne, ac non tantum inhabitarit in homine, ipsum efficiens, tamquam alios, qui diuinitatis ipsius fuere participes.



CAPUT XuIII. Quod Emmanuel Deum habuerit aliter inhabitantem, quam nos.

Ait alicubi Deus de nobis: Inhabitabo in ipsis, et inambulabo, et ero ipsis Deus, et ipsi erunt mihi populus . Nec non etiam ipse Dominus noster iehsu Christus: Ecce ego uenio; et si quis mihi aperuerit, intrabo ego, et apud eum cenabo, et Pater, et ad  eum ueniemus, et mansionem apud eum faciemus . Nominati sumus etiam templum Dei: uos enim, inquit, templa estis Dei uiui . Et rursus: Nescitis corpora uestra templum esse Spiritus sancti, qui est in uobis, quem habetis a Deo . uerum si ita aiunt, ipsum quoque se habere Emmanuel, et, tamquam unumquemque nostrum, inhabitantem in sese Deum habuisse, aperte confiteantur; cum ipsum adorari conspiciunt, tam a nobis, quam ab angelis, in celo pariter et in terra, erubescant tamquam diuersa alienaque sentientes, et litterarum sacrarum propositum nescientes, nec habentes in se fidem, quam nobis tradiderunt, qui in principio et uiderunt, et ministrauerunt uerbo

 Si autem dicant, quod propterea Deus sit, et ut Deus glorificetur, quia in eo tantum inhabitauit Dei Patris uerbum; ac non propterea, quia factus sit homo; audient rursus a nobis: Si iis, qui inhabitantem in se Deum habuerint, satis est, ut idcirco uere dii esse possint, et ab hominibus adorentur, omnes sane angeli hominesque sint dii et adorandi; inhabitat enim Deus in sanctis angelis. Habuimus etiam nos ipsum in nobis per Spiritum sanctum; sed non sufficit hoc ostendere, natura deos et adorandos eos, qui habent Spiritum sanctum. Igitur non propterea Deus est, et adorandus Emmanuel, quod inhabitarit in eo, tamquam in homine communi, et seorsum intelligendo, Deus uerbum [Baluz. et in parte Deum uerbum]; sed quod factum sit caro, id est, homo: mansit enim  idem et Deus, et adorandus.



CAPUT XIX. Dicta apostolica in quibus Deus nominatus est Christus.

De mysterio dicens secundum Christum: Quod aliis, inquit, generationibus non est agnitum filiis hominum, sicut nunc reuelatum est sanctis apostolis . Et: Mysterium quod absconditum fuit a seculis et generationibus, nunc autem manifestum est sanctis eius, quibus uoluit reuelare diuitias glorie mysterii huius in gentibus, quod est Christus, in uobis spes glorie, quem nos annuntiamus . Si igitur est , et non Deus uere, quomodo ipse est diuitie glorie mysterii, quod annuntiatur gentibus? uel quomodo omnino Deus annuntiatur?



CAPUT XX. Aliud.


uolo enim uos scire qualem sollicitudinem habeam pro uobis et pro iis qui sunt Laodicee, et quicumque non uiderunt faciem meam in carne, ut consolentur corda ipsorum, instructi in caritate, et in omnes diuitias plenitudinis intellectus, in agnitionem mysterii Dei Christi . Ecce mysterium Dei, mysterium nominat Christi, et plene intelligere quosdam uult in agnitionem ipsius. Quo igitur intellectu opus erat, uolentibus Christi mysterium discere, si fuerant audituri, quod inhabitaret in homine Deus? Opus est autem nimio intellectu, ut scias contra quod uerbum, cum sit Deus, factum sit homo.



CAPUT XXI. Aliud.


A uobis enim sonuit sermo Domini, non solum in Macedonia et Achaia; sed omni loco fides uestra, que est ad Deum, exiuit . Ecce iterum in Deum fidem factam esse commemorat, cum etiam Christus dicat: Qui credit in me, habet uitam eternam . Sermonem autem predicationem dicit de seipso.



CAPUT XXII. Aliud.

Ipsi enim scitis introitum nostrum apud uos, quoniam non inanis fuit; sed ante multa passi, et contumeliis affecti, sicut scitis, in Philippis, confisi fuimus in Deo colloqui ad uos Euangelium Dei .  Ecce loquens in Deo, Dei Euangelium memorauit; qui predicat gentibus Christum.



CAPUT XXIII. Aliud.

Recordamini, fratres, laborem nostrum et erumnam, nocte et die operantes, ne quem uestrum grauaremus; predicauimus Euangelium Dei inter uos . Et iterum: Propterea et nos gratias agimus Deo sine intermissione; quoniam cum percepissetis a nobis uerbum, auditu Dei excepistis, non ut uerbum hominum, sed ut uerbum Dei, qui operatur in uobis, qui credidistis . Nonne euidenter Euangelium Dei, et Dei uerbum predicationem de Christo commemorat, quippe id omnibus manifestissimum est: Apparuit enim gratia  Dei saluatoris omnibus, erudiens nos, ut abnegantes impietatem et secularia desideria, sobrie et iuste et pie uiuamus, in hoc seculo, exspectantes beatam spem, et aduentum glorie magni Dei et saluatoris nostri Iesu Christi . Ecce Deus, et magnus, plenissime nominatus est Dominus noster iehsu Christus: ipse est enim cuius aduentum glorie exspectantes, sobrie uiuere, et irreprehensibiliter festinamus. Sed si est homo , quomodo sit magnus Deus? uel quomodo beata spes in eum? Siquidem uerus est profecto Ieremias dicens: Maledictus qui spem suam ponit in homine . Neque enim Deum ipsum possit efficere, ut ante dixi, id quod est Deum portare. Denique doceant nos, quid impediat alios etiam omnes deos esse et adorandos, qui in se habuerint Deum?  Deum autem et magnum et beatum, habentem illuminationem Christum nominat beatus Paulus, qui inuenitur dicens de Iudeis et Emmanuel: Quorum patres, et testamentum, et promissiones, et ex quibus Christus secundum carnem, qui est super omnia benedictus in secula seculorum. Amen .

Quod uero [Baluz. uere] secundum diuinam reuelationem faciebat predicationem, perspicuum fit, ipso dicente: Deinde post annos quatuordecim iterum ascendi Ierosolymam cum Barnaba, assumpto etiam Tito. Ascendi autem secundum reuelationem, et exposui eis Euangelium, quod predico gentibus; seorsum autem iis, qui uidebantur aliquid esse, ne forte in uacuum currerem, aut cucurrissem . Christum predicans gentibus, ut Deum, diuinum nominat ipsius ubique  mysterium. Ascendit per reuelationem Ierosolymam, et exposuit his, qui uidebantur aliquid esse, id est, sanctis apostolis, siue discipulis, ne forte in uacuum currat. Cum uero ab Ierosolymis descendisset, et rursus gentium gregibus interfuisset, emendauitne aliquid ex prioribus? Nonne perseuerauit Deum confitens Christum? Atque ideo scribit quibusdam: Miror quod sic cito transferimini ab eo, qui uos uocauit in aliud euangelium, quod non est aliud, nisi aliqui sunt conturbantes uos et uolentes conuertere Euangelium Christi . Ait autem iterum: Sed etsi nos aut  Angelus de celo euangelizauerit uobis, preter id quod accepistis, anathema sit . Pro qua igitur causa alios omnes omittens, licet Deum inhabitantem habuerint, solum predicabat Iesum sicut Deum.



CAPUT XXIu. Aliud.

Scriptum est de Christo: Cum autem esset in Ierosolymis in die festo, multi crediderunt in nomine eius uidentes signa que faciebat; ipse autem iehsu non credebat se illis; quod ipse sciebat omnes, et quod non necesse habebat, ut aliquis testimonium perhiberet de homine: ipse enim sciebat quid erat in homine . Si homo esset , quomodo non decepti sunt multi, qui Ierosolymis in nomen eius crediderunt?  uel quare solus cognoscit, que sunt in homine, cum presertim nemo alius sciat? Finxisse enim dicitur Deus corda nostra singillatim . uel quare solus remittit peccata? Ait enim: Quia potestatem habet Filius in terra remittere peccata . Quare solus preter alios assessor sedet Dei et Patris? Quare soli obsequuntur angeli? Cur nos quidem docuit communem putare Patrem, qui est in celis; sibi autem eum specialiter scribebat?

Sed forte dices quod huiusmodi uoces inhabitanti uerbo deputande sint. Nonne igitur eum oportebat, iuxta prophetis [Baluz. prophetas] conuenientem mensuram, ipsum quoque dicere: Hec dicit Dominus. uerum cum ea que supra legem sancire uellet, assumens sibi conuenientem legislatori [Baluz. legislator]  auctoritatem, aiebat: Ego dico uobis [a 1Kb] .

Quomodo liberum se ait, et non obnoxium Deo? Ideo quia est Filius in ueritate? Et si esset homo , essetne etiam liber secundum naturam? Solus [Baluz. Huius] enim Deus liber, atque solutus est: solus enim quasi tributa omnium exigit; et tamquam loco debitorum ab omnibus recipit religionem. Etsi exitus legis et prophetarum Christus est, est autem homo ; nonne dicere liceat, quod propheticarum predicationum exitus nobis crimen induxerit?

Deinde lex quidem predicabat: Dominum Deum tuum adorabis, et illi soli seruies . Qua nos eruditione perduxit ad Christum, quasi ad agnitionem illis, qui in umbris fuerant, potiorem: spernentesne  igitur Deum Legis et Prophetarum [Baluz. om. Legis et Prophetarum] adorare, adorabimus hominem habentem Deum inhabitantem? Ubi enim prestabilius erat Deum intelligi? In celo, an in terra [Baluz. an magis homine]? In seraphim, an in terreno corpore?

Si erat homo , quomodo propemodum ac nos participauit carni ac sanguini ? Nam si quia Deus inhabitauit, hoc ei sufficit, ut similiter ac nos participaret carni et sanguini; et ita his participare id ipsum est, quod hominem factum esse:  inhabitauit autem et in multis sanctis; homo igitur non semel, sed sepissime factus est. Quare ergo semel in consummatione seculorum, in destructionem [Baluz. destitutionem] peccati, per hostiam suam dicitur apparuisse ? Quomodo autem unum nobis uerbi aduentum predicant diuine Scripture, si erat homo? Si templum et ipse factus est Dei, quomodo et in nobis etiam Christus est? Sicutne templum in templis? An ut Deus magis in templis per Spiritum? Si erat homo, cur est solius ipsius corpus uiuificum? Oportuerat enim aliorum etiam corpora esse talia, in quibus habitauit Deus omnipotens.

Scripsit autem alicubi etiam diuinus Paulus: Irritam faciens quis legem Moysis, sine ulla miseratione duobus aut tribus testibus moritur, quanto magis putatis  deteriora mereri supplicia, qui Filium Dei conculcauerit, et sanguinem testamenti pollutum duxerit? Atqui diuina erat lex, et mandata dicta per angelos. Quomodo igitur dignus erit deteriore supplicio, qui pollutum duxerit sanguinem Christi? uel quomodo potior est religione, que est secundum legem, fides in Christum? Sed, ut iam ante diximus, [a 1Kb] Christus non similis aliorum sanctorum, homo , sed Deus magis uere, et omni mundo celsiorem possidet gloriam, quod cum Deus sit natura Dei uerbum, factus est caro, siue homo perfectus: animatum enim et rationabile esse, quod adunatum est ei, credimus corpus, et uera [Baluz. uere] omnino est adunatio.



CAPUT XXu. Quomodo oportet intelligere: uerbum caro factum est, et habitauit in nobis; et quomodo proprium ipsius dicatur corpus.


Semen Abrahe apprehendisse uerbum Dei unigenitum, beatus Paulus commemorat ; nec non etiam, quod propemodum ac nos participauit carni et sanguini . Memores autem sumus etiam Ioannis; ait enim: uerbum caro factum est, et habitauit in nobis . Idne igitur fuit propositum uiris spiritalibus, docere, quod Dei uerbum conuersionis sit patiens; aut quod ipsum fas sit commutationem, que magis creature conueniat, sustinere: adeo ut id, quod non erat, forsitan in id sua sponte deueniat; aut [Baluz. add. ut] alius contra ipsius uoluntatem ad aliam naturam impellat [Baluz. impellatur];  absit. Manet namque idem, a sua natura commutationem omnem excludens, conuersionis umbram nesciens pati: fixa est enim semper in suis superna illa celestisque natura.

Quomodo igitur uerbum caro factum sit, uidere necesse [Baluz. om. necesse] est. Primum quidem diuina Scriptura carnem plerumque nominat hominem [Baluz. om. hominem], et quasi ex parte animalis totius significationem facit, nec non etiam a sola anima interdum  tantumdem agit; scriptum est enim quod uidebit omnis caro salutare Dei . Et ipse diuinus Paulus: Non consensi, inquit, carni et sanguini . Allocutus est autem eos, qui sunt ex Isrel pontifex Moyses: In septuaginta et quinque animabus descenderunt patres tui in Aegyptum . Sed non idcirco dixeris, quod nude et sine carnibus anime in Aegyptum descenderint; nec porro quod inanimis corporibus, et solis carnibus, salutare suum Deus indulserit. Quoties igitur audimus carnem factum esse uerbum, hominem intelligimus ex anima et corpore. Factum est autem uerbum, cum sit Deus, homo perfectus, corpus accipiens animatum et rationabile, idque sibi uere adunauit, quomodo ipse sciat, nostris enim sensibus huiusmodi cogitationes omnino cerni  non possunt, et nuncupatus est filius hominis.

Sed si oportet tamquam in speculum intuentes dicere, coniectat aliquo modo sensus humanus, adunatum fuisse uerbum corpori habenti animam rationabilem qualiter etiam hominis animam suo corpori, ipsam quidem diuerse nature, sortitam tamen communionem adunationemque cum corpore; ut pene uideatur non esse alia preter corpus, eo quod per compositionem ex utroque animal unum efficiatur [Baluz. efficiamur], manente tamen ipsa, ut ante memoraui, in sua natura. Ergo non per commutationem aut conuersionem, hominem factum Dei dicimus uerbum; nec prorsus, quod Deus esse desierit; sed quod carnem accipiens ex muliere, et ei ex utero adunatus, exiit homo idem simul et Deus; neque Dei  et Patris generationem eternam [Baluz. om. eternam] proiiciens, sustinuit temporalem [Baluz. arcanam], ex muliere inde initium, ut esset, accipiens. Permittebat autem carni proprie sue [Baluz. add. nature] legibus nasci, natiuitatis ratione dumtaxat. Ceterum habet in se aliquid ab humana natura dissimile: natus est enim ex uirgine, et solus habet [b 1Kb] matrem innuptam; factum autem ipsum etiam carnem, et in nobis inhabitasse, Euangelista [Baluz. om. Euangelista] commemorat, ut utroque comprobaret, et factum fuisse hominem, et suum non perdidisse: mansit enim quod erat.

Intelligitur namque certe tamquam aliud in alio inhabitare, id est, diuina natura in humanitate, non perpessa commixtionem, aut confusionem, aut commutationem,  ut esset, quod non erat. Quidquid enim in alio habitare dicitur, non ipsum fit tale, quale est id, in quo habitat; sed aliud in alio magis intelligitur. At uero in uerbi natura et humanitatis, solam nobis differentiam designat diuersitas naturarum. Unus enim ex utroque intelligitur Christus. Ergo inconfusione, ut ante dixi, seruata, inhabitasse uerbum ait in nobis: scit enim unum esse Filium unigenitum carnem factum, et hominem.

 [a 1Kb] Carne autem mihi uidetur diuinus Euangelista, totam sapienter naturam hominum nominare: ait enim uerbum inhabitasse in nobis, non alterius, ut ego opinor, gratia, incarnationem uerbi factam esse, commemorans; nisi ut etiam nos, participatu ipsius per Spiritum sanctum locupletati, adoptionis beneficium lucraremur. Igitur in Christo unitatem summam ueramque credimus factam. Sin autem in nobis Christus inhabitare dicatur, ipse faciet inhabitationem. Non autem cum Deus dicitur inhabitasse in Christo: Inhabitauit namque in eo omnis plenitudo diuinitatis corporaliter ; non per participatum, uel simplicem, quasi sole illucente, aut igni insitum sibi calorem aliis immittente; sed, ut ita dicam, ipsa diuina sinceraque natura, iuxta totum id  quod est, inhabitationem sibi faciente, per ueram, ut ante diximus, unitatem, in templo quod est natum ex uirgine: ita enim unus, et est, et intelligitur Christus iehsu.

Quod uero in expressionum summa noster sermo uincatur, non negabo; sed non idcirco Christi mysterium non credatur; sed magis sit merito mirabilius. Quanto enim omni est mente superius et sermone, tanto magis ultra omnem admirationem ponendum est.

Carnem uero factum uerbum, id est, hominem perfectum, non dicimus, mensura corporis comprehendi, id enim ineptissimum est; sed implere sic quoque credimus, sicut solet, celum et terram, et que inferius posita sunt: omnia etenim plena sunt Deo,  et omnia ipsi paruula sunt. At quomodo et in singulis, et in omnibus totus sit, intellectu dictuque difficile est, immo uero etiam impossibile. Id autem, ut opinor, eo possidet, quod incorporeus sit et indispertibilis.

Proprium autem uerbi corpus dicitur a nobis: non quemadmodum proprius est hominis risus, uel equi hinnitus; sed quod, factum ipsius per adunationem ueram, instrumenti ei prebeat officium, ad exsequendum ea que more solito operatur, absque solo peccato.

Sin uero Deus uerbum etiam missum fuisse forte dicatur, ne quis uestrum terreatur, illud cogitans, quo perget incorporeum, uel quo cedet is, quo plena sunt omnia? Sciat autem magis, quod sit et alius  missionis modus. Non ut locum de loco, qui mittitur, mutet; sed ut ministerium magis sacrum suscipiat, quod etiam discipulis iniunctum esse discimus a Christo omnium saluatore.

Denique etiam diuinus Paulus ait de Christo: Ergo, fratres sancti, uocationis celestis participes, considerate apostolum et pontificem confessionis nostre Iesum . Animaduerte autem quod, cum eum ministrantem hominum more ostendit, licet natura sit Deus, tunc ei etiam officium apostolatus attribuit:  nichil autem, ut ante diximus, absurdum est, si Deus uerbum mitti etiam dicatur a Patre; implet namque certissime omnia, et nulli loco penitus deest: nos uero humanis uocibus diuina interpretantes, figurationibus corporis immortalis nature dispensationem solemus intelligere.

Denique cum sanctus Spiritus omnia impleat, scribit beatus Paulus, et dicit: Quoniam autem estis filii, misit Deus Spiritum Filii sui in corda nostra, in quo clamamus: Abba Pater . Ait autem et ipse Saluator: Expedit uobis, ut ego eam; nam si non abiero, Paracletus non ueniet ad uos . Oportet igitur ad rationem pietatis omnia referentes, certa cogitatione sectari: id enim facientes nobismetipsis maxime profuerimus.



CAPUT XXuI. Quomodo intelligitur uirgo sancta.


Natum est quidem inestimabiliter uerbum Dei et Patris; et hec generatio omnem sensum cogitationemque transcendit, et est incorporali nature conueniens. uerumtamen id quod natum est, proprius partus intelligitur genitoris, et eiusdem cum eo substantie; ideoque etiam filius nominatur, nomine scilicet indicante [Baluz. add. quasi] ueram sinceramque progeniem; sed cum sit uiuus in eternum Pater, necesse est, eum quoque uiuere in eternum, propter quem est Pater. Igitur In principio erat uerbum, et Deus erat uerbum, et erat etiam uerbum apud Deum , ut sapientissimus Euangelista  commemorat. In consummatione autem temporum, propter nos homines, [Baluz. add. et propter nostram salutem] incarnatum est, et homo est factum; non amittens quod erat, sed retinens inconuertibilem suam naturam, et semper in diuinitatis fastigio collocatam; suscipiens [Baluz. subiens] tamen propter nos dispensatorie exinanitatem; nec inhonorans [Id est, non despiciens] pauperiem, que humane nature conuenit: nam cum esset diues, pauper est factus, sicut scriptum est: ut nos paupertate eius diuites essemus . Factum est igitur homo, et generationem ex muliere passum dicitur. Igitur propterea quod ex sancta uirgine uere sibi adunatum corpus acceperit; inde esse dicimus uirginem sanctam, quia id humane, siue secundum carnem peperit,  licet haberet ante secula generationem ex Patre.

Opinari autem nonnullos uerbum hinc initium fuisse sortitum, cum homo sit factum, impietatis est furorisque plenissimum. Eos etenim insipientissimos esse, monstrauit ipse Saluator de se dicens: Amen dico uobis, antequam Abraham esset, ego sum . Quomodo enim aliter ante Abraham erat, qui multis post temporibus secundum carnem natus est? Satis autem ipsos, ut opinor, redarguet diuinus Ioannes dicens: Hic erat, de quo ego dixi: Post me uenit uir,  qui ante me factus est, quia prior me erat .

Pretermittentes igitur in re tam friuola sine causa certare, ad illud magis ueniamus, quod etiam emolumenti aliquid possit afferre, ne moleste ferant nonnulli audientes, esse sanctam uirginem , nec incredulitatis Iudaice suas oppleant mentes, immo uero etiam paganice impietatis. Iudei etenim aggrediebantur Christum dicentes: De bono opere non lapidamus te; sed de blasphemia, quod cum sis homo, facis te Deum . At uero filii paganorum Ecclesie dogmata derident, audientes ex muliere Deum esse progenitum; sed illi quidem sue dementie exedent fructus, et audient a nobis: Stultus stulte loquitur, et cor ipsius uana intelliget. Nostri enim mysterii ratio [Baluz. oratio], licet Iudeis sit scandalum,  gentibus autem stultitia; nobis tamen, quod scimus, uere est admirabile, et salutare, et dignissimum credi: et si esset omnino quisquam, qui dicere auderet, hanc carnem terrenam nude diuinitatis fuisse genitricem, et ex ea creatura omni superiorem natam fuisse naturam, insania id esset et furor. Neque enim ex terra diuina est facta natura; nec corruptibile incorruptionis radix umquam fiet; nec mortalitas pariet uitam; nec corporis tractabilis incorporale fiet germen; nec increatum a creato nascetur; nec quod absque initio, ab eo quod habet initium.

uerum quoniam Dei uerbum iuxta nos factum esse affirmamus, et nostris corporibus corpus sumpsisse consimile, idque sibi uerissime adunasse, arcana inenarrabilique ratione, et sic hominem factum carnaliter  natum esse, quid absurdum est, uel quod credi non debeat? Cum presertim hominis anima, ut sepissime diximus, cum sit nature alterius preter corpus, nascatur tamen cum ipso, cum sit ei adunata, nec quisquam arbitretur naturam corporis anime initium prebere substantie; sed immittit quidem ipsam inestimabiliter Deus in corpus, et cum ipso etiam nascitur: unum tamen ex utroque animal definimus, hominem scilicet. Igitur uerbum quidem Deus erat, factum est autem et homo, et quia natum est secundum carnem, propter humanitatem necessarium est, ut que ipsum peperit, sit : nam si non peperit Deum, certe nec dicetur Deus, qui est ab ipsa progenitus; sin uero Deum ipsum diuine Scripture nominant, peperit ipsa Deum hominem factum,  siquidem homo aliter fieri non posset, nisi per generationem ex muliere. Quomodo igitur non sit, que ipsum peperit, . Quod autem Deus sit uerus, qui natus inde est, ex diuina Scriptura discimus.



CAPUT XXuII. Dicta de Christo.

Ecce uirgo in utero accipiet, et pariet filium, et uocabunt nomen eius Emmanuel . Quomodo ergo id quod natum est ex sancta uirgine, Emmanuel nominatur, cum Emmanuel, ut ante dixi, significet in nostra natura  propter carnem fuisse uerbum, quod est Deus uerus de Deo uero [Baluz. om. uero]? Sed factus est Emmanuel: exinaniuit enim se, generationem nostram et similem passus, ac sic nobiscum conuersatus est. Ergo et Deus in carne, et uere est que eum carnaliter, siue secundum carnem generauit.



CAPUT XXuIII. Aliud.

Quoniam omnes stolam dolo congregatam, et uestimentum cum commutatione reponent, et uolent, si fuissent isti combusti; quoniam paruulus natus est nobis, et filius datus est nobis, cuius principatus factus est in  humero eius, et uocatur nomen eius magni consilii nuntius . Audis, quod puer nominatus sit, quodque generationem sit nostre similem passus. At eum puerum celum per stellam clarissimam indicauit; magi adorauerunt ex ultimis terre limitibus aduentantes; angeli pastoribus euangelizabant, Saluatorem esse natum dicentes et, pacem nec non etiam Patris bonam uoluntatem annuntiantes: Est magni consilii nuntius. Manifestauit etenim nobis Patris uoluntatem, qui in eo complacuit orbem saluare terrarum , et per ipsum et in ipso mundum sibi reconciliare: Christo enim reconciliati, Deo sumus reconciliati, Deus est enim uere Filius Dei et Patris. Quodnam igitur sit Patris consilium, cuius nobis fuerit nuntius, ipse docebit dicens:  Ita enim dilexit Deus mundum, ut Filium suum unigenitum daret, ut omnis qui credit in ipsum, non pereat, sed habeat uitam eternam . Filius autem unigenitus ille est qui est ex sancta uirgine procreatus: ipsum enim uerbum homo factum, quod fuit Deus in carne, ac sic terrenis apparuit. Denique dicebat: Qui credit in me, habet uitam eternam . Quod uero per ipsum et in ipso credamus Patri, explanauit dicens: Qui credit in me, [Baluz. add. non credit in me,] sed in eum qui misit me ; et: [a 1Kb] Qui uidit eum qui misit me .

Audite me, insule, et attendite, gentes. Post multum temporis stabit, dicit Dominus; ex utero matris uocabunt nomen meum . Cum  uerbum sit Deus, non ignorauit quod generationem patietur, ex muliere incarnatum propter nos. Sciebat autem quod uocabitur Christus iehsu a Deo et Patre; omnibus nobis nouum filii nomen predicans, quod est benedictum in terra. Obserua autem quod propriam nominet matrem, que suum peperit corpus. Ergo si Deum [Baluz. add. uerum] se esse cognoscit, illa que eum carnaliter peperit, dicitur, et quidem recte: sin uero non est Deus, id quod audacter, immo potius scelerate nonnulli sentiunt, priuari oportet ipsam uirginem sanctam hoc nomine, quo esse dicatur.



CAPUT XXIX. Quod Deus nominatur et homo apparens Unigenitus.


Salomon ait orans: Et nunc, Domine Deus Isrel, credibile fiat uerbum tuum, quod locutus es puero tuo Dauid. Ergone credibile est quod habitauit Deus cum hominibus in terra ? Animaduerte, quod miretur uerbi incarnationem: habitauit namque cum hominibus in terra, cum homo est factum, res enim incredibilis uidebatur. Alioquin quomodo id precipuum quiddam sit, uel quomodo id miratione dignum, cum Deus ab his, que ipse creauerit, non discedat, fouens ea scilicet, et ea quidem continens, que iam facta sunt; ea uero que nondum facta sunt, creans. Miraculum autem uere precipuum,  quod in terra cum hominibus habitarit homo factus Deus, iuxta promissiones iam antea datas diuino Dauid; scriptum est enim: Iurauit Dominus Dauid ueritatem, et non frustrabitur eam . Quid autem iurauit? De fructu uentris tui ponam super sedem tuam. Et uero ille, quamuis credidisset, quod numquam abneget promissionem Deus omnipotens, tamen ipsum generationis locum curiosius inquirebat, ideoque dicebat: Si ascendero super lectum strati mei, si dedero somnum oculis meis, aut palpebris meis dormitationem, aut requiem temporibus meis, donec inueniam locum Domino, tabernaculum Deo Iacob . Deinde cum id quoque per spiritum reperisset, et carnalis generationis Unigeniti locum cognouisset, euangelizabat et dicebat: Audiuimus eam in Ephrata,  id est, in Bethleem; inuenimus eam in campis silue. Quod uero dicens Ephrata, significet Bethleem, propheta comprobauit: Et tu Bethleem domus Ephrata . Obserua autem quomodo eum, quem crediderat creatum iuxta nos in Ephrata, Deum Iacob nominet, cuius inhabitatio fuit in tabernaculo: ibi enim peperit Iesum sancta uirgo.

Nominat autem eum et alibi Deum Abraham dicens: Principes populorum congregati sunt cum Deo Abraham . Pene enim mentis sue oculis, per illuminationem Spiritus sancti, futurorum scientia eruditus, principes populorum, id est, sanctos apostolos in Domini nostri Iesu Christi cernebat obsequio. Cum igitur Deus Abraham et Deus Iacob, qui est natus ex muliere, nominatus sit, quare non sit uirgo sancta  ?



CAPUT XXX. Aliud.

Propheta Habacuc: Domine, inquit, inaudiui auditum tuum, et timui. Consideraui opera tua, et expaui. In medio duorum animalium cognosceris: in aduentum temporis ostenderis in eo: dum conturbata fuerit anima mea, in ira misericordie memor eris. Deus de Theman ueniet, et sanctus de monte Pharan . uide, quomodo in medio duorum animalium cognoscetur: nam cum natus esset ex muliere, et uixisset usque ad tempus pretiose crucis; gratia Dei, sicut  ait beatus Paulus, per suum corpus pro omnibus gustauit mortem . Sed quoniam natura erat Deus, resurrexit denuo in sempiternam uitam. Cognitus est igitur hic, qui pro nobis pretiosam sustinuit crucem in medio duorum animalium. Nam ipse alicubi ait ad Iudeos: Cum exaltaueritis filium hominis, tum cognoscetis quia ego sum . uide etiam, quomodo Deum ipsum nominans, ex Theman uenturum, et ex Pharan monte pronuntiat : apparuit enim Christus, non a regionibus Aquilonis, sed ab australi Iudea, in qua etiam Bethleem est. Cum igitur is, qui Dominus et Deus nominatus est, ex Iudea uenerit australi, natus est enim in Bethleem; quomodo non sit sancta uirgo ?



CAPUT XXXI. Aliud.


In Genesi scriptum est: Subremansit autem Iacob solus, et luctabatur homo cum ipso usque ad mane: uidit autem quod non preualeret ad ipsum, et tetigit latitudinem [a 1Kb] femoris eius, cum luctaretur cum eo, et dixit ei: Dimitte me, ascendit enim ortus. Ille autem dixit: Non te dimitto, nisi benedixeris mihi. Et post alia: Benedixit autem eum ibi, et uocauit nomen loci illius, faciem Dei: uidi enim, inquit, Deum facie ad faciem, et saluata est anima mea: ascendit autem sol, et transiit facies Dei; ipse autem titubabat femore suo . Mysticus quidem est Scripturarum sensus: subindicare enim uidetur Iudeorum obluctationem, qua utebantur cum Christo [Baluz. om. cum Christo],  pene cum ipso luctantes; qui tamen superati sunt, et ipsi etiam impetraturi benedictionem ipsius, si per fidem ad eum nouissimis temporibus se conuertissent. Attamen ille certe [Baluz. illud cerne:] homo erat, qui luctabatur, et eum tamen Iacob Dei faciem nominabat; neque id solum, sed sciebat eum Deum esse secundum ueritatem: uidi enim, inquit, Deum facie ad faciem, et saluata est anima mea . Deus namque est natura Emmanuel. Dicitur autem etiam facies Dei. Nam est figura substantie Patris , et ita se uocabat apud Iudeos, cum diceret de Deo et Patre: Neque faciem eius uidistis, et uerbum eius non habetis in uobis manens, quia quem misit ille, huic uos non creditis .

Quod uero Deus sit uerus homo ille qui luctabatur  cum Iacob, sacra iterum littera faciet fidem; dixit enim: Inquit Dominus ad Iacob: Surge, ascende in locum Bethleem, habita ibi, et fac ibi altare Deo, qui apparuit tibi cum fugeres a facie fratris tui Esau . Reuertens enim ex Mesopotamia Dei iussu [Baluz. om. Dei iussu], et timens Esau, traiecit Iacob pueros et omnia uasa sua: Subremansit autem solus, et luctabatur homo cum eo .



CAPUT XXXII. Aliud.

Beatus Daniel horribilem uisionem nobis exponens:  uidebam, inquit, in uisione noctis, et ecce, cum nubibus celi quasi filius hominis ueniens, et usque ad uetustum dierum peruenit, et in conspectum eius adduxerunt eum, et ipsi datus est honor, et regnum: et omnes populi, tribus, et lingue ipsi seruient: potestas eius potestas in eternum, que non transgredietur, et regnum eius non corrumpetur . Audis quemadmodum non hominem simpliciter se uidisse commemoret, ne unus ex nobis, et iuxta nos Emmanuel esse credatur; sed quasi filium hominis; [ [a 1Kb] Cum enim uerbum natura sit Deus; in similitudine tamen hominum factum fuit, et inuentum est habitu ut homo , ut in eodem utrumque intelligatur, id est, neque homo nudus, neque uerbum absque humanitate et carne.] tamen ei principatum et honorem, que semper habebat  [Baluz. habeat], data esse commemorat: ait enim quod omnes populi, tribus, et lingue ipsi seruient. Cum igitur etiam in humanitate positum unigenitum Dei uerbum seruientem habeat creaturam, et Patris principatum et suum, pepererit autem secundum carnem ipsum sancta uirgo; quomodo non intelligitur ?



CAPUT XXXIII. De Christi passione; et quod utile sit, quod secundum aliud et aliud de uno et eodem dicitur, nec diuidimus in duo.

Sanctus Paulus salutarem passionem nobis exponit, ait namque: Nunc gratia Dei pro omnibus gustauit mortem ; nec non etiam: Tradidi enim uobis imprimis, quod et accepi: quoniam Christus mortuus est  pro peccatis nostris, secundum Scripturas: et quia sepultus est, et quia resurrexit tertia die . Ad hoc etiam sapientissimus Petrus: Christo, inquit, passo pro nobis carne (. Cum unum igitur credimus Dominum nostrum Iesum Christum, id est, in humana forma conspectum, siue hominem factum iuxta nos, Deum uerbum, quomodo et passionem ipsi deputemus, et impassibile tamen seruemus, ut Deum?

Ergo passio dispensationis erat, sua quidem ducente Deo uerbo ea, que sunt propria carnis, propter inenarrabilem unitatem; manente uero extra passionem, quantum ad ipsius naturam pertinet: impassibilis enim Deus est. Neque id mirum, cum et ipsam hominis animam uideamus, siquid corpus passum  fuerit, extra passionem quidem manentem, quantum pertinet ad naturam; attamen non extra passionem esse intelligi, eo quod proprium sit corpus ipsius, quod patitur. [b 1Kb] Et licet incontigua sit, et simplex; tamen id quod patitur, non est alienum. Sic intelliges etiam de Christo omnium saluatore. Utar autem exemplis, que, quasi per enigma, nobis possint ostendere, quod communicarit quidem passioni Unigenitus, quantum pertineat ad familiaritatem corporis sui; manserit autem passionis expers, ut Deus.

 Itaque Deus omnipotens prodigia sapientissimo Moysi iubebat efficere, ut crederet ei Isrel, quod [Baluz. add. non] esset missus a Deo, et ut a uiolentia liberaretur; ait autem: Et accipies aquam de flumine, et effundes super terram, et erit aqua quam accipies a flumine, sanguis super terram . Inquimus, quod aqua quidem figura sit uite, et quod sit per naturam uita filius ex Patre tamquam ex flumine exiens, eiusdem substantie ratione; itaque omnia uiuificat: Sed cum aquam, inquit, effuderis super terram, erit sanguis. uerbum, cum factum est caro de terra, id est, quando a terra carnem sibi circumdedit, tunc in ea mortem nostre similem dicitur passum, licet per naturam sit uita.



CAPUT XXXIu. Aliud.


In Leuitico pollutum Deus [Baluz. om. Deus] et immundum leprosum esse significat , atque ita eum de castris eiici precipit oportere; et si sanatus fuerit morbus, hoc eum pacto purgari. Et accipiens duos pullos mundos, et lignum cedrinum, et coccinum et hyssopum, et precipiet sacerdos, et occidens pullum unum in uase fictili, in aqua uiua, et pullum qui uiuit accipiet, et lauabit illum in sanguine pulli occisi in aqua uiua, et aspergat super eum qui purgatus est a lepra septies, et mundus erit. Reddit quidem nos mundos, et pollutionum sordes abluit, et carnalis concupiscentie mortalitatem repellit sanguis pretiosissimus Christi, et purgatio baptismatis  sacrosancti. Ceterum illud aspice: omittentes enim scriptorum uim examinare, quod mysterio expediat, in presentia memorabimus. Pullis duobus comparatur Christus, non quod duo sint filii, sed quod unus potius ex duobus, diuinitate et humanitate in unitatem collatis. Mundi autem pulli: neque enim fecit peccatum Deus noster iehsu Christus; sed erat uerbum sanctum, et diuinitatis, et humanitatis ratione [Baluz. om. ratione]. uolucribus uero comparatur, quod quasi in sublimi sit supra terram, et e celo desuper: e celo enim homo est Christus, licet carnem sancta uirgo pepererit; eo modo igitur desuper et de celo. Deus enim uerbum, quod est desuper et ex Patre, carnem ex uirgine sancta accipiens, et eam suam propriamque existimans, tamquam si eam  desuper et de celo detulisset, dicebat: Nemo ascendit in celum, nisi qui de celo descendit filius hominis, qui est in celo . Ea enim que sua sunt, proprie carni semper attribuit; adunatum uero semel, iam cum ipsa unum scilicet estimatur.

Ceterum uide, occiso uno pullo, lauari quidem alterum eius sanguine, tamen non emori; et quid hoc sit? uiuebat uerbum, licet sua caro fuisset emortua, et communem passionem esse dicebat, propter adunationem et familiaritatem quam habebat cum  carne. Igitur ipsum quidem uiuit, ut Deus; corpus uero tamquam proprium faciebat, et sic in se familiariter accipiebat corporis passiones, cum ipsum nichil in natura propria pateretur. Prodest igitur et necessarium est, si in uno Christo id accipiamus quod secundum aliud et aliud de uno eodemque constituatur, et quod in duo diuidi non permittatur, licet diuersa inter se, et minime conuenientia, actu esse dicantur.

Est autem tale quod dico. Natum esse secundum carnem ex muliere Deum dicimus uerbum, quamuis omnibus ipsum [Baluz. ipse] prebeat nasci, et ad natiuitatem, que nondum nata sunt, uocet. Secundum aliud et aliud [Baluz. om. et aliud] natum est, eo quod homo nostri similis intelligatur; uocat autem  ad natiuitatem omnia, eo quod natura sit Deus.

Scriptum est etiam de ipso: Puer proficiebat, et confortabatur, et implebatur sapientia et gratia . Cum natura sit perfectum, ut Deus, et ex sua plenitudine spiritalia sanctis impertiat; cum ipsum sit sapientie dator et gratie, quomodo proficit puer, et sapientia impletur et gratia? Secundum aliud et aliud: cum sit enim ipse idem homo simul et Deus, propter unitatem quidem, propria dicit [Baluz. ducit] humana; est autem perfectus, et sapientie et gratie dator, ut Deus.

Nuncupatus est etiam et primogenitus, et unigenitus; sed si quis uim ipsam scrutari uoluerit dictionum, primogenitus est, qui inter fratres plurimos primogenitus; unigenitus uero, ut unigenitus, non  iam primogenitus, nec inter plurimos fratres. At est ipse, et hoc, et illud; quomodo ergo? Secundum aliud et aliud: primogenitus enim, ut inter plurimos fratres, propter humanitatem; unigenitus porro idem, ut solus ex solo Patre natus, et ut Deus.

Sanctificatus fuisse dicitur per Spiritum, cum ipse sanctificare soleat accedentes; baptizatus secundum carnem, qui in sancto Spiritu baptizabat. Quomodo igitur idem, et sanctificat et sanctificatur; baptizat et baptizatur? Secundum aliud et aliud: sanctificatur enim humane, sicut etiam baptizatur; sanctificat autem diuine, et baptizat in Spiritu sancto.

Cum ipse suscitet mortuos, resurrexit a mortuis, et cum sit per naturam uita, uiuificari dicitur; hoc quonam modo? Secundum aliud nempe et aliud:  ipse enim resurrexit quidem a mortuis, et uiuificari dicitur secundum carnem; uiuificat autem et suscitat a mortuis, utpote Deus. Patitur, et non patitur, secundum aliud et aliud: patitur quidem humane carne, eo quod homo sit; impassibilis autem diuine manet, ut Deus.

Adorauit ipse nobiscum: uos enim, inquit, adoratis quod nescitis; nos adoramus quod scimus ; et est etiam adorandus: Flectitur enim ipsi omne genu . Hoc quoque secundum aliud et aliud. Adorat enim, quia naturam assumpsit, que debeat adorare; adoratur autem porro idem, quasi maior adorante natura, eo quod intelligitur Deus. Adoratione uero non est diuidendum in hominem  seorsus, et seorsus in Deum; neque uero tamquam Deo coniunctum equalitate dignitatis, diuisis substantiis, cum ipso adorari dicimus hominem : sed unum adorandum hominem factum, et incarnatum Dei uerbum; ita tamen, ut credamus corpus ei adunatum animam iuxta nos habuisse rationabilem. Neque enim Deus omnipotens duos primogenitos precepit oportere, tam a nobis quam a sanctis angelis, adorari. Unus est enim, qui est introductus in orbem terrarum ; et si introductionis modum curiosius perscrutemur, carnalis dispensationis mysterium inueniemus. Introductus est autem in orbem terrarum, tunc cum factus est homo, licet natura sua distare ab orbe longissime uideatur, et in diuinitatis  eminentia uere esse credatur: alius est enim preter elementa creator ipsorum. Ergo super ea, que ipse condidit, secundum naturam est, quod natura sit Deus. Unus tamen, ut ante dixi, adorandus est, etiam tunc cum in multis fuerit fratribus: tunc enim propterea dictus est primogenitus.

Unum Filium adorauit cecus a natiuitate sua, cum precipuo mirabilique modo sanatus est. Nam cum inuenisset eum in templo iehsu, dixit: Tu credis in Filium Dei? Ille autem dixit: Quis est, Domine, ut credam in eum ? Christus uero ei seipsum cum corpore demonstrans, aiebat: Et uidisti quidem eum, et qui loquitur tecum, ipse est . uides quod singulari numero utatur, non permittens Deum et hominem seorsus intelligi; immo uero et  siquis hominem nominauerit Emmanuel, minime quidem communem hominem significauerit; sed Dei uerbum adunatum nostre nature. Hunc sicut unum, hominem adorauere beati discipuli, cum eum uidentes miris modis inter aquas ambulare, adorauere, dicentes: uere Dei Filius es .

Si uero hominem cum Deo coadorari dixerimus, diuisionem spatiosissimam inducemus: enim semper , nisi in significatione unitatis, que est per compositionem, ponatur, duo omnino coget intelligi. Quemadmodum enim nemo sibi conuenire dicatur, neque concenare, aut coadorare, aut coambulare; duarum enim personarum significationem inducit prepositio uerbo preposita: ita etiam siquis coadorari hominem cum Deo dixerit,  duos plane filios dicit, et a sese disiunctos; unitatis enim ratio, si in sola dignitatis equalitate, siue auctoritatis intelligatur, non esse uera conuincitur, idque a nobis iam pluribus ante probatum est.



CAPUT XXXu. Aduersus illos qui aiunt, quod sola relatione Deum uerbum deceant humana.

Garriunt nonnulli de carnali dispensatione Unigeniti, et uenerabile, ac magnum, et supernis spiritibus amabilissimum mysterium, per quod etiam saluati sumus, ad sensus fragiles deferentes, decus contaminant pulchritudinemque ueritatis; cum eos oporteat, non siquid ipsis recte habere uideatur, roborare conari;  sed inspicere magis, subtili acutoque mentis oculo, sacrarum propositum litterarum, atque rectum ita iter ingredi, sectantes ea que Patres sanctissimi examinarunt, qui sancti Spiritus illuminationibus eruditi, sanxere nobis symbolum fidei, ipsum dicentes, quod ex Patris substantia inestimabiliter natum est, Deum uerbum, per quod omnia facta sunt, que in celo, et que in terra; propter nos homines, et nostre salutis causa descendisse, [Baluz. add. carnem factum] hominem factum, passumque, ascendisse in celum, uenturum post [Baluz. per] tempora iudicare uiuos et mortuos.

uerum nonnulli sunt, doctos se esse scientesque opinati, et supercilio, et tumore sufflati, qui si hec uerba audierint, derident; et ea que tam recte sunt  dicta, deliramenta magis existimant: cum presertim credamus illuminatione Spiritus sancti patuisse sanctis Patribus scientiam ueritatis. At illi, tamquam si soli possint meliora sentire, non ipsum existimant, unigenitum Dei Filium, qui est ex substantia eius, Deum uerbum passum esse sua carne pro nobis humane, licet eo quod Deus intelligitur, in sua natura habeat, ut pati non possit; hominem autem seorsus et separatim eum ponentes, qui est ex sancta uirgine procreatus. Deinde ei, quantum ipsis uidetur, modum glorie tribuentes, adunatum fuisse dicunt uerbo Dei Patris; et rationem adunationis exponentes, donatam esse ipsi dicunt a Deo equalitatem dignitatis, siue auctoritatis, et ut simili appellatione, et Christus, et Filius dicatur, et Dominus. Sin uero etiam passus  esse aliquid dicatur homo, qui ab ipsis excogitatur, oportere aiunt, in ipsum Deum uerbum referri, eo quod coniunctum sit ipsi equalitate dignitatis, cum, naturis diuisis, unusquisque id sit, quod est.

Explanabo autem uim sententiarum, quantum ipse ualuero, sacrarum litterarum exempla proponens. Esuriit Christus, itinere fatigatus est, dormiuit, ingressus est in nauiculam, pulsatus est a ministris uerberibus, a Pilato flagellatus est, sputamina militum excepit, qui lancea latus pungentes, acetum mixtum felle ori eius obtulerunt; gustauit autem et mortem, crucem passus, et alia conuicia Iudeorum. Hec omnia homini quidem contigisse commemorant; referri uero in Filii ueri personam. At nos credimus, sicut in unum Deum Patrem, omnipotentem, omnium uisibilium  et inuisibilium factorem; ita etiam in unum Dominum Iesum Christum, Filium eius. Diuidere uero seorsus in hominem Emmanuel, et seorsus in uerbum, recusamus. Scientes autem quod factum sit iuxta nos uerbum homo, uere ipsum eumdemque dicimus Deum de Deo; humane uero hominem iuxta nos ex muliere. Affirmamus autem porro propter familiaritatem, carnis quidem eum infirmitates fuisse perpessum; seruasse uero nature sue impassibilitatem, eo quod non homo erat solum, sed idem etiam Deus natura; et quemadmodum proprium erat corpus ipsius, ita etiam naturales corporis, et inculpabiles passiones, necnon etiam ea que ei illata sunt, petulantia nonnullorum.

 Patiebatur autem impassibiliter, quia non idcirco se humiliauit, ut esset tantum similis nostri; sed quia, ut ante dixi, id nature sue, uti sit omnibus superior, reseruarat. At si diceremus, quod per conuersionem uel commutationem nature sue in naturam transierit carnis, necesse erat omnibus modis nos, inuitos etiam, confiteri, arcanam diuinamque naturam fuisse passibilem. Sin autem, licet iuxta nos homo sit factus, manserit immutatus [Baluz. incommutatus], est enim proprium celesti nature, ut pati non possit; deinde per adunationem ipsius factum fuerit corpus passibile: oportet ut patiatur, corpore patiente, eo quod corpus ipsius fuisse dicitur proprium; manet uero ipse impassibilis, eo quod ipsius est proprium ut pati non possit.

 Quod si glorificatus est Emmanuel per passionem, ut ipse dixit, cum pro nobis pretiosam crucem esset passurus: Nunc glorificatus est filius hominis ; cur, passionis gloriam homini tribuentes solam habenti coniunctionem cum eo in equalitate dignitatis, non erubescunt? Nam, sicut ipsi existimant, coniunxit sibi secundum uoluntatem Patris et complacitum hominem simpliciter, et eum sue glorie parem effecit, et concessit, ut simili appellatione Christus, et Filius, et Deus nominatus sit, et Dominus.

Ergo neque incarnatum est uere uerbum, nec prorsus homo est factum. An forte, etiam falsos mendacesque dicere doctores sanctos mundi totius, nullum pariat detrimentum? Aut enim dicant, immo magis procedant in medium probaturi, quod qui coniunctionis  ab ipsis inducitur modus, incarnationis habeat uim, et id sit, uerbum esse hominem factum. Aut si ea non ita habere existimant, quare coniunctionis nobis inconiuncte modum excogitant, ueritate neglecta? cum deceat eos dicere, humanitati nostre adunatum fuisse Dei uerbum et Patris: ita enim carne quidem propria intelligetur [Baluz. intelligatur] passus humana. Quantum uero pertinet ad diuinitatis naturam, molestie omnis expers, ut Deus.

Quod uero relationem nominantes, que nescio quomodo ab ipsis reperta est, glorie detrahant Emmanuelis; quodque eum uix unum sanctorum efficiant prophetarum; et quod inter mensuras constituant plurimorum, in eoque procul dubio capiantur, probabo porro, diuine Scripture ponens exempla.

 Murmurabat aliquando in deserto aduersus Moysen et Aaron populus Isrel, dicens: Utinam mortui essemus, percussi a Domino in Aegypto, cum sedebamus ad ollas carnium, et edebamus usque ad satietatem . Dicit deinde sapientissimus Moyses : Nos autem quid sumus? Neque enim aduersus nos est murmuratio uestra, sed aduersus Deum . Regnabat enim per illa tempora, etiam Deus omnipotens, per sanctos prophetas, in populo Isrel.

Iudei [Baluz. Illi] autem in hoc etiam pusillanimes, accedebant ad diuinum Samuel, dicentes: Ecce tu senuisti, et filii tui non ambulant in uiis tuis, et nunc  constitue superinos regem, qui iudicet nos, sicut cetere habent gentes . Moleste id quidem nimis ferebat propheta. Ait autem Deus omnipotens: Audi uocem populi, sicut locutus est ad te; quia non te spreuerunt, sed me spreuerunt, ut non regnem super eos .

Dixit autem alicubi etiam Christus sanctis apostolis: Qui recipit uos, me recipit . Necnon etiam misericordes pro tribunali suo allocuturum se pollicetur: uenite, benedicti Patris mei, percipite paratum uobis regnum a constitutione mundi . Probitatis uero ipsorum mores familiariter agnoscens de iis, quibus bene consultum fuerat ab ipsis: Quamdiu feceritis, inquit, uni horum minimorum, mihi fecistis .

 Ecce, in his relationis modus qualis sit, cognoscitur euidenter. Murmurabat aduersus Moysen et Aaron populus Isrel, et res quidem habebat relationem in Deum; erant tamen homines Moyses et Aaron similes nostri. Eodem pacto etiam in aliis intelliges, quorum nuper fecimus mentionem: sed erant quidem, ut ante dixi, sancti et admirabiles homines, homines tamen similes nostri. Eone igitur modo etiam homo Deo uerbo coniunctus, sicut illi aiunt, relationem in id suarum habeat passionum? Et quomodo iam non sit homo communis, et seorsus, et aliud nichil? Ergo non est uere Deus Emmanuel, non unigenitus filius, non Deus secundum naturam.

Deinde quam ob causam nemo aliorum a Deo uerbo honoratus est equalitate dignitatis, siue auctoritatis?  Solum autem hunc paria omnia sortitum fuisse contendunt; maxime cum Deus saluator omnium, non iudicet ad personam, sed iustum iudicium, sicut ipse commemorat. Quare ergo considet solus? Quomodo ueniet iudex, obsequentibus angelis? Quare autem solus tam a nobis quam a supernis spiritibus adoratur? Sed ualde, inquit: te enim quoque id agere inuenimus; passum enim ipsum confiteris,  quatenus ei carnis attribuis passiones, licet impassibilem serues ut Deum. At nos, uir optime, cum prius adunauerimus uerbum et hominem, carni quidem passiones tribuimus, impassibilem uero ut Deum seruauimus. Nam licet factus sit similis nostri, attamen scire debemus celestium dignitatum et diuine eius eminentie maiestatem.

Premissa igitur unitate ea, quasi aliquo fundamento fidei preiacto, carne passum esse confitemur; mansisse uero extra passiones, quippe cum in se habeat, ut pati non possit: sin uero in parte ponamus Deum et hominem, naturas a sese diuidentes, et secundum solam relationem dicamus uerbum sua duxisse ea, que corpori contigerunt, Moysis nempe et Aaron modum habet is, qui est ex sacra uirgine procreatus  Emmanuel, quod est interpretatum, nobiscum Deus.

Ergo etsi per prophetas sanctos dicat: Dorsum meum posui in flagella; maxillas autem meas in palmas; faciem meam autem non auerti a confusione sputorum . Porro: Infoderunt manus meas et pedes meos, dinumerauerunt omnia ossa mea . Et porro: Dedere in cibum meum hyssopum, et in sitim meam obtulerunt mihi acetum. Ipsi omnia hec Unigenito attribuimus, que pro nobis dispensatorie carne passus est, secundum Scripturas: uibice enim eius nos sanati sumus, et ipse infirmatus est propter peccata nostra . Impassibilem uero eum natura esse cognoscimus: nam si, ut dudum dixi, idem homo est simul et Deus, sunt certe humanitatis  eius passiones, Dei porro proprium, ut impassibilis intelligatur.

Hec ita sentientes seruabimus pietatem, et per rectas cogitationes euntes et sensus, ad celestis uocationis palmam perueniemus in Christo, per quem, et cum quo, Deo et Patri gloria cum Spiritu sancto in secula seculorum. Amen.



LIBER TERTIUS, In quo continentur EXCERPTA a MARIO MERCATORE ex libris THEODORI MOPSUESTENI, THEODORETI CYRENSIS et EUTHENII TYANENSIS, episcoporum Nestoriane partis.





ADMONITIO.

Nulla fuit umquam heresis dogmatis sui in populos spargendi studiosior quam Nestoriana. Credas demonem, omnium hereseon satorem, pre ceteris istam excoluisse, ut suam in Christum Deum-hominem hominesque Christi sanguine redemptos inuidentiam plenius expleret.

Suum illa studium, non tam concionibus promouit quam scriptis libris, idque procul dubio demonis instinctu; nam impietas, ad quam cohorrescunt Christiane aures, cum palam effertur, toleratur aliquando patientius, a curiosis oculis in recessu, dum, lenocinante sermonis eloquentia, et placet alieno ueneno, et suo nocet.

Ex eo tempore quo Nestorius apertum Ecclesie bellum indixit, ad mortem usque Cyrilli que anno 444 contigit, libri tres prodierunt, uelut totidem factionis symbola; alterque ex alterius interitu enascens, tribus formis unam impietatem exhibuit. Primus complectebatur Nestorii sermones, artificioso quodam ordine ad errorem insinuandum dispositos; secundus excerpta ex Operibus Diodori Tarsensis, et Theodori Mopsuesteni, quibus nominibus uix ullum fuit hac tempestate nobilius; tertius Theodoreti et Eutherii sermones atque etiam Eraniste dialogos. Alii aliis successerunt, ut cum unus proscriptus fuisset, aut certe uim nocendi  amisisset propter eruditum aliquod opus elaboratum et editum, uelut antidotum aduersus uenenum, alius substitueretur, minus inuidioso nomine, sed non minus pestifera uirtute. Primum confutauit Cyrillus libris quinque Contradictionum; alterum Proclus in tomo ad Armenos; postremum Mercator, in opere cuius partem nunc edimus, neque enim integrum superesse puto.

Libri huius tertii, quem Pentalogium Theodoreti, sermonesque Eutherii ac Eranistem comprehendisse diximus, meminit Photius codice 49, ubi tamen semel in numero librorum, iterum in appellando auctore, peccauit: nam uiginti septem libros numerat, et omnium facit auctorem unum Theodoretum, cum duos auctores demonstret Mercator, eo fide dignior quod ea etate scriberet qua illi uiuerent. In hoc deinde uolumine quinque tantum fuerunt Theodoreti libri, uno Pentalogii nomine inscripti, et uiginti omnino sermones Eutherii, cum prefixa instar prefationis epistola. Opere pretium est uerba Photii exscribere.

»Lecti sunt Theodoreti episcopi Cyri libri septem et uiginti, aduersus uarias propositiones.

»Primus liber agit contra asserentes unius fuisse nature Deum uerbum, et quod ex semine Dauid sumpsit principium; itemque aduersus eos qui Diuinitati passiones attribuunt. Secundus liber cum eisdem e Scriptura manum ualidius conserit. Tertius de eadem re disputat. Quartus sanctorum Patrum continet doctrinam de gloriosa incarnatione Domini nostri Iesu Christi Filii Dei. Quintus hereticorum colligit opiniones, quas componit cum opinione eorum qui in Christo duas naturas minime agnoscunt, et ostendit magnam eos inter se affinitatem habere. Sextus ponit unum esse Filium Dominum nostrum Iesum Christum. Septimus epistole locum tenet, quibus uolumen primum absoluitur. Octauus uero contra eos qui multitudine dumtaxat ueritatem diiudicant. Nonus in eos qui iactant non oportere e Scripturis aut loqui, aut querere, sed fidem suam sibi sufficere. Decimus in male obiicientes illud, uerbum caro factum est. Undecimus aduersus prohibentes duas capere in incarnatione naturas. Duodecimus in eos qui asserunt dicentem aliud esse uerbum, aliud esse carnem, duos filios profiteri. Decimus tertius contra dicentes quod idem sit Christum hominem agnoscere atque in homine spem collocare. Decimus quartus aduersus enuntiantes: Passus est sine passione. Decimus quintus in eos qui dicunt: Passus est uti uoluit. Decimus sextus in asserentes oportere uoces ipsas accipere; non autem earum sensa, ut que omnium captum excedant, considerare. Decimus septimus aduersus dicentes: uerbum per carnem passum est. Decimus octauus contra asserentes quales Iudei penas daturi fuissent, si Deum cruci non affixissent? Decimus nonus in affirmantes Iudeum illum esse, qui Deum minime crucifixum asserat. uicesimus contra aientes angelos eos qui apud Abrahamum cibum sumpserunt, non continuo etiam carnis naturam attulisse. uicesimus primus aduersus eos qui miracula singulatim extenuant, dum carnem negant. uicesimus secundus aduersus eos qui humano generi damnum irrogant, dum concedere nolunt ex nostra natura principium sumptum esse. uicesimus tertius contra iactantes credere simpliciter iis que dicuntur, et non attendere quid decens sit aut indecens. uicesimus quartus aduersus tollentes naturarum differentiam, post passionem et ascensionem. uicesimus quintus summatim ea repetit que per partes hactenus tradita sunt. uicesimus sextus de post manifestata compositione, seu consubstantiatione. uicesimus septimus de eo quod secundum communem hominem est exemplo.

»Clarum uero, uel ex solo argumento, quinam ex suprascriptis libris orthodoxam corroborent doctrinam, quique ab ea discedant.

»Adhuc in eodem ipso uolumine legi tres eiusdem libros superioribus maiores; titulum preferunt , id est, sodalis seu multiformis. Horum primus, Deum uerbum immutabilem esse docet; alter inconfusam minimeque mixtam unionem esse; tertius impassibilem siue imperturbabilem esse Deum uerbum. Accedit quartus, in quo syllogismis hec eadem argumenta retexit.«

Ex uerbis Photii quinque colligere est: 1o quo tempore scriptus sit Eranistes, de quo prolixius dicendi locus erit in auctario Theodoreti, quod propediem edemus; 2o quot sermones Eutherii desiderentur in secundo Operum Athanasii tomo; habentur enim septemdecim dumtaxat cum epistola prefixa seu prefatione, atque ita desunt postremi tres; 3o quod fuerit argumentum Pentalogii, atque etiam qui finis, idem scilicet ac Eraniste, cum eedem utrobique propositiones catholicorum doctorum, et eodem fere modo, impugnentur; 4o que fuerit opinio de Theodoreti fide, etiam temporibus Photii, a quo tamen immensis laudibus effertur; 5o uolumine quod memorat Photius tria Opera comprehensa esse eiusdem omnino argumenti: nam Eutherii sermonibus idem uirus continetur quod Pentalogio, nisi quod nocentius sermonibus inest, quia eloquentius. uerum ista enucleatius in prefato Operum Theodoreti auctario.

Iam uero de opere Mercatoris antirrhetico, aduersus librum tertium, quem dixi, atque etiam secundum, saltem ex parte. Crediderim equidem, aut coniecerim potius, a Mercatore compositum opus, seu codicem, tripartitum de causa Nestoriana. Et prima quidem parte comprehendisse omnia que Nestorii ac Cyrilli. In secunda que Theodori Mopsuesteni; in tertia que Theodoreti atque Eutherii. Nos primam diuisimus in duas, propter enormem pre ceteris magnitudinem. Secundam et tertiam coniunximus, propter oppositam rationem. Non mediocriter iuuisset, ad dogma Nestorii penitius perspiciendum adiungere Marianis ex Theodoro excerptis alia que sparsa reperiuntur, et apud Leontium Scholasticum, qui Theodorum accusat; et apud Facundum Hermianensem, qui defendit; et in uigilii pontificis constituto, quintaque synodo, ubi damnatur.

Porro autem de nomine auctorum trium, quorum ex Operibus excerpsit Mercator que hic eduntur, nichil admodum prefari iuuat, cum Theodoreti, immo et Eutherii historia in auctario, nec indigna curiosis lectoribus, nec mediocriter ad res ecclesiasticas utilis, texenda sit; et Theodori mentio, non tantum sepe facta sit, tum in dissertatione prima in priorem partem Operum Mercatoris, tum in notis ad uaria loca; sed iterum etiam facienda sit, pluribus in dissertatione prima in posteriorem hanc partem.





I. THEODORUS MOPSUESTENUS.





PRAEFATIO MERCATORIS.

 Marius Mercator, Christi seruus, lectori conseruo suo salutem.

1. Grecus sermo Theodori est quondam episcopi  oppidi Mopsuesteni prouincie Cilicie. Hunc ego pro facultate qua ualeo in Latinum sermonem, uerbum de uerbo, transferre conatus sum, prauum eius de dispensatione  Dominica, et a fide catholica alienum, ac satis extorrem sensum, quo Nestorium Constantinopolitane urbis quondam episcopum secum male decepit, Latinis uolens auribus insinuare, cauendum modis omnibus, non sequendum.

2. Simul admonere uolens Iulianum, ex episcopo oppidi Eclanensis hereticum Pelagianum seu Celestianum, hunc secutum esse Theodorum, ad quem, peragratis terris, et exarato mari, atque Oriente lustrato, cum sociis et participibus et suis, magno nisu, tamquam ad Christianorum dogmatum predicatum magistrum, tetendit, ut de heresi Pelagiana, seu Celestiana, quam defendendam et sequendam suscepit, ab ipso confirmaretur, atque inde uelut instructior, octo, contra fidem catholicam potius  quam contra sancte memorie Augustinum, uolumina illa, ut putat, prudentissima conderet.

 3. Agnoscat igitur supradictus Iulianus ex hac translatione, si legere non fastidierit, manente apud memoratum Theodorum illa qua eum diximus mala fide secum Nestorium decepisse, etiam sibi magis suoque dogmati, de quo male turgidus et malesanus libros confecit, esse contrarium, seque etiam post de Cilicia abscessum, ab eo in episcoporum prouincie sue conuentu anathemate esse damnatum.

4. Non itaque irascatur, uel succenseat nobis, si eum cum Theodoro, cuius in libris suis infinitas laudes exsequitur, eiusque se niti auctoritate sententie in suo errore gloriatur, alienum a fide catholica esse, iusteque damnatum detegimus, conuincimus, atque deflemus; quia magis deflendus est, quam ullo odio  persequendus.



EXPOSITIO PRAuAE FIDEI THEODORI.


 1. Qui nunc primum in ecclesiasticis erudiuntur dogmatibus liquido cognoscendis, aut ab heretico errore conuerti decreuerint ad ueritatem, doceri eos oportet quoniam credimus in unum Deum Patrem sempiternum, non qui postmodum ceperit ut esset, sed qui ab eterno sit sempiternus Deus; nec qui postea factus sit Pater, quoniam semper erat Deus, semper erat Pater.

2. Credimus et in unum Filium Dei unigenitum, qui est de substantia uel essentia Patris, tamquam uere Filius, et eiusdem essentie cum illo, cuius [Gerb. cum eo, cuius; Baluz. in id quod est] est et creditur esse Filius.

3. Et in Spiritum sanctum, qui sit de Dei substantia,  uel essentia, non qui Filius sit; Deus autem essentia, tamquam qui sit illius essentie cuius est Deus Pater, ex quo secundum essentiam est: Nos enim, inquit Scriptura, non spiritum mundi huius accepimus, sed Spiritum, qui est ex Deo ; ab omni eum creatura alienans, Deo uero coniungens et copulans, ex quo, uel de quo est secundum essentiam, speciali uidelicet ratione, supra omnem omni modo creaturam, que non secundum essentiam Dei, sed secundum quod factura est, causam habens, ex Deo esse putatur: quem neque Filium, neque per Filium existentiam accepisse putamus.

4. Confitemur autem Patrem in persona perfectum, et Filium similiter, sanctum quoque Spiritum pari modo, salua nobis ratione pietatis, in qua Patrem, et  Filium, et Spiritum sanctum, non tres aliquas diuersas putemus esse essentias, sed unam, quam in Deitatis unitate et parilitate cognoscimus.

5. Oportet autem et de dispensatione, quam secundum Dominum Iesum Christum, pro salute nostra, consummauit Dominus Deus, nosse nos, quoniam Deus [Baluz. ut uett. lib. Dei] uerbum hominem suscepit, perfectum ex semine Abraham et Dauid, secundum Scripturarum diuinarum eloquia; hoc exstantem secundum naturam, quod erant et illi quorum erat  ex semine; hominem natura perfectum, ex anima rationali et carne humana constitutum; quemque hominem secundum nos naturaliter, uirtute et potentia Spiritus sancti in uirginis utero figuratum, factum ex muliere, factum sub lege, ut omnes nos ex maledicto legis et seruitute redimeret, adoptionem filiorum olim predestinatam recipientes , inenarrabiliter copulauit sibi, atque coniunxit; mortem quidem eum, secundum hominum legem, preparans experiri; suscitans uero a mortuis, et in celum subleuans, sedere fecit ad dexteram Dei: propter quod existens super omnem principatum, et potestatem, et dominationem, et uirtutem, et omne nomen, quod nominatur, non solum in hoc seculo, sed etiam in futuro , ab  omni creatura adorabilis suscepit uenerationem, tamquam inseparabilem cum diuina natura habens coniunctionem, et tamquam Deo supra omnem cogitationem et intellectum, uniuersa illi creatura reuerentiam exhibente.

6. Et neque duos dicimus filios, nec duos dominos, quoniam unus Filius secundum essentiam uerbum Deus, unigenitus Filius Patris, cui iste coniunctus, particeps Deitatis, communem habet Filii nuncupationem et honorem; nichilominus Dominus secundum essentiam Deus uerbum est, cui coniunctus iste, et sociatus, communionem habet honoris cum illo. Et propterea neque duos dicimus filios, neque dominos duos, quoniam, in manifesto existente qui secundum essentiam Dominus et Filius est, inseparabilem  habens ad eum coniunctionem et societatem is qui pro nostra salute assumptus est conrefertur, tam nuncupatione quam honore, et Filii et Domini: non sicut unusquisque nostrum, ex se existens. appellatur Filius Dei, unde et plures filii Dei dicimur, secundum beatum apostolum Paulum : sed is singulariter hoc habens, in id quod Deo uerbo coniunctus est, dignitatis Filii et dominationis particeps, aufert quidem omnino duorum dominorum et filiorum intelligentiam; prestat autem nobis in coniunctione  Dei uerbi omnem habere fidem, omnemque intellectum et contemplationem ob hec et uenerationem ex Dei societate ab omni percipit creatura.

7. Unum igitur Deum dicimus et Dominum Iesum Christum, per quem omnia facta sunt, principaliter quidem Deum uerbum intelligentes, qui secundum essentiam Filius Dei est et Dominus; pariter etiam cogitantes eum qui susceptus est, Iesum a Nazareth, quem unxit Deus Spiritu sancto et uirtute , tamquam ad Deum uerbum habentem coniunctionem, et participantem Filii et Domini dignitati.

8. Qui et secundus Adam appellatur, sicut beatus apostolus testis est Paulus ; qui tamquam eiusdem sit nature cuius est Adam, manifestauit  nobis quidem futurum statum, et tantam ad illum Adam habens differentiam quantam esse oportuit inter eum qui largitor et minister erit tantorum bonorum status futuri, et eum qui presentium tristium nobis initium intulit. Hinc simili modo et secundus Adam appellatur, tamquam qui secundum enuntiauerit statum. Et quoniam prioris illius mortalis et  passibilis, et pleni multorum malorum, in quo ad eum accepimus similitudinem, cuius status initium factus Adam est, secundum statum demonstrauit futurum Dominus Christus de celis apparens, qui omnes nos in suam adducet familiarem communitatem: Primus enim homo, inquit, de terra terrenus, secundus homo, Dominus de celo ; hoc est, inde uisendus, ut nos ad sui imitationem adducat. Unde et adiungit: Qualis terrenus, tales et terreni, et qualis celestis, tales et celestes. Sicut portauimus imaginem terreni, portemus et imaginem celestis . In isto, inquit, qui paret, et uidetur ab omnibus, eorum qui iudicandi sunt inuisibilis faciet iudicium diuina natura, secundum apostolum Paulum, qui ait: Et tempora quidem ignorantie nostre despiciens Deus, nunc mandat  ubique omnibus hominibus penitentiam agere, quia statuit diem in qua iudicaturus est orbem terrarum in iustitia, in uiro in quo definiuit, fidem prestans, suscitans eum a mortuis .

9. Hec ecclesiasticorum dogmatum doctrina; atque adeo omnis qui contra hec sentit, anathema sit.





REFUTATIO THEODORIANI SYMBOLI A MERCATORE.


 1. Immo nos tibi catholici dicimus, qui talia ore impurissimo et lingua scelestissima protulisti, incessabiliter anathema, et omnibus consentaneis tuis. uide enim, si euigilare uolueris, quid mali coneris inducere; imperitia, an malitia, tu uideris.

2. Periura quippe uerba tua sunt ista, cum sensu prauissimo et inimico catholice ueritatis: Dei uerbum hominem suscepisse ex semine Abraham et Dauid perfectum, ex anima rationali et corpore constitutum,  quemque hominem, inquis, secundum nos naturaliter, uirtute et potentia Spiritus sancti in uirginis utero figuratum, factum ex muliere, factum sub lege, ut omnes nos ex maledicto legis et seruitute redimeret, adoptionem filiorum olim predestinatam recipientes , inenarrabiliter copulauit sibi atque coniunxit, mortem eum secundum legem hominum, preparans experiri, suscitans uero a mortuis et in celum leuans, sedere fecit ad dexteram Dei . Et post paululum ibi: Ab omni creatura nunc adorabilis suscepit uenerationem, tamquam inseparabilem cum diuina natura habens coniunctionem.

3. uis igitur hoc ex isto sensu conficere, quod sane tuo assuas capiti [Corr. quod sane tuo scias capite dictum], natum iam Christum ex uirgine per  Spiritum sanctum, adhesisse, uel coniunctum esse, ut sepissime garris, uerbo Dei Deo, atque ex illius societate meritum et uocabulum conquisisse; uocabulo autem tantum, non natura, appellandum esse Filium Dei, et cetera habere priuilegia, non genuina, sed per gratiam prestita; dissimulans quod scriptum est: uerbum caro factum est, et habitauit in nobis . Quod cum audis ab obiicientibus tibi, calumniaris tamquam Deum in carnem uersum esse  sentientibus; quod absit, ut quis hoc, uel dementissimus, dicat et sentiat. Factus est enim homo, quod non erat, Filius Dei Deus uerbum, non deponens quod erat, sed manens Deus in Diuinitatis, cum Patre et Spiritu sancto, substantia uel natura.

4. Numquid enim anima, saltem hominis cuiuslibet, mixta et connexa corpori amittit, uel immortalitatem nature sue, uel quod inuisibilis, quodque incorporea est? Non utique.

 5. Huic uanissime atque inani calumnie opponenda etiam trium angelorum in Sodomorum euersione descendentium illa fidelissima et sacratissima historia, que eos exceptos ab Abraham prius, et manducasse, et pedes lauisse designat . Num illi in assumptione illa corporum ex angelica uersi et commutati esse substantia in corporum naturam dicendi sunt? Auertat hanc dementiam Deus, non utique, quia manentes in immortali atque incorporea sua natura et substantia, in corporibus constituti ad tempus, diuinitus imperatum sibi officium impleuerunt.

6. Quis ergo ferat ista garrientem, et audiat duos Dei filios eum uerbis tantummodo, ad decipiendos simplices, protestari non dicere; apertis uero sententiis  duos ostendere palam, diuersi meriti, diuerse dignitatis, diuersi status, diuerse nature?

7. Fallit autem ac decipit, ut diximus, imperitos. Quomodo enim dicit duos se non dicere filios, neque sentire, diuidens unum ab altero, unum temporalem, alterum uero ab eterno, secundum essentiam et naturam; et illum temporalem participatione et tantum uocabulo honorandum, non autem ex natura esse Filium Dei, et Deum? nam singulorum status  et merita diuidit, alterum natura esse uolens, alterum coniunctione et societate illius qui natura est Deus et Filius Dei.

8. Cum utique recordari debuisset Pauli dictum apostoli, quo ait: Optabam ego ipse anathema esse a Christo pro fratribus meis secundum carnem, qui sunt Isrelite, quorum est adoptio filiorum, et testamenta, et legis constitutio, et obsequia, et gloria, et promissa: quorum patres, et ex quibus Christus, secundum carnem natus est, qui est super omnia benedictus in secula . Utique super omnia Deus, qui secundum carnem ex Isrelitis, ex semine Abraham et Dauid, per uirginis uterum, originem habet; uerbum enim carnem factum esse, Euangelio teste , didicimus. Ex quo tempore, neque que infirma  sunt, et fragilia humanitatis, neque que diuina atque sublimia et eterna sunt, ab ulla [Corrig. una] sunt persona uel substantia separanda.

9. Debuerat audire Isaiam predicantem: Puer natus est nobis, et filius datus est nobis, cuius principatus super humerum eius; hic uocabitur admirabilis, magni consilii nuntius, Deus fortis, pater futuri seculi, princeps pacis; multiplicabitur regnum eius, et pacis non erit finis; super sedem Dauid patris sui, et super regnum eius, ut confirmet illud, et corroboret in iudicio et iustitia, amodo et usque in eternum. Zelus Domini exercituum faciet hec .

10. Hic Deus, fortis, utique qui puer, sine dubio qui pannis in Bethleem inuolutus, et in presepio positus est, qui adoratus a magis, qui Aegyptum postea  cum parentibus petiit, ut ex Aegypto, secundum alium prophetam precinentem, uocaretur, dicentem: Ex Aegypto uocaui Filium meum .

11. Obiiciendus quoque ei in faciem Ieremias uociferans: Hic Deus noster, et non estimabitur alius preter eum Deus, qui inuenit omnem uiam iustitie, et dedit eam Iacob puero suo, et Isrel dilecto suo. Posthec in terris uisus est, et inter homines conuersatus est .

12. Dicatur, queso, nobis, quis iste est, qui postmodum in terris uisus est, et inter homines conuersatus est. Utique uerbum Dei, Deus homo, et homo Deus, iehsu Christus, Filius unigenitus Patris, qui cum in terris in carne constitutus esset, et in ipsa uisibilis conuersaretur inter homines, ab hominibus in ipsa  passus est, in ipsa crucifixus, in ipsa mortuus, in ipsa resurrexit tertia die, cum ipsa iudex uenturus iudicare uiuos et mortuos. Totus hic natura Filius Dei est, ex Deo uerbo et homine, cum anima rationali, et carne solida atque perfecta; et he tres substantie una iam substantia, una quoque persona; substantialiter enim Deum hominem, inde mutabiliter caro factus, suscepit et gessit, nec deposuit, nec depositurus est umquam, conregnantem, et condominantem.

13. Quid hic dualitas naturarum? Quid substantiarum diuersitas, in uno Domino Christo magna et impia loquacitate nobis affertur? nempe ut duos christos, et duos diuersos esse Dei filios audiamus. Et  certe homo communis ex anima et corpore constitutus, ex diuersis sine dubio substantiis et naturis, corporali uidelicet et spiritali, crassa et subtili, uisibili et inuisibili, mortali et immortali, conuenit in unum, non contra naturam, sed naturaliter et Dei institutione, qui ita ut esset semel et ab initio, et in perpetuum, sanxit atque disposuit; homo ergo cum est et enuntiatur homo, una natura est, atque una substantia, unaque persona.

14. Nec Paulus apostolus, cum diceret: Primus homo de terra terrenus, secundus homo Dominus de celo , et cetera, que in eadem circumstantia latius exsequitur, duplicem eum, uel duas naturas esse significauit; nec qui dixit: Homo cum in honore esset, non intellexit, comparatus est iumentis  insipientibus, et similis factus est illis ; duarum in eo fecit naturarum mentionem.

15. Illud quoque pretermittendum non est, quod dictum est in Genesi: Descendit Iacob in Aegyptum cum filiis suis, omnes anime septuaginta quinque . Item propheta: Omnes anime mee sunt, sicut anima patris, ita anima filii, mea est; et anima que peccat, ipsa sola morietur. Et is qui uuam acerbam manducauit, ipsius obstupescent dentes . Item alius propheta: Lauda, anima mea, Dominum , et omnia ossa mea laudem dicent tibi . Item a parte corporis: Non permanebit, inquit, Spiritus meus cum hominibus istis, quoniam sunt caro . Item alius: Caro mea exsultauit in spe ; et alibi: uidebit  omnis caro salutare Dei . Numquid eis sine animis ista contingent? Aut quia superius anime tantum nominate sunt, corporis societate, uel in bonis, uel in malis meritis separate sunt? Quis hoc dementissimus dixerit? Non utique, sed naturaliter, quamdiu utrumque sibi connexum et coherens est, non in dualitate, sed in unitate enuntiatur, et significatur natura, id est, hominis, seu humana natura.

16. Nemo igitur sanus mente, cum homo uiuus, uel aduersa sustinet, uel optatis exsultat, dicat, non ex utraque constitutum, uel dolore affligi, uel letitia exsultare, cum animam nullus dubitet, in sua natura et propria substantia dolore non affici; quod etiam Scriptura diuina nos super hoc euidentius docet, dicens: Nolite timere eos qui occidunt corpus, anime  autem quid faciant non habent .

17. Quid opus est testimonia plura congerere? Aut qui finis erit in his exquirendis? Aut cui est, uel fuit, uel erit aliquando possibile perscrutari omnia, et omnia commemorare, quibus probetur non nouella hunc, sed uetera, partim Pauli Samosateni, partim Ebionis, partim Marcelli Galate, et Photini esse cum impietate locutum? Unum tamen pro innumerabilibus euangelicum sibi audiat trabalem locum [Gerb. audiat clamare; Baluz. delet locum]: Nemo ascendit in celum nisi qui descendit de celo Filius hominis, qui est in celo . Et certe adhuc crucifigendus Christus ista dicebat, qui descendit de celo, inquit, et qui est in celo filius hominis. Ita ergo uerbum  Deus-homo et homo-Deus uerbum, et sicut in gloria et maiestate Dei unum, ita et his que ima sunt secundum hominem unum. Et unus Dominus iehsu  Christus ex utero, qui substantialiter Filius Dei unum cum Patre et Spiritu sancto: Deus unus in Trinitate, semper in secula.





OBSERuATIONES AD SYMBOLUM ET EIUS REFUTATIONEM.


 1. Meminerunt huius symboli generalia duo concilia, Ephesinum actione sexta, et Constantinopolitanum II actione quarta. Meminerunt etiam e ueteribus, preter Mercatorem, Cyrillus in epistola ad Ioannem Antiochenum et Orientis synodum, uigilius papa in constituto, Iustinianus imperator in libro pro Acephalis, Facundus Hermianensis libro tertio, capite secundo et quinto, Leontius Scholasticus libro tertio contra Nestorianos, numero 18, aliique. Meminerunt pariter e recentioribus Emmanuel Calecas libro secundo contra Grecos; Bellarminus libro tertio de Christo, capite quinto; Petauius tomo Iu Dogmatum, libro primo; Christianus Lupus tomo I Scholiorum in canones conciliorum generalium, pluribus quidem locis, sed presertim pag. 774.

2. Nemo uero meminit, quin simul reprobauerit, uel tamquam nichil sanum habens, ut Cyrillus; uel ut impium atque Iudaicum et sceleratum, ut Leontius; uel tamquam a Satana compositum, ut Patres quinte  synodi, etc.

Proscripsit tertia synodus, seu Ephesina . Si qui inuenti fuerint, uel episcopi uel clerici, uel laici, siue sentire, siue docere, ea que continentur in oblata expositione a Charisio presbytero, de unigeniti Filii Dei incarnatione, etc., subiaceant sententie sancte huius et uniuersalis synodi.

Proscripsit etiam quinta synodus. Nam postquam lectum est impium symbolum, sancta synodus exclamauit: Hoc symbolum Satanas composuit. Anathema ei qui hoc symbolum composuit. Hoc symbolum Ephesina prima synodus una cum auctore eius anathematizauit, etc.

Cyrillus in epistola ad Proclum: Sciat tua sanctitas, quod prolata apud sanctam synodum expositione ab eo composita, sicut dicebant qui protulerunt, nichil sanum habente, reprobauit quidem eam sancta synodus, utpote peruersis plenam intellectibus, et Nestorianam impietatem quasi .

 Mercator, cum accingeret se ad refellendum symbolum, cuius erat hec clausula: Hec ecclesiasticorum dogmatum doctrina, atque adeo omnis qui contra hec sentit anathema sit, continuo subiungit: Immo nos tibi catholici dicimus, qui talia ore impurissimo et lingua scelestissima protulisti, incessabiliter anathema, et omnibus consentaneis tuis.

Iustinianus imperator, aut quisquis alius Iustiniani nomine librum illum quem Facundus refellit pro Acephalis scripsit: uerumtamen ut omnes Christiani Theodori insaniam cognoscentes non circumferantur impiis illius doctrinis, praua ex eius blasphemiis conscriptis in conficto ab eo symbolo presenti nostro indidimus libro, que constant in ipsis sermonibus .

Leontius: Contra primam religionis Christiane informationem stat, et deificum symbolum eorum qui regenerantur tollit, fidem, inquam, synodi Nicene, non solum mutilans ipsum, sed omnem penitus fidem destruens, et aliam preter illam tradens, pro nichilo ducens  illa tanta lumina, neque tam audax facinus perhorrescens: aliud enim, ut dixi, symbolum fidei, uel potius dicam perfidie, edit.

Que uero symboli dogmata primam religionis Christiane fidem destruant, ostendunt satis laudati auctores. Nam cum trinitate personarum diuinarum, incarnatione uerbi, et gratia Christi, fides maxime constet, alii tria circa trinitatem personarum diuinarum arguunt; alii totidem circa incarnationem uerbi; tertium quoddam genus erroris de gratia Christi, seu fine ac effectu incarnationis deprehendimus in dissertatione  postrema ad priorem partem Operum Mercatoris.

Arguunt uulgo recentiores fere omnes uerba que numero 3 leguntur de Spiritu sancto, quem neque filium esse, neque per filium existentiam accepisse putamus. Que uerba Manuel Calecas trahere conatur in bonum sensum, quasi Spiritus sanctus dicatur, non perinde per uerbum, ac creata quelibet alia, exstantiam accepisse; sed nichil admodum sua illa benigna, siue interpretatione, siue uiolentia, profecit.

Arguunt alii, quorum nomen Facundus reticet, quod quarta in Trinitate persona induci uideatur; cum enim dictum esset: Credimus in Deum Patrem, et in Dei Filium unigenitum, atque Spiritum sanctum, numero 5, fit sermo de Domino Iesu Christo, in quem sane credere nos oportet, tamquam ab aliis tribus diuerso. uerum futilis est obiectio.

In libro qui Iustiniani nomine uulgatus est, obiicitur  Sabellianismus auctori symboli, quasi iam non quartam subintroducat personam, sed tres alias in unicam contrahat. Obiiciendi causam dedisse uisa sunt hec numeri 4 uerba: Confitemur autem Patrem in persona perfectum et Filium similiter, sanctum Spiritum itidem, etc. Ipsis enim allatis subiungit libri auctor: Oportet autem auditorem inspicere, quia in sancte Trinitatis persona dicens, SIMILITER et ITIDEM, unam personam astruatur dicere trium nominum sancte Trinitatis secundum Sabellii insaniam. Obiectionem eiusmodi, ut non est procul dubio grauissima, facile Facundus depulit.

Damnat Ephesina synodus symbolum totum, uelut contrarium fidei catholice de incarnatione Unigeniti, et, ut loquitur Cyrillus, uelut Nestoriane impietatis scaturiginem. Unde Mercator auctorem tradit, non nouella, sed uetera partim Pauli Samosateni, partim Ebionis, partim Marcelli Galate et Photini esse cum impietate locutum.

 Reprehendit igitur Mercator, 1o quod Theodorus in symbolo Christum faciat purum hominem filiumque Dei: non natura esse dicat, sed adoptione seu gratia; 2o quod duos reipsa Christos predicet; 3o quod neget uerba euangeliste, uerbum caro factum est, accipi posse proprio sensu, nisi uerbum in carnem conuersum dicatur. Ista pluribus demonstrat, sed alterum addit, ex anticipata potius, ut reor, opinione, quam ex certa collectione: obiicit enim auctori symboli quod hominem asserat prius formatum fuisse a Spiritu sancto in utero uirginis, atque exstitisse, quam uerbo adhereret, factumque ex coniunctione cum uerbo creature omni adorabilem.

uerum certa ratione constat indubitatisque Theodori testimoniis, in ipso conceptu, uerbi et humane nature exstitisse, qualem nempe admisit. Quid enim euidentius uel illa sententia Theodori, quam adducit Mercator ipse, excerpto 3: Occulte eidem copulatus est, nec enim aberat cum formatus est, non diuidebatur, cum nasceretur, etc.; uel ista, qua  utitur Facundus ad accusationem depellendam : Bonum est in hoc loco maxime concludere quid uirtutis habeant ea que dicta sunt, siue conuersari, siue baptizari, siue crucifigi, siue et mori, siue et sepeliri, et resurgere. Non puro alicui hec coaptantes homini dicimus. Hoc enim in unaquaque dictorum demonstratione addere non moramur, ut nullam calumniantibus prebeamus male loquendi occasionem; sed inhabitato quidem adeo uerbo, ab ipsa in utero matris plasmatione.

Denique ex uerbis numeri 8 confecimus a Theodoro  non obscure significari gratiam Christi, propter quam uenit in hunc mundum, non aliam esse quam uel doctrinam uel exemplum.

Iam uero de auctore primus, quod sciam, Facundus questionem mouit. Cum enim de Theodoro constans esset antiquorum sententia, ausus est ipse dissentiri, ne quem purum heresis prestare conabatur, aduersus quintam synodum, is statim ex symbolo conuinceretur. Miror uero adhesisse Facundo uiros magni nominis, Manuelem Calecam, Bellarminum, et Petauium, qui Nestorium auctorem faciunt. Quomodo enim, uel quinte synodi iudicium pre Facundo uix quidquam pro se proferente spreuerunt, uel Leontium curiose Theodori singula persequentem non audiuerunt? Omitto de Mercatore dicere, cuius  Opera tunc temporis latebant, nunc uero edita dubitare iam non sinunt.

Nestorius magistri sui symbolo usus est ad spargendam heresim; huic enim subscribendum curauit ab hominibus qui ab heresi redirent ad Ecclesiam, perinde ac si foret mera Nicene uel Constantinopolitane fidei expositio. Id uero egit per impietatis sue administros duos, Anastasium et Photium, qui et presbyteros alios duos, Antonium et Iacobum Philadelphiam, ad reconciliandos Quartadecimanos, inducendosque ad subscriptionem quos possent, submiserunt. uerum Charisius Ecclesie Philadelphiensis presbyter atque economus, subodoratus quod erat, rem totam detulit ad concilium Ephesinum, cuius in actione sexta tota hec historia prolixe narratur.





uERBA MARII MERCATORIS.


Cuius autem perfidie sit etiam prefatus Theodorus, ex scriptis eius, que de Grecis transtulimus, approbemus.



THEODORI MOPSUESTENI EXCERPTA.



EXCERPTUM PRIMUM. Theodori Mopsuesteni episcopi de secundo codice, libro quarto, folio decimo, contra sanctum Augustinum, defendentem originale peccatum, et Adam per transgressionem mortalem factum, catholice disserentem.


1. Tantis exstantibus, que demonstrent, Adam sic ex terra formatum, ut mortalis prorsus existeret; erga cibum proprium uoluit occupare sermonem, nec exinde ualens aduertere ueritatem, pro dogmate uero, seductorio ex mendacio, aduocationem iungens, Deus non ait: Mortales eritis; sed morte moriemini .

2. Prorsus existentibus natura mortalibus, inferre mortis experientiam comminatus, quam etiam iuxta morem proprie benignitatis, ad effectum perducere  distulit. Sicut enim cum dicit: Qui effuderit hominis sanguinem, sanguis eius pro eo fundetur ; non hoc dicit, quia qui occiderit hominem, erit mortalis; sed quia dignus est huiusmodi morte damnari. Sic et impresentiarum dixit: Morte moriemini; non quod tunc mortales fierent; sed quod digni essent qui mortis sententiam per transgressionem [Baluz. pro transgressione] referrent.

3. Sed et diuinam sententiam, quam post peccatum Deus Ade inferre uidetur, aduerte; sic enim dicit: Quia audisti uocem uxoris tue, et comedisti de ligno de quo preceperam tibi de hoc solo non comedere, ex eo manducasti, maledicta terra in operibus tuis, in tristitia comedes eam omnibus diebus uite tue; spinas et tribulos proferet tibi, et comedes fenum agri, et in sudore uultus tui comedes panem tuum, donec reuertaris  in terram . Hoc autem per hec comminatus est, quod erumnosam uitam habiturus esset, cum labore deinceps fructus de terra sumpturus, quibus aleretur, et subsisteret, nequaquam habens, ut pridem, tantam propositam largitatem, quanta ex paradisi copia fruebatur. Non enim operari terram pro supplicio dedit Deus, quasi ex immortali natura in mortalitatem homines transferens, quandoquidem et paradisum ei, ut operaretur et custodiret , indixit. Pro tanta uero pristina largitate et uoluptate paradisi, erumnosam eius fore sustentationem de terre fructibus comminatur. Nam prorsus et [Baluz. ut] mortalis factus, et tunc paradisi fructibus indigebat, sicut nunc terre fructus inquirit; et pro supplicio, pristinis fraudatus deliciis, hac erumnosissima laboriosissimaque conuersatione mulctatur.

4. Unde ad postremum consequenter adiecit: Quia terra es, et reuerteris in terram . Hinc etiam mortalitatem nature significans, non enim immortali, et nunc primum incipienti sententiam mortis excipere, sicut sapientissimi defensores peccati originalis, immo potius patres peccati mirabiles, asseuerant, uocabulum huic terre composuit; sed ut ab exordio naturaliter effecto mortali, appellationem  hanc congruere indicauit [Baluz. iudicauit] diuina Scriptura, hoc de hominibus uocabulum, ad ostensionem corruptibilis et resolubilis eorum nature, sepius assumens. Nam recordatus est, inquit, quia puluis sumus. Homo, sicut fenum dies eius, et sicut flos agri ita florebit, quia spiritus pertransiuit in eo, et non erit amplius locus eius . uult autem dicere, quod corruptibiles, et resolubiles omnes sumus, in modum feni parumper florentis pereuntisque post paululum: nam ad breue quidem tempus uitam ducimus, ad non existendum uero deinceps omnino peruenimus. Sic et Abraham: Ego sum, inquit, terra ac cinis ; pro eo ac si diceret: Non sum dignus cum tanto Deo colloqui, homo factus e terra, et omnimodis hoc futurus. Magis ergo dicere debuit, quia terra  eris, et in terram reuerteris, siquidem nunc primum fieret natura mortalis.



EXCERPTUM SECUNDUM. Eiusdem Theodori ex secundo codice, libro tertio, ante quatuor folia finis libri.

1. Sed nichil illorum perspicere potuit mirabilis peccati originalis assertor, quippe qui in diuinis Scripturis nequaquam fuerit exercitatus, nec ab infantia, iuxta beati Pauli uocem, sacras didicerit litteras ; sed siue de Scripture sensibus, siue de dogmate sepe declamans, multa frequenter inepta proprie communiterue de ipsis Scripturis dogmatibusque plurimis impudenter exprompsit. Nam potentie motus [Baluz. metus] nullum contra sinebat effari; sed tantummodo taciti, qui diuinarum Scripturarum habebant notitiam, detrahebant [Fort. se retrahebant]. Nouissime uero in hanc dogmatis excidit nouitatem, qua diceret, quod in ira atque furore Deus Adam mortalem esse preceperit; et propter eius unum delictum, cunctos, etiam necdum natos, homines morte mulctauerit. Sic autem disputans, non ueretur, nec confunditur, ea sentire de Deo, que nec de hominibus sanum sapientibus, et aliquam iustitie curam gerentibus, umquam quis estimare tentauit.  Sed nec illius diuine uocis recordatus est, quod non diceretur ulterius ista parabola in Isrel: Patres manducauerunt uuam acerbam, et filiorum dentes obstupuerunt; quia hec dicit Adonai Dominus: Dentes eorum qui manducauerint uuam acerbam, obstupescent ; ostendens per hec, quod alterum pro altero, iuxta quorumdam errorem, Deus omnino non puniat, sed unusquisque pro delictis suis redditurus est rationem.

2. His consona beatus quoque Paulus annectit: Deus, inquit, qui reddet unicuique secundum opera sua . Et: Unusquisque nostrum onus suum portabit . Et: Tu quid iudicas fratrem tuum, aut tu quare spernis fratrem tuum? Omnes enim adstabimus ante tribunal Christi .

 3. Sed uir mirabilis propter unius [Baluz. unum] peccatum tanto furore commotum arbitratus est Deum, ut et illum atrocissime pene subderet, et ad uniuersos omnes posteros eius parem sententiam promulgaret; et inter quos quanti iusti fuerint, non facile numerare quis poterit: ex quibus eum maxime considerare conuenerat, quod ualde uideretur incongruum, Ne, Abraham, Dauid, Moysem et reliquos innumerabiles iustos, obnoxios pene redditos ob eius [Fort. unius] delictum, et unum, atque ex gustu arboris approbatum [Fort. peccatum], et quod sic ultra modum iustitie, iram suam Deus extenderit, ita ut tot iustorum uirtutes cunctas abiiceret, eosque propter unius peccatum Ade, tanto supplicio manciparet.

4. Nam etsi nichil aliud, saltem de Abel mente perpendens  conuenienter estimare debuerat, qui primus iustus existens, primus mortuus est, et siquidem mortem Deus statuerat ad penam hominum, quomodo non impietatis erat extreme uiuere quidem eum qui fuit causa peccati; uiuere etiam cum illo et Euam malitie repertricem? Pretermitto autem diabolum in immortalitate hactenus perdurantem, primum uero iustum, repertoremque uirtutis; primumque diuini cultus curam gerentem, ante omnes pena peccantium fuisse perculsum.

5. Oportebat autem sapientissimum uirum et de Enoch, qui non est mortuus, diligenter expendere; non enim tanta uirtute, uel pietate preditus fuit, ut melior omnibus existeret, Moyse dico, et prophetis  apostolisque, uel reliquis omnibus, de quibus ait beatissimus Paulus: Quibus dignus non erat mundus ; ita ut, illis mortuis, ipse solus sine mortis experientia perduraret. Sed iam ab initio hoc Deus habuit apud se definitum, ut primum quidem mortales fierent, postmodum uero immortalitate gauderent; sic ad utilitatem nostram fieri ipse disponens.


Et post paululum.

6. Manifestius, inquit, hec eadem Deus ostendit, cum transfert Enoch, et immortalem facit. Nam si per peccatum causa supplicii Deus intulit mortem, nec olim definitum hoc habuit apud se, ineffabiliter pro nobis iuxta propriam sapientiam cuncta dispensans, nequaquam Enoch quidem immortalis existeret; Dominus  autem Christus ad mortis experientiam perueniret.


Et post paululum.

7. Idcirco, inquit, Dominus auctor omnium bonorum hominibus factus est, ut sicut Adam primi et mortalis status exstitit inchoator; ita et ipse secundi et immortalis status existens initiator, primitus Ade prioris naturalia custodiret, dum nascitur ex muliere, dum pannis inuoluitur, et paulatim etatis incrementa sortitur: iehsu enim, inquit, proficiebat etate, et sapientia, et gratia, coram Deo et hominibus ; dum circumcisionem suscipit, dum iuxta legalem consuetudinem Deo astitit in templo, parentibusque subiicitur, et conuersationi legitime mancipatur; sic etiam ad expletionem reliquorum, et mortem, utpote  nature tributum, postremo suscipit, ut secundum legem humane nature moriens, et a mortuis diuina uirtute resurgens, initium cunctis hominibus, qui mortem secundum propriam naturam suscipiunt, fieret, ut a mortuis surgant, et ad immortalem substantiam commutentur.

8. Sicut enim conformes Ade secundum statum presentem sumus omnes effecti, sic Christo Domino [Baluz. add. iuxta carnem] conformes efficiemur in posterum. Transfigurabit enim corpus humilitatis nostre, conformes fieri corporis glorie eius . Et: Qualis terrenus, tales et terreni; et qualis celestis, tales et celestes . Et: Sicut portauimus imaginem terreni, portemus etiam imaginem celestis; ostendens quod primi status Ade participes  facti, necessario etiam secundi Ade Christi Domini secundum carnem futuri status participium consequimur, utpote qui ex hac eadem natura constet exortus, et cuncta que fuerant nature susceperit: et ideo sustinuerit mortem, ut mortem nature suscipiens, et a mortuis resurgens, naturam liberam a morte perficeret.

9. Et mortem quidem propterea suscepit, peccatum uero nequaquam; sed ab hoc immunis permansit omnino: quod enim erat nature, id est, mortem, indubitanter assumpsit; peccatum uero, quod non erat nature, sed uoluntatis, nullo pacto suscepit. Quod si fuisset in natura peccatum, iuxta sapientissimi huius eloquium, peccatum in natura prorsus existens necessario suscepisset.



EXCERPTUM TERTIUM. Eiusdem Theodori de codice secundo ex libro tertio, folio decimo octauo.


1. Si, inquit, peccaturum Deus nesciebat [Baluz. uere sciebat] Adam, sit horum [Baluz. add. sapientia] sapientissimorum et ista responsio, quod hoc insanissimum est uel in cogitatione percipere; manifestum est quod et peccaturum eum nouerat, et propter hoc procul dubio moriturum. Quomodo ergo non est extreme dementie credere quod primitus eum immortalem [Baluz. mortalem] in sex horas fecerit ; mortalem uero post peccatum  monstrauerit.

2. Certum est enim quod si eum immortalem uoluisset, nec intercedens peccatum Dei sententiam commutasset, quia nec diabolum fecit ex immortali mortalem, et quidem cunctorum malorum existentem principium.



EXCERPTUM QUARTUM. Eiusdem Theodori de secundo codice ex libro tertio, folio uigesimo quinto.


1. Non enim, inquit, his qui ab Adam usque ad aduentum Christi Domini in tantis fuerunt impietatibus et iniquitatibus, quantas beatus Paulus propriis uerbis expressit, ut in superioribus ex eius declaratum uocibus, tamquam magnum quiddam resurrectionis collaturus est premium, si eos suppliciis quibusdam sine fine et sine correctione tradiderit. Nam ubi iam loco muneris resurrectio putabitur, si pena sine correctione resurgentibus inferatur?


Et post paululum.

2. Quis, inquit, ita demens, ut tantum bonum credat materiam fieri resurgentibus infiniti supplicii? Quibus utilius erat omnino non surgere, quam tantorum  et talium malorum post resurrectionem sub infinitis penis experientiam sustinere.



EXCERPTUM QUINTUM. Eiusdem Theodori ex [a 30Kb] alio quopiam libro [b 34Kb] aduersus Dominum Iesum Christum, et eius incarnationem.

1. [c 8Kb] Nec enim, inquit, si duas dicimus in Christo  naturas, necessario fiet ut duos filios aut duos dominos asseramus, quia hoc arbitrari extreme probatur dementie. Omnia enim quecumque secundum aliquid duo sunt, et secundum aliquid unum, non interimunt per unitatem utriusque diuisionem: Ego enim et Pater unum sumus . Sed non quia unum, neganda est utriusque proprietas. Et alibi de uiro et uxore pronuntians ait: Iam non sunt duo, sed una caro . Sed non quia una caro uir et uxor, iam non sunt duo [Baluz. add. sed una caro]; manent enim duo, iuxta quod duo sunt; et unum, iuxta quod unum. Secundum hunc modum, et hic duo sunt natura, sed unum coniunctione: duo natura, quia multorum [Leg. naturarum] diuersitas; sed unum coniunctione, quia indiuisam uenerationem  quod susceptum est, cum suscipiente sortitur, uelut templum eius indiuiduum perseuerans.

2. [a 52Kb] Omnia enim quecumque duo dicuntur, tunc duorum continent usum, quando alterum alteri indifferens creditur, iuxta quod duorum uocabulum connumerationemque sortitur: uerbi gratia, quatuor bestias diuina Scriptura commemorat : ursum, pardum, leonem, et aliam, que has immanitate precellat, et ideo sunt quatuor, quod unaqueque bestia nichil minus iuxta substantiam reliquis bestiis comprobatur existere: Duorum, inquit, hominum testimonium uerum est , quia hoc uterque natura quod alter est. Sic et illud: Nemo potest duobus dominis seruire , quia prebentis seruitium tamquam domino, nichil minus uterque est dominus; ita et hic, si uterque secundum substantiam esset filius et dominus, possent aliquo modo duo filii et domini nuncupari, secundum numerum personarum. Quoniam uero hic quidem secundum substantiam filius existit et dominus, hic autem secundum essentiam nec filius, nec dominus approbatur; coniunctione uero que illi facta cum illo est  iisdem participasse cognoscitur, idcirco unum filium et dominum dicimus. Principaliter quidem intelligentes cum filium et dominum, qui secundum substantiam utrumque uere esse creditur et probatur; complectentes autem cogitatione et illum qui inseparabiliter ei coniungitur, et per ineffabilem cum eo copulam et filii [Baluz. filii et] domini particeps estimatur.

 Itaque sicubi filium hunc, qui sumptus est, diuina Scriptura commemorat, relatione suscipientis, iuxta unitatem, dicimus eum filium nuncupari; [a 9Kb] cum enim dicit: De Filio suo, qui factus est ei ex semine Dauid secundum carnem , [b 1Kb] nondum uerbum dicit, sed formam serui susceptam: non enim Deus est secundum carnem, nec Deus ex semine Dauid factus est, quem Filium beatus Paulus euidenter appellat. Intelligimus autem eum Filium, non quod per se dicatur Filius, sed quod illa coniunctione quam habet cum eo qui uere est Filius taliter nuncupetur.

3. [c 1Kb] Misertus est Creator perdite creature, et sine  commixtione format infantem, perducit ad etatem uirilem, incrementorum quidem processu nature similitudinem pro modo credulitatis insinuans; occulte uero eidem copulatus existens, non aberat cum formaretur, non diuidebatur cum nasceretur, loquenti coniunctus est [Baluz. et] presens, in eius actibus perseuerans, atque ibi suam connexionem sine peccato custodiens.

4. [d 13Kb] iehsu, inquit, proficiebat etate et sapientia  Hoc autem de uerbo Deo [Baluz. Dei] non potest dici, quia Deus perfectus natus est de Deo perfecto, sapientia de sapientia, uirtus de uirtute; ipse  igitur non proficit, nec enim imperfectus est, ut ad perfectionem incrementis indigeat. [a 1Kb] Non enim ei mox formato uel edito omnem propriam sapientiam Deitas contulit; sed hanc particulatim corpori tribuebat.

5. [b 1Kb] Dicite, inquit, eis: Prophetam uobis suscitabit Dominus Deus uester ex fratribus uestris tamquam me . Ex fratribus non est Deus uerbum: propheta namque est qui gratiam Spiritus accipit, et futura predicit, ministrans Spiritui, ad prenuntianda [Baluz. pronuntianda] ea que uentura sunt. Deus igitur uerbum, cui ministerium prebuit, aut cuius propheta monstratus est? uides ergo quia diuina Scriptura caute pronuntiat.

6. Precor inquit, attendite. Dicunt ad nos: Ut quid separatis ergo? uos respondete, qui non separatis.  Numquid Deus uerbum in nouissimis est temporibus? Quid aiunt? Putasne, hoc dicunt? Nequaquam, sed ante secula est. Et si ante secula est, quod est ex semine Dauid, multo magis ipse Dauid, ex quo est semen; sed non est Dauid ante secula, nam multis hominibus probatur esse posterior, et post uiginti octo generationes a Dauid, id quod est ex semine Dauid. Si autem ante secula est quod in uulua formatum est, non ex semine Dauid, et diuina Scriptura mentitur.

7. [c 1Kb] Homo ungitur iehsu Dominus noster, uerbum non ungitur: uerbum namque maius est Christo, quia Christus per sapientiam magnus effectus est. uerbum enim desursum est, iehsu autem Christus  homo hinc est: Maria non peperit uerbum, [d 1Kb] nec enim Maria erat Deus [Baluz. om. Deus]; sed hominem nobis similem genuit, meliorem uero per omnia, quia de Spiritu sancto.

8. [e 10Kb] Ad diligens cautumque dogmatum uos examen euehimus: [f 1Kb] laboramus propter uos, ne rationem Domino reddamus pro nostro silentio. Perfectus ante secula Filius perfectum eum qui ex Dauid probatur assumpsit, Filius Dei filium Dauid. Dices ergo mihi: Duos filios predicas. Non dico duos filios Dauid, numquid Deum uerbum filium Dauid asserui? Sed nec duos filios Dei secundum substantiam dico: [g 1Kb] numquid enim duos filios assero de Dei substantia genitos ante secula? Dico autem Dei uerbum habitasse in eo quod ex Dauid semine comprobatur.

 9. Non sic, inquit, in eo quod est ex semine Dauid, sicut in prophetis, habitauit Deus uerbum. Illi enim particulari quadam et modica [Baluz. modicata] quantitate sancti Spiritus gratia fruebantur; hic autem in his, in quibus interdum erant illi, iugiter permanebat, et gloria uerbi ac sapientia replebatur. Alter intelligendus procul dubio preter eum, et subsistens [Baluz. sustinens] proprie filius ac seorsum; non enim uerbum semetipsum sapientia replebat et gloria, sed alteri potius hec que sunt insignia conferebat.

10. Adoramus purpuram propter indutum, et templum propter habitatorem; formam serui propter formam Dei; [h 2Kb] agnum propter pontificem, assumptum  propter assumentem; formatum in utero uirginali propter omnium conditorem. His confessis rebus, unam offer uenerationem, non nocebit adoratio una, si res fueris ante confessus.

11. Unam dicis uenerationem, sed per unam uenerationem introducis blasphemiam, ut si una sit adoratio, sit et una substantia.

12. [a 128Kb] Non inuideo, inquit, Christo cum factus est  Deus; quod enim ipse factus est, ego factus sum, quia mee nature est.

13. [b 1Kb] Hodie iehsu factus est immortalis; quando ad eum accessit Maria post resurrectionem, dicit ei: Noli me tangere; estimabat enim illa ipsum Dominum esse qui fuerat; et nesciebat quia post resurrectionem perfectus fuerat factus.





II. THEODORETUS CYRENSIS.





ADMONITIO.

 Qui fuerit Theodoretus Cyri episcopus, quamque precellens doctrina, nemo nescit; notum pariter omnibus, quantum studuerit Nestorio, antequam, uexatione coactus ad meliorem mentem redierit. Ea de re diximus satis, quoad presens negotium, in prefatione historica; dicemus longe copiosius in auctario Theodoreti quod apparamus, ubi de uita ipsius, fide et Operibus curiosius dissertationem instituemus.

Edimus nunc collectanea Mercatoris, cuiusmodi reperiuntur in manuscriptis codicibus, auctiora daturi suo loco, non ex Mercatore, sed aliunde conquisita, non sine labore. Hisce uero collectaneis continentur ut habet  titulus, epistole et excerpta quedam, siue ex libris, siue ex sermonibus. De epistolis postea, nunc de libris quinque, quorum mentio fit a Mercatore.

Sunt autem illi ipsi sex priores, quos ex uiginti septem Theodoreti aduersus hereticos a se lectos tradit Photius; unum enim in duos dissoluit. uerum hec tota res, ut multum habet obscuritatis, ita prolixiore declaratione indiget; sed prius exscribenda que habet Photius .

»Lecti sunt Theodoreti episcopi Cyri septem et uiginti libri aduersus uarias propositiones.

»Primus liber agit contra asserentes unius fuisse nature Deum uerbum, et quod ex semine Dauid sumpsit principium; itemque aduersus eos qui Diuinitati passiones attribuunt. Secundus liber cum eisdem e Scriptura manum ualidius conserit. Tertius de eadem re disputat. Quartus sanctorum Patrum continet doctrinam de gloriosa incarnatione Domini nostri Iesu Christi Filii Dei. Quintus hereticorum colligit opiniones, quas componit cum opinione eorum qui in Christo duas naturas minime agnoscunt, et ostendit magnam eos inter se affinitatem habere. Sextus ponit unum esse Filium Dominum nostrum Iesum Christum.«

Scripserat Theodoretus, ante concilium Ephesinum, aduersus duodecim anathematismos Cyrilli, scribendique auctor fuerat Ioannes Antiochenus, qui et eamdem prouinciam dederat Andree Samosateno, ut duorum totius Orientis doctissimorum uirorum auctoritate preuerterentur animi, ne Cyrillo crederent, anathematismis, ueluti quodam compendio, fidem catholicam tradenti. Prior ille conatus successu caruit, lectis in concilio anathematismis, nec reiectis, immo catholicis Patribus in partes Cyrilli aduersus Nestorium concedentibus. Quare tentauit iterum Theodoretus, post solutam synodum, si qua ratione posset, et que prius obiecerat confirmare, et que constituta fuerant in concilio labefactare. Tentandi causa fuit, quod uel reipsa cum Nestorio aberraret; uel quod, animi affectu excecatus, non satis perspiceret, quam impie Nestorius sentiret, quam catholice Cyrillus.

Opus hoc, cuius excerpta pre manibus habemus, ita diuisit in quinque libros, ut tribus prioribus moliretur ostendere catholicum dogma euangeliis aduersari Patrumque doctrine: conficere uellet in quarto Patrum Ephesinorum sententiam hereticorum opinionibus esse affinem; quinto denique explicaret quomodo Christus sit unus Filius.

Singulos libros, etsi multis capitibus distinctos, non fuisse tamen admodum prolixos ex eo coniicio, quod Photius scribat iis maiores fuisse tres libros Eraniste, nec ipsos tamen per se ualde magnos.

Quod autem secundus et tertius in unum reipsa conflentur, indicare uidetur Photius his uerbis: Tertius de eadem re disputat; diuisos tamen puto ea differentia, quod secundus ex nouo presertim Testamento, tertius ex uetere testimonia contineret.

Totum opus inscriptum fuisse , colligitur ex parte non mediocri, quam hac inscriptione donatam ex libro bibliothece regie Latine simul et Grece exhibebimus in auctario; habuisse quoque nomen ex eodem libro conficitur. Prior appellatio ab argumento, posterior a numero librorum accepta est.

Porro autem eruditus pater Combefius Pentalogium putauit, esse idem cum libris quinque hereticarum fabularum; quo melius nichil coniici potuit ab homine qui careret ope Mercatoris differentiam indicantis inter utrumque opus .

Tempus scriptionis non improbabiliter concluditur ex epistola prima ad Himerium Nicomediensem, de his siquidem intelligi debent ista: Lectis ex Aegypto litteris destinatis, et ad nos sepe discussis, inuenimus eas doctrine quidem congruentes Ecclesie, duodecim uero capitulis contrarias esse probauimus, que usque impresentiarum impugnare perstitimus. Quare eo temporis interuallo confectos oportet quod a recessu Orientalium Epheso in patriam ad negotium pacis Ecclesiarum intercessit, id est, ann. 432.

Huius operis meminerunt ueterum plures, et primus quidem Ireneus episcopus Tyri, cum quereretur litteris ad Theodoretum scriptis, ab ipso, dum sue opinionis testes produceret Patres, pretermissum fuisse Theodorum Mopsuestenum, immo et Diodorum Tarsensem Theodori magistrum; utrumque enim reuera pretermisit hoc in opere Theodoretus, etsi longe plurimos alios proferret; uisusque est obiectionem occupasse libro quarto, parte ultima, ubi de ista re iterum sermo erit. Cur ita uideatur, causa est, primum, quod Ireneus scriberet ad Theodoretum eo fere tempore quo diximus editum istud opus, quando scilicet agebatur negotium pacis inter Ecclesias, mitterenturque ultro citroque fidei expositiones uerbis quibusdam ambiguis studiose composite.

Deinde uero Iustinianus imperator in sacra ad Patres u synodi, cum queritur impietatem a Nestorio traditam iterum introduci per Theodorum Mopsuestenum Nestorii magistrum, etc., necnon per impia conscripta Theodoreti, que contra rectam fidem, et Ephesinam primam synodum, et contra sancte memorie Cyrillum exposuit, etc.

Quinte synodi Patres, can. 13: Si quis defendit impia Theodoreti conscripta, que contra rectam fidem, et contra primam Ephesinam synodum, et sanctum Cyrillum, et duodecim eius capitula exposuit, et omnia que conscripsit pro Theodoro et Nestorio impiis, etc., anathema sit.

Nihil porro Mercator aliud hisce collectaneis ostendere nititur, quam quod Theodoretus eadem que Theodorus et Nestorius senserit, id est, duos reipsa filios duosque dominos distinxerit; atque ita filium uirginis merum esse reuera hominem ratus sit, quantumcumque contrariam opinionem tenere uideri uoluerit. Id uero efficit Mercator duobus argumentis, consonantia uocum et sententiarum Theodoreti cum prefatis duobus, et professo in utrumque studio, odioque in sanctum Cyrillum et Patres Ephesinos, quos Arianorum atque Apollinaristarum nomine traducit.

Nec mirum sit tibi, lector, Mercatorem Theodoreto uiro magni nominis tantam accusationem tam grauibus uerbis struere. Maluit egregius fidei defensor adherere toti Ecclesie, quam homini turbarum aliquanto amantiori quam uerus prudensque ueritatis zelus permittat. Marius certe tunc scripsit, cum dubia foret Theodoreti fides apud sanctos, nec adhuc in sacra synodo Chalcedonensi contestata esset.

Mercatoris iudicium approbauit Gregorius Magnus, si modo, quod docti confitentur, nomine Pelagii sui predecessoris, ipse adhuc in minoribus constitutus, scripsit epistolam, siue librum, ad Eliam Aquileiensem et alios Istrie episcopos schismaticos, qui damnationi trium capitulorum non consentiebant. Obiicit enim Theodoreto eadem que Mercator iisdem excerptis testimoniis et iisdem, immo totidem, uerbis. Suis singula proferemus locis. uidesis epistolam cap. 20, unde quatuor intelliges.

Primum, codicem Marii Mercatoris a Gregorio Magno uisum; inde enim omnia excripsit que loco mox citato bene multa profert. Alterum, in eodem codice cum litteris Theodoreti fuisse quoque reprehensiones anathematismorum Cyrilli, et excerpta de libris de quibus nunc agitur, quomodo sunt reipsa in manuscriptis nostris. Tertium, eumdem esse omnium interpretem, Mercatorem scilicet; totidem enim uerbis a Gregorio citantur. Quartum, quam opinionem de Theodoreto, nondum in Chalcedonensi concilio fidem professo, Gregorius  concepisset; ipsum enim ait contra rectam fidem scripsisse, sancte Ecclesie diuersa sensisse, post errorem recte sapuisse, destruxisse unitatem Deitatis et humanitatis in Christo, composuisse scripta praua, heretica et omni impietate plena; quibus subiungit Mercatoris Theodoretum acerbius compellantis defensionem. Quis non uideat quanta temeritate plenum sit Theodoreti scripta superbiendo defendere, que eumdem ipsum constat, recta post confitendo, damnasse? Et postea: Sola eius heretica scripta respuentes, et cum synodo adhuc Nestorianum insequimur, et cum synodo Theodoretum recta profitentem ueneramur.

Atque hec, siue Pelagius ipse papa scripserit, siue Gregorius adhuc diaconus, pontificis nomine, maxima sane auctoritate pollent, maiore saltem quam qui contraria Mercatori meo sentiunt.

Obserua, lector, Gregorium, cum de tribus capitulis in epistola scriberet, de duobus ea posuisse que ex quinta synodo sumpserat: cum autem accessit ad tertium de Theodoreto, ex solo Mercatore accepisse collectanea, et licet quedam in u synodo etiam legantur, ueluti que pertinent ad primum anathematismum, in iis tamen, relicto textu u synodi, Mercatoris uersionem pretulisse.



EXCERPTA THEODORETI Ex libris quinque quos aduersus B. Cyrillum Alexandrine ciuitatis antistitem sanctumque concilium Ephesinum, a quo Nestorius damnatus est, diabolo instigante, conscripsit.



EXCERPTUM PRIMUM. Ex prefatione Theodoreti in quinque libros aduersus beatum Cyrillum et sanctum concilium Ephesinum. EXCERPTUM PRIMUM.


Priusquam conuentus apud Ephesum celebraretur, duodecim capitulis strictim aperteque restitimus, ut prescius horum fieret intellectus etiam rudiorum, et rationis expertium. Quia uero se manifestum, qui ista protulit, in concilio declarauit, et plures ex his qui conuenerant, imperiti [Baluz. imperitia] potius, nec ulla dogmatis imbuti notitia, pia hec arbitrati sunt; opere pretium uisum est, iterum contra niti, sermonemque distendere et succisam [Baluz. successam] blasphemiam multipliciter confutare, ut ignorantibus euidentius approbemus quemadmodum euangeliis  declarentur aduersa que nunc ab istis maxime proferuntur.



EXCERPTUM SECUNDUM. Eiusdem ex libro ipsius operis [a 1Kb] primo.

Idcirco Emmanuel iampridem, et ante multa natiuitatis tempora ex uirgine [Baluz. uirginis], appellatus est paruulus. Emmanuel autem, et eius qui sumpsit, et eius qui assumptus est, naturas insinuat;  nobiscum enim Deus interpretatur, hoc est, in nostra natura Deus, in homine Deus, Deus et homo, [b 14Kb] Deus homo factus, Deus natura hominis incircumscripto se uestiens, Deus in templo humano, Deus nobiscum, Deus propter unitatem eius quem ex nobis accepit. Ergo non solum Deus, sed etiam homo est Emmanuel; ipse uero et Christus appellatus est, et iehsu nominatus, et Saluator uocatus.


Item ex eodem libro primo.

[c 11Kb] Si permixtio aut confusio fieret, atque una ex utraque substantia redderetur, neque Deus esset [Baluz. mansisset] Deus, nec templum existeret templum; sed et Deus templum, et templum natura Deus esset, id enim operatur admixtio; et si hoc ita est, non conuenienter Dominus ait: Soluite templum hoc,  et in triduo suscitabo illud . Oportebat enim ut diceret: Soluite me, et in tribus diebus resurgam; siquidem due nature unam permixtionis temperamento fecissent.



EXCERPTUM TERTIUM. Item eiusdem de libro [d 1Kb] secundo.

[e 1Kb] Sed et Gabriel euangelizans uirgini, sicut Lucas  beatus exponit: Ecce, inquit, in utero concipies, et paries filium, et uocabis nomen eius Iesum; hic erit magnus, et Filius Altissimi uocabitur, et dabit illi Deus sedem Dauid patris sui, et regnabit hic super domum Iacob in eternum, et regni eius non erit finis. Ideoque et quod nascetur ex te sanctum, uocabitur Filius Dei . Considerate, quod hic etiam cuncta dicantur humanitus. Erit, inquit , magnus, non dixit, est: et Filius Altissimi uocabitur, non dixit, uocatur, aut est; non dixit, habet sedem Dauid Patris sui, sed dabit ei; et regnabit, non dixit, regnat. Super quos? Super domum Iacob, non dixit super angelos et archangelos. Et iterum, sanctum uocabitur Filius Dei, non dixit, uocatur.

[a 1Kb] Quid ad hec dicitis, qui ueritati proprias passiones  proponentes [Baluz. preponentes], propter humana certamina, Deo prelium passi estis inferre? Cui ista conueniunt? Deo, et qui semper est [Bal. add. et Domino], et regi, et sancto, et Filio Dei? An autem templo, quod ex semine Dauid sumptum [Baluz. sanctum est] et propter unitatem Dei uerbi hec ipsa promeruit?


Itemque ibi post paululum.

Non itaque Dei [Baluz. Deum] uerbum post natiuitatem uirginis magnum futurum esse predixit; sed templum, quod ex uirgine sanctum, assumptum, unitum, et connuncupatum etiam ipsum filius; non ut duos filios adoremus, sed ut in templo uisibili Deum inuisibilem contuentes, unam illi uenerationis gloriam deferamus.


 Item in eodem libro secundo.

[b 1Kb] Cum inueneris: [c 1Kb] Dominus autem plenus Spiritu sancto regressus a Iordane . Et iterum: Egressus est iehsu in uirtute Spiritus in Galileam . Non Dei uerbum cooperatione uel auxilio eguisse Spiritus arbitreris; sed uisibile templum, quod uariis Spiritus sancti donationibus fruebatur.


 Itemque ibidem post aliquanta.

Ut autem duarum naturarum diuisionem manifeste peruideas, ad doctrinam ipsius Domini ueniamus. Accesserunt ad eum Iudei dicentes: Quod signum ostendis nobis, quia hec facis ? Respondit iehsu: Soluite templum hoc, demonstratiua uoce eos ad uisibile pertrahens, et in tribus diebus suscitabo illud , Deitatis potentiam audientibus manifestans.


Ex eodem libro.

Hunc Deus auctorem et Saluatorem exaltauit . Quis igitur exaltatus? Non excelsus, sed ea natura, quam Deitas exaltauit [Baluz. excitauit], quam Iudei interemerunt suspendentes in ligno; hec enim  exaltata est, coniunctione eius qui sumpsit eam, et habitauit in ea.


Ex eodem libro.

Manifestum est, inquit, quis die tertia resurrexit, et quis hoc resuscitauit, secundum Saluatoris promissionem dicentis: Soluite templum hoc, et in triduo reedificabo illud . Quod tertia die resurrexit, hoc suspenderunt in ligno Iudei: Hoc unxit Deus Spiritu sancto et uirtute . Non enim Deus uerbum unctione aut operatione sancti Spiritus eguit; sed templum, quod ex semine Dauid assumens sibimet copulauit, [d 1Kb] et hoc euidenter ostendit Apostolus commemorans unctionem que a Deo facta est; et Spiritum sanctum a quo unctus est, et uirtutem qua fruebatur; et quemadmodum sanitatem operatus  est: Quoniam, inquit, Deus erat in illo .


Ex eodem libro.

Paulominus ab angelis minoratum uidemus Iesum propter passionem mortis, gloria et honore coronatum, ut sine Deo pro omnibus gustaret mortem . Diuidit a passione, ut [e 81Kb] sine Deo, inquit, pro omnibus  gustaret mortem. Hunc etenim et paulominus ab angelis asserit minoratum; uerbum autem Deus non minor angelis, sed creator est angelorum, et uirtutum, et dominationum, et omnis inuisibilis et uisibilis creature.


Ex eodem libro.

[a 1Kb] Unum his omnibus adiiciens testimonium, sermoni terminum dabo: [b 1Kb] iehsu Christus heri et hodie, ipse et in secula. Quomodo igitur , quomodo ipse idem heri et hodie et in secula, et temporalis et eternus, et in tempore et super tempora? Nam si eternus est, temporalis non est; et si in tempore est, super tempus non est.


[ [c 1Kb] uerba Marii Mercatoris.

 Item eiusdem ex libro quarto, post testimonia sanctorum Patrum que scelestus et impius ad suum nefarium sensum retorquere contendit, [d 1Kb] post assertionem ei in nonnullorum hereticorum  non timuit facere mentionem quos summis quoque laudibus efferre molitus est, hec in iniuriam  sanctorum Patrum qui apud Ephesum Nestorium damnauerunt sub exclamatione protulit dicens:]

[e 10Kb] Audite, surdi, et ceci, respicite. Et quis est cecus et surdus, nisi qui mente captus est, nec uult intendere ueritati, oculos suos claudens radiis, et se luminibus priuans? Magistrum ergo ueritatis audite iure precipientem, uoces euangelicas apostolicasque diuidere, et Deitati quidem sublimes ascribere, humiles autem humanitati deputare. Tandemque desinite huic pie diuisioni resistere; nec metu anathematis pauorem simplicioribus inferatis. Nos enim tamquam purgamenta, que a uobis formidolosa proferuntur, attendimus, sanctorumque Patrum magisteria custodimus.


uerba Marii Mercatoris

 His uerbis profanus iste, tam in Nestorium quam in [Baluz. add. eius] similes recte latam sub anathematis interpositione sententiam, ut estimat, attenuare contendit, ne sectatores et complices metu presentis et future pene, dogmata prauitatis abiiciant, et ad unitatis tramitem uenire nitantur. Denique ut nequitia cordis eius euidenter appareat, in ultima  parte quarti libri Theodorum Mopsuestene [Baluz. Mamsuestine] ciuitatis episcopum, quem omnes fere catholici hereticum esse cognoscunt, suis preconiis ita concelebrat.



EXCERPTUM QUARTUM. Ex ultima parte libri [a 2Kb] quarti Theodoreti.

Idcirco, inquit, magnum Theodorum, propugnatorem pietatis, et euangelicorum defensorem preconiorum, in medium non deduxi, quia et ipse, propter nescio que, nobiscum impugnatur a uobis; et post sudores quamplurimos et labores conquisitos [Baluz. loco requisitos], post tot certamina et studia numerosa, non externorum, sed suorum sociorumque fidei calumniis appetitur; oportebat enim, eum cum Paulo post gentilium, et latronum, etiam falsorum fratrum  , eius denique generis enumerare pericula. Huius rei gratia tantum uirum sponte preterire uoluimus.



EXCERPTUM QUINTUM. Item in quinto libro, qui est totius eius operis extremus. uerba Marii Mercatoris.

Hanc calumniam sancte synodo que Nestorium iure perculit, exsecrandus iste struere nititur, ut audeat dicere, beatos Patres qui apud Ephesum conuenerunt, non recti dogmatis intentione, sed timore  [Baluz. liuore] potius, illam protulisse sententiam, quatenus Apollinaris olim sepulta perfidia per eos renouata esse uideatur; hanc autem contumeliam in sanctos Dei pontifices his perfidus uerbis exaggerat.


Ex libro quinto Theodoreti pro Theodoro.

[b 2Kb] Tantum ualuit inuidia, cui uos mancipastis, ut que olim per unum aut duos, et hos latentes, Apollinaris loquebatur, hec nunc per multos Ecclesie presules congregationibus Ecclesiarum sacris exhibeat, et tales [Baluz. lethales] herbe per pastores gregibus offerantur, luporumque morsus, rectorum ministerio, rationalibus ouibus infligantur; et qui in duabus aut in tribus ciuitatibus extra murorum septa, paucos alloquebatur, quos etiam uariis canticis  seducebat, nunc iste per uos in mediis tripudiat urbibus; eius enim predicatis errores, et uocum nouitatibus decoramini, reparantes eius blasphemiam, que iam fuerat consumpta temporibus.


uerba Marii Mercatoris.

Qualem unitatem Deitatis et humanitatis idem Theodoretus fateretur, per que scripsit necessario declaratur his uerbis.



EXCERPTUM SEXTUM. Ex eodem libro.

[c 20Kb] Quod, inquit, Dominus de uiro et uxore ait, ut  iam non sint duo, sed una caro , [a 1Kb] naturis procul dubio constantibus, sed discretionem habentibus; et sicut ibi nichil obest duorum numerus quominus una caro dicatur, certum est enim qualiter una dicatur; ita et hic persone unitas nichil obest differentie naturarum. Denique cum naturas discernimus, Dei uerbi naturam integram dicimus, et personam sine dubitatione perfectam; nec enim sine persona fas est asseuerare substantiam; perfectam quoque naturam humanam cum sua persona similiter confitemur. Cum uero ad coniunctionem respicimus, tunc demum unam personam merito nuncupamus.



EXCERPTUM SEPTIMUM. Item ex eiusdem libri capitulo decimo quinto.

Hec, inquit, Apollinaris arguunt uanitatem, qui  pro ratione uel mente Deum uerbum in assumpta carne asserit habitasse. Nam si non habuit humanam mentem assumpta natura, Deus quidem erit, qui contra diabolum certauit, Deus etiam qui uictoriam operatus est; Deo autem operante uictoriam, ego quidem de hac uictoria nichil utilitatis accepi, uelut qui nichil huic inferre potuerim; sed et letitia, que ex hac re contigit, priuor, super triumphis alienis exsultans. Tripudiat autem diabolus et extollitur, et superbit atque gloriatur, quasi cum Deo luctatus sit; magnum est enim illi etiam a Deo superari.


Item ex eiusdem libri capitulo decimo sexto.

[b 16Kb] Hac etiam usus defensione conuenienter diabolus Deo dicere poterat: Ego, Domine, creator uniuersorum,  non contra te certamen assumpsi; scio namque  dignitatem tuam, intelligo potestatem, cognosco dominationem, fateor seruitutem, quamuis refuga esse cognoscar; uictoriam uero cedo et angelis, et omni celesti multitudini, ex quibus aliquando et ego infelix exstiteram; contra hunc autem suscepi certamen, quem de limo formasti, et ad imaginem tuam fecisti, et ratione honorasti, et paradisi ciuem constituisti, et terre marisque dominum demonstrasti. Hunc seductione, non necessitate, decepi; hunc usque in hodiernum diem superare, deiicere ac morti tradere non cesso; perseuero hunc ad stadium perducens, et mecum luctari precipiens [Baluz. percipiens]: ipse spectator assiste; etiam arte, quam athlete insumunt, ostende luctari, demonstra et instituta certaminis, unge [Baluz. ungue] ut uoles;  tantum ne huic auxilium prebeas; non enim sic audax ego et mente priuatus, ut aduersum te factorem certare pertentem. Hec ad Saluatorem Christum iuste diabolus diceret, si non esset homo, sed Deus, qui pro homine decertaret.


De capitulo uigesimo nono.

Dei Filius homini inseparabiliter adiunctus, eum disciplinam summe uirtutis edocuit, et a peccatorum iaculis illesum custodiuit, et integrum et superiorem diabolica fraude monstrauit, mortemque ad breue tempus gustare permittens, protinus ab eius tyrannide liberauit, et participatum ei proprie uite contribuit, ad celos euexit, et ad dexteram sedere magnitudinis fecit, et donauit illi nomen quod est super omne nomen; dignitatem suam eidem conferens, et  appellationem nature eius assumens.



EXCERPTA EX EPISTOLIS THEODORETI.


 Hactenus de libro , seu Pentalogio, nunc de epistolis, et de ea primum quam Theodoretus Nestorio scripsit, cuique Mercator a se in Latinum sermonem conuerse prefationem hanc preposuit.

 [a 1Kb] Nestorio in exsilio pro sua perfidia constituto, scripsit epistolam Theodoretus, qua patefacit, non  [a 2Kb] honoris amore, sed ipsa ueritate compulsus, probasse se dogma beati Cyrilli, quem uocat [b 1Kb] Aegyptium; in damnationem uero eiusdem Nestorii nullo modo prebere consensum.



Epistola [c 1Kb] Theodoreti ad Nestorium.

Domine meo uere Dei amantissimo et uenerando sancto Patri Nestorio episcopo, Theodoretus in Domino salutem.

Quod urbana me conuersatio et obsequium gloriaque non superet, nec excelsis indigeam sedibus, arbitror tuam cognoscere sanctitatem. Nam etsi nichil aliud, saltem solitudo ciuitatis, cuius dispensationem uideor esse sortitus, hanc me philosophiam sufficienter edocuit, quam constat ad solitudinis cumulum  etiam turbas habere causarum, que retardare plurimos ualeant, etiam qui rebus talibus nimis exsultant.

Nullus igitur tue persuadeat sanctitati, quod ego presul esse desiderans, clausis oculis, uelut recta dogmata, Aegyptia scripta susceperim: nam, per ipsam fateor ueritatem, sepius ea reuoluens, et diligenter examinans, ab heretica prauitate libera deprehendi,  et aliquam illis imponere maculam formidaui; non tamen uelut is approbetur, qui toti mundo causa perturbationis exstiterit; et spero me pro hac re nullis delictis in die iudicii subiacere, quia iudex iustus explorat propositum singulorum.

His autem que contra tuam uenerationem iniuste atque inique patrata sunt, nec si mihi utramque manum quis abscinderet, potero prebere consensum, diuina procul dubio mihi cooperante gratia, et infirmitatem anime subleuante.

Hoc autem etiam his qui hec exigunt certum litteris feci, et uestre [Baluz. tue] sanctitati [d 1Kb] quid eis a me rescriptum sit exempla transmisi, quatenus agnoscat quod nullum tempus nos per diuinam gratiam commutabit [Baluz. commutauit . . . ostendit], nec  polypodas, nec chameleontas [Al. uersipelliones] ostendet, quod illi quidem petras, hi uero folia iuxta colores proprios imitentur. Omnem que cum tua ueneratione est in Domino fraternitatem ego et qui mecum sunt plurimum salutamus.





uerba Marii Mercatoris.

Aliam in fauorem Nestorianorum [e 3Kb] Constantinopolim  destinauit, in qua dicit quod duas quidem naturas et cetera pietatis dogmata confiteretur, ut Aegyptii; de iniquitate uero, que in Nestorium commissa est, nulla sit correptio subsecuta.



[a 1Kb] Theodoreti ad Andream monachum Constantinopolitanum.

Et post alia.

Fidelis autem Deus, qui non patietur, neque nos neque uos tentari supra id quod possumus; sed faciet cum tentatione etiam exitum , ut tolerare possimus, et mendacium quidem redarguet: quamuis et nunc assertio probetur mendacii confutata, et ueritatis ostensa potentia.

[b 1Kb] Ecce enim qui Saluatoris Christi naturas impia ratiocinatione confuderant, et unam naturam ausi  fuerant predicare, ac Deitati passiones adiungere: propterea etiam sanctissimo et uenerando summi Dei pontifici Nestorio insultarant [Baluz. resultarunt], [c 1Kb] uelut quodam chamo et freno , secundum prophetam, maxillis omnino confractis, et a prauis ad recta perductis, ueritatem iterum addidicerunt,  utentes eius assertione, qui pro ueritate bella sustinuit. Pro una namque natura duas impresentiarum confitentur , et Deitatem Christi impassibilem [Baluz. in passibilitate] uenerantur, et carnis esse edisserunt passiones, et euangelicas diuidunt uoces, et Deitati quidem sublimes, et Deo dignas ascribunt, humiles autem assignant humanitati; talia namque nunc ab Aegypto scripta delata sunt.





uerba Marii Mercatoris.

Aliam quoque scripsit ad Andream Samosatenum episcopum, lectis sancti Cyrilli pontificis Alexandrini litteris [d 1Kb] a Beroa directis.



Theodoreti [e 1Kb] ad Andream Samosatenum episcopum.

Magnificus uir Aristolaus ab Aegypto magistrianum  [Baluz. Magisterianum] cum litteris Cyrilli destinauit, quibus anathematizat Arium, Eunomium, Apollinarem, eosque qui Deitatem Christi passibilem dicunt, et qui confusionem atque permixtionem duarum asserunt naturarum; et super hoc quidem gauisi sumus, quamuis [f 2Kb] propositionem nostram ille diffugeret.

 Exigit autem subscriptionem facte dudum damnationis, et ut anathematizetur sancti episcopi dogma Nestorii. Scit autem uestra sanctitas quod si quis [a 11Kb] indiscrete doctrinam anathematizet eiusdem sanctissimi et uenerabilis episcopi, idem est ac si pietatem anathematizare uideatur.

Oportet ergo, si omnino compellimur, eos anathematizare qui purum dicunt hominem Christum, aut qui in duos filios unum Dominum nostrum Iesum Christum diuidunt, et qui eius abnegant Deitatem, etc.

[b 2Kb] Existimo pre omnibus maxime satisfactum esse domino meo sanctissimo et uenerando Ioanni episcopo, quod nullatenus acquiescam in damnationem domini mei sanctissimi et uenerandi Nestorii episcopi  [c 1Kb] prebere consensum, nec uiolare communem promissionem [d 1Kb] que in Tarso, et Chalcedone, et Epheso facta est: meminit enim et eorum que nuper apud Antiochiam post nostrum regressum a nobis sepe deprompta sunt. Nullus igitur tuam decipiat sanctitatem, quod ego acquiescam hoc aliquando facere, Deo procul dubio mihi cooperante, et me confortante.



Theodoreti [e 1Kb] epistola ad Himerium episcopum Nicomedie.

Inter cetera. Intentionem nostram certam tue facimus  sanctitati, quod [f 1Kb] lectis ex Aegypto litteris destinatis, et apud nos sepe discussis, inuenimus eas doctrine quidem congruentes Ecclesie; [g 1Kb] duodecim uero capitulis contrarias esse probauimus, que usque impresentiarum impugnare [h 16Kb] perstitimus.

[i 1Kb] Placuit igitur nobis, ut si sanctitates uestre receperint Ecclesias diuinitus sibi commissas, Aegyptiis et Constantinopolitanis communicare, aliisque qui contra nos cum eis militasse noscuntur, quia nostram fidem, magis autem apostolorum, se habere professi sunt; damnationi uero uenerandi et sanctissimi Nestorii, que facta dicitur, non prebere consensum. Iniquum namque uere et impium comprobamus, si iisdem criminibus quibus et socius eius reus exstiterat, illi quidem ueniam largiri, huic autem ostium  penitentie claudere; multo igitur magis iniquum et magis impium, innocentem morti tradere.

Sciat igitur sanctitas uestra quod non prius eis communicandum esse censemus, quam uestras recipiatis Ecclesias. Hec autem non solus ego, sed omnes sanctissimi nostre regionis episcopi, habito concilio, decreuerunt. [i 1Kb] Et ante iam tue sanctitati predixi, quia si domini mei uenerabilis et sanctissimi episcopi Nestorii fuerit dogma damnatum, nec ego his qui hoc faciunt communicabo. Quod si tue sanctitati placuerit  id ipsum litteris inserere, que Antiochiam dirigentur, hoc fiat; ne ergo differatur obsecro, tuis herendo uestigiis.



[a 1Kb] Ad eumdem, postquam resciuit Ioannem anathematizasse dogma Nestorii.

Post alia. Non, inquit, tuam lateat sanctitatem quod postquam legi epistolam que imperatori directa est, nimis animo dolui; quia manifeste cognosco quod is qui hanc scripsit, idipsum sentiens, indiscrete atque inique damnauit eum [b 1Kb] qui nichil preter doctrinam sanam nouit aliquid et docuit [Baluz. noui aliquid docuit]. Sed anathematismus insertus, licet idoneus sit amplius quam consensus damnationis eius turbare lectorem, tamen, quia non indiscrete, sed sub quadam consideratione positus est, solatium prestitit.  Nec enim dixit: Anathematizamus doctrinam eius; sed quecumque aliter dixit aut sensit quam doctrina apostolica continet.





uerba Marii Mercatoris.

Item ex gestis que contra Domnum Antiochenum episcopum conscripta sunt, in quibus accusatur idem Domnus, quod, eo presente, palam in Ecclesia, ausus sit idem nefandissimus Theodoretus, post obitum sancte recordationis Cyrilli Alexandrini pontificis, insultans beate dormitioni eius, ita proferre.



Ex sermone Antiochie habito a Theodoreto, post obitum sancti Cyrilli.

[c 1Kb] Nemo iam neminem blasphemare compellit. Ubi  sunt qui dicunt quia Deus est qui crucifixus est? Non est crucifixus Deus, sed homo crucifixus est iehsu Christus. Deus autem templum suum ex Dauid suscitauit, sicut idem Dauid ante predixit: Homo generat hominem. Natura autem Dei Filius est Deus uerbum; Christus autem filius est Dauid: sed Dei Filius templum non est [Baluz. filii templum est]. Contentio ultra iam non est, sub uno iugo Aegyptus et Oriens conuenerunt, mortua est inuidia, et consepulta illi est heresis. Iam quiescunt qui passum predicant Deum, etc.



Alia uersio in u synodo, non uerbis tantum, sed etiam sententiis nonnullis diuersa.

Nemo neminem iam cogit blasphemare. Ubi sunt  dicentes quod Deus est qui crucifixus est? Non crucifigitur Deus; homo crucifixus est iehsu Christus qui ex semine est Dauid, filius Abrahe. Homo est, qui mortuus est iehsu Christus. Deus uero uerbum resuscitauit suum templum, qui est ex Dauid, sicut Dauid locutus est: Homo hominem generat. Qui uero natura Filius Dei est, hic est Deus uerbum. Christus uero est filius Dauid; sed templum est Filii Dei. Non iam est contentio, Oriens et Aegyptus sub uno iugo est, mortua est inuidia, et cum eo obruta est contentio. Requiescant theopathite.





III. EUTHERIUS THYANENSIS.





MARII MERCATORIS PRAEFATIO. [a 2Kb] De Eutherio Nestoriane partis episcopo, [b 1Kb] eiusque sermonibus aduersus S. Cyrilli et catholicorum aliquot sententias.

 [c 1Kb] Patefactis hactenus Nestorii Theodorique ac Theodoreti blasphemiis, quod eadem fuerit Eutherii ac illorum impietas, sed callidius, atque adeo perniciosius, insinuata fidelium animis, approbemus ex sermonibus quos conscripsit, in aliquot catholicorum sententias, et eam maxime beati Cyrilli Alexandrini pontificis, quam de Christo protulit dicens: [d 40Kb] PASSUS EST IMPASSIBILITER. Que sententia catholice ueritatis auctoritate munita hoc asserere nititur, ut unus idemque Dei Filius, secundum Deitatem impassibilis, secundum carnem passibilis esse credatur; sicut et [e 2Kb] sanctus Ambrosius Mediolanensis episcopus in libro de Incarnatione Christi his edisserit uerbis : Moriebatur, et non moriebatur; sepeliebatur, et non sepeliebatur; resurgebat, et non resurgebat, quia corpus proprium suscitabat; quia quod cecidit, hoc resurgit; quod non cecidit, non resurgit.

Sed Nestorii sectatores unum in duos filios diuidentes, alterius uoluntates, et alterius passiones separant; nec credunt natum Deum de uirgine secundum carnem; nec dicunt secundum carnem crucis iniuriam pertulisse; sed hominis has contumelias asserentes, arcanum salutifere dispensationis a uerbo Dei secernunt, ac sic ingrati tantis eius beneficiis approbantur.


 uerba Marii Mercatoris.

Sed iam supradicti Eutherii uersuta prauitas, et  nichil apud fideles ulterius ualitura prodatur.



FRAGMENTUM Ex Eutherii Nestoriani sermone aduersus S. Cyrillum, interprete Mario Mercatore.


 O considerata inconsiderate sapientie [a 1Kb] luxuria, et disciplina edificans simul et destruens, sicut infantes in arena ludere conspicimus: PASSUS EST IMPASSIBILITER. Priusquam audiam quod passus est, intelligentiam fugit quod passus est: illatum namque impassibiliter, non sinit manere quod passus est (Baluz. add. impassibiliter]. Si passus est, quomodo impassibiliter? Si impassibiliter, quomodo passus est? [b 1Kb] Fabulemur ineffabiliter, et sentiamus insensibiliter. Quis umquam uidit ruentem sine ruina, resurgentem sine resurrectione, dolentem sine dolore, sapientem sine sapientia, iuuantem sine adiutorio, soluentem insolubiliter? Et admittam: Passus est impassibiliter.

Paulus, inquit, in tertium celum conscendens, et ineffabiles in celo [Baluz. paradiso] sermones audiens,  nichil tale protulit, forsitan istis expositionem sublimissimam relinquens. Hic enim non dixit: Passus est impassibiliter, sed: Didicit ex his que passus est subiectionem ; et: Tentatus per omnia iuxta similitudinem absque peccato ; atque ita procul abstulit talium deliramenta uerborum. Qui enim per omnia tentatus est iuxta similitudinem, si passus est, passibiliter [Baluz. impassibiliter] passus  est, ut per omnia similitudo seruetur, aut certe alii monstrentur impassibiliter passi, ut custodiatur eorum similitudo quam gessit.

Itaque aut Saluatorem passum ueraciter confitendum est, aut alios quosque [Baluz. quoque] credendum impassibiliter passos, ad quorum tentatus similitudinem Dominus predicatur.

Que autem patientie erit ostensio, si passus est impassibiliter? Quomodo predicabitur patientia Christi, si dolorem patiendo non sensit? Quomodo etiam monstrabitur ineffabilis et incomparabilis erga homines dilectio Christi, si passio eius sine dolore peracta est? Quis non diligat [Baluz. eligat] pati, non solum pro amicis, sed etiam pro inimicis, si pati impassibiliter liceat?

 Cur autem et Dominus aiebat: Spiritus promptus est, caro autem infirma , si passionem incipiebat sine dolore perferre? Quare et ad Patrem clamabat: Pater, si possibile est, transeat a me calix iste . Propter quid etiam preces ad eum supplicationesque cum clamore ualido et lacrymis offerebat, qui eum de morte posset eripere ?





EPILOGUS.


 Hec interim cursim, ne modum libri supergredi uideamur, expressimus, plurimorum uirulenta contagia simplicitatem fidelium [Baluz. add. simplici teste] fallentium, congruo tempore, fauente Deo, diffusius prodituri.

Sed nunc hanc ipsam Nestorianam perfidiam licet in huius operis fine nonnullis exemplis arguere.

Dic, o heresis ingrata, crudelis, et impia, cui Christi Domini nostri uoluntaria pro nobis exinanitio improbata [Baluz. probrosa] est, et uisa humilitas diuine dignationis indigna: que cum Iudeis et gentilibus crucem Christi scandalum et stultitiam reputas, nec Deum factum hominem tulisse passiones impassibiliter confiteris; si Nilus Aegypti in sua natura persistens, fuit Aegyptiis sanguis ; Hebreis  autem aqua potabilis; si dies lumen Isrelitis exhibuit , tenebras hostibus, quas merebantur, effudit; si fornax Babylonia tres pueros rorefecit, Babylonios incendio concremauit ; cur tibi indignum aut impossibile  uideatur, unum eumdemque Filium, propter utramque naturam, pro nobis impassibiliter fuisse perpessum? Si hec uis creature atque potentia est, cur id ipsum Creator implere non potuit, qui omnia quecumque uoluit, fecit, in celo et in terra, in mari, et in omnibus abyssis ?

[ [a 1Kb] Sed ne solita calumnia Nestorii sectatores et [b 1Kb] Eutychianos criminentur qui suo dogmati nefario reluctantur. Est enim hoc heresibus utriusque concretum, ut contra quamlibet earum catholicus disputator assurgat, neutri crimen suspicionis effugiat, dum nos Eutychianam refellentes insaniam Nestorianos appellare non desinant, et e contra Nestorii complices catholica ueritate conuicti refutatores suos Eutychianos existere mentiantur; necessarium profecto credidimus  utramque prauitatem sua per plurimos ignorantia serpentem beatissimi Patris Ioannis Tomitane urbis episcopi prouincie Scythie, [c 1Kb] sermonibus prodere.



LIBER QUARTUS, In quo continentur DISSERTATIONES DUO:---prima, DE HAERESI ET LIBRIS NESTORII;---altera, DE SYNODIS IN CAUSA NESTORIANA HABITIS a tempore motarum turbarum ad pacem Ecclesiis redditam.





DISSERTATIO PRIMA DE HAERESI ET LIBRIS NESTORII, Ad hec uerba Marii Mercatoris: In eo igitur Paulo Samosateno  coniungitur, in quo habitatorem et habitaculum pro meritis separat, diuidens quod unicuique eorum sit proprium, ex diuersitate nature, quod quidem illis ambobus cum Ebione et Photino et Galata Marcello commune est .

 Post exhibita libris precedentibus Nestorii Theodorique Mopsuesteni, et Theodoreti, ac Eutherii Opera que Mercator collegit, non erit, opinor, inutile, nec alienum a re quam agimus, etsi forte non mediocriter operosum, Nestorianam heresim plane aperteque exponere; ipsoque per se Nestorio testimonium dicente, ostendere, cuiusmodi tandem fuerit impietas, que totum orbem commouit, Christumque de solio Diuinitatis deturbare conata est.

A uariis illa uarie exhibetur, et certe tam implicitis, siue erroribus, siue loquendi fraudibus, quasi contexta est, ut non modo recentioribus, qui procul distant, sed ueteribus etiam, et eiusdem etatis hominibus illuserit.

Conducet qualiscumque hec opera ad faciendam Mercatori fidem, et eam quidem tanto maiorem, quanto constabit inde certius quam subtiliter heresim ipse captantem latebras, et deprehenderit, et in lucem produxerit; etiam tum cum multiplices subinde formas induens, acutissimos quoque fugeret.

 Conducet quoque ad Ecclesie auctoritatem stabiliendam; fuerunt enim pristinis temporibus pauci quidam, sunt et nostris longe plures quos conuinci fidei pariter ac ueritatis interest; si quidem opinantur Nestorium, uel nullatenus errasse, quod dictu impium; uel leuiter, quod temerarium; uel ultra modum, quod iniustum.

Nestorium certe Theodoretus ita purum erroris ratus est, et eius doctrinam damnasse crederet esse idem quod ipsimet pietati anathema dicere. Scripsit Socrates de sola Nestorio uocula questionem motam esse. Eidem uitio uertit quisquis posuit epitaphium heresi Nestoriane, quod assereret Christum meritis operum et laborum mercede factum esse Deum: nec pie Theodoretus, nec prudenter Socrates, nec peta iuste uidetur sensisse.

Ipsis tamen nonnulli, etiam etate nostra, adherent: et Theodoreto quidem Sacramentariorum plures, quod minus mirandum; Socrati uero homines  preferuide etatis et contentiose mentis, quod non insolens; pete multi etiam magni nominis magneque doctrine uiri, quod dolendum. uerum etsi dispar est omnium sententia, par tamen iniquitas, cum et scelus sit Christi hostem absoluere, et iniustitia hominem sceleratissimum alienis criminibus onerare.

Quam honestum porro est, quamque utile uersari in hoc opere, tam arduum illud ipsum ac difficile uidetur; sunt enim in hac questione pro citatis auctoribus preiudicia, nec pauca numero, nec parum ueritati noxia, nec mediocriter inimica fidei, que, quantumuis habeant, et ab etate pondus, et a multitudine momentum, tolli tamen debent ex animis credulitate, ut fit, occupatis.

Quod ut prestetur, oportet primum, allatis de incarnatione, id est, conuentione naturarum duarum in Christo, ueterum erroribus, statuere questionem a Nestorio motam.

 Deinde, propriam Nestorii heresim exponere testimoniis indubitatis, id est, non aliunde petitis quam ab ipsomet Nestorio.

Tum aperire que fuerit opinio Arii, Apollinaris, et Eunomii, quam Nestorius catholicis obiecit, et a qua cum uellet recedere longius, incidit in errorem.

Postea hunc ipsum errorem componere cum dogmatibus Ebionis, Pauli Samosateni, Marcelli Galate et Photini, quorum societas Nestorio a catholicis exprobrata est.

Tandem ostendere quibus uocibus abuteretur homo improbe callidus, ad suam heresim, siue dissimulandam, siue insinuandam.

Denique, conuellere populares quasdam opiniones super ea re, que partim a magnis auctoribus inducte sunt, partim audiendi dicendique usu confirmate.

Postremum inquirere in reliquam Nestorii fidem eiusque libros.



CAPUT PRIMUM. Quis status questionis illius celebris quam Nestorius mouit Ecclesie, et propter quam finiendam opus fuit concilio generali.


Tria sunt fidei Christiane dogmata, consubstantialitas diuinarum personarum, incarnationis ueritas, et eiusdem fructus, que salus hominum: quibus statuendis Ecclesia laborauit iam inde a primis temporibus. Nullum de tribus, ubi tentatum est ab hereticis, orbem non commouit; nullum non cegit Ecclesiam totis uiribus pugnare, suasque de hostibus uictorias non sudoribus tantum sanctorum, sed sanguine etiam redimere.

Inclytum quidem fuit bellum aduersus hostes ; sed si fas dicere, concedit consequenti alteri in antichristos, seu uere incarnationis destructores motos; quare bellum illud prius duobus conciliis generalibus confectum est, alterum uix quatuor potuit, et iis tamen ita numerosis, ut aliquando totus orbis  Christianus unam in urbem Chalcedonem confluxisse crederetur. Conciliorum, que dixi, primum Ephesi habitum est in causa Nestorii, ut ingens illa questio solueretur, ex qua Christiani nominis salus dignitasque penderet. Ut autem perspiciatur quis fuerit tante controuersie status, quod hoc capite prestandum, exponendum primo que fuerint olim hereses de coniunctione naturarum duarum in Christo; deinde catholicum dogma heresibus contrarium; denique qua parte Nestorius Ecclesie consensit, qua dissensit.



§ I. Que fuerint olim hereses de coniunctione naturarum in Christo, et quod heresibus contrarium dogma Ecclesie.

Omnes qui nomine Christiano in hunc usque diem censiti sunt, asseruerunt unanimi consensu duas in Christo naturas, diuinam et humanam, aliquatenus  fuisse coniunctas. At ubi primum quesitum est, uel quid Diuinitatis per se ipsum, quid humanitatis, uel quo utraque modo sociata sit, orte sunt de repente hereses tam inter se aduerse, quam catholice fidei pugnantes.

Singulas recensere, nec breuiter licet, nec locus exigit. Id opere prestiterunt eximii duo inter Patres, Cyrillus et Leo Magnus: ille cum de recta fide ad Theodosium scriberet; iste cum Ecclesiam aduersus Eutychetem doceret. Prestitit etiam nostra etate Dionysius Petauius, magna cum eruditionis tum diligentie laude .

Nos apposite, nisi fallor, ad institutum ita rationem inire possumus. Quisquis de naturarum in Christo coniunctione cogitat, statim naturas ipsas, que coniunguntur, a coniunctionis modo intelligentie ui discernit, ac naturas quidem distinguit duas, coniunctionis uero tum genus, tum perpetuitatem attendit. Circa hec omnia a nonnullis erratum est; sed ab aliis circa naturas, ab aliis circa coniunctionis modum;  nec tamen adhuc a cunctis pariter: ex illis enim quidam circa Diuinitatem, quidam circa humanitatem decepti sunt. Isti pars circa coniunctionis genus, pars circa perpetuitatem lapsi sunt.

Atque hinc existit quadripartita quedam diuisio, que idcirco maxime facit ad rem nostram, quod inter explicandas diuisionis partes singulas appellandi non sint nominatim alii fere heretici quam quorum societas, uel a catholicis Nestorio, uel a Nestorio catholicis obiecta est.

In exponendo igitur incarnationis mysterio peccauit contra Diuinitatem, quasi per excessum, Sabellius, ut qui totam per se Diuinitatem incarnatam asseruerit, propterea quod trinitatem personarum, non reipsa, ut par erat, sed sola uoce, aut etiam operatione distingueret.

Peccauerunt ex contrario per defectum Samosatenus et Arius: ille quidem, quia nature humane coniunctum dicebat uerbum Dei, sed atque  prolatitium, et nostro pene simile; iste uero, quoniam, etsi uerbum faceret hypostaticum, noluit tamen Patri fateri, sed unam dumtaxat de creaturis, omnium quidem primam atque prestantissimam, sed Deo tamen longe minorem.

Contra hos Ecclesia catholicum dogma sanciuit, uerbum, que secunda Trinitatis persona, Filiusque consubstantiuus Patri, humanitati se iunxisse.

Sed iam de humanitate in errorem lapsi sunt Manicheus, qui carnis laruam solam; Apelles, qui carnem de celo acceptam; Ariani, qui carentem omni anima; Apollinarius, qui expertem mentis assumptam asseruit.

Ecclesia contra istos hereticos totam humanitatem, ut tota saluaretur, a uerbo Patri consubstantiuo assumptam esse definiuit.

Circa coniunctionis genus aliqui pariter per defectum, alii per excessum peccauerunt. Illi, ut Theodorus Mopsuestenus, cum unionem, quam aiunt moralem solam, siue , admitterent; isti cum  nature alterius in alteram conuersionem fingerent; atque ita, uel Diuinitatis in carnem, quod Apollinaristarum nonnulli; uel humanitatis in Deum, quod Theopathite; uel utriusque in mistum quiddam tertium, quod Eutyches sensisse fertur.

Definiuit in oppositum Ecclesia, naturas duas impermixtas, atque inconfusas, conuenisse , siue , atque, ut loquuntur, substantiali.

Errauerunt denique contra perpetuitatem, non ii tantum qui semper futuram, sed qui factam in utero uirginis negarunt. Sic Paulus Samosatenus operibus promeritam ab adulto Iesu finxisse dicitur; sic Leporius aliique in triduo mortis depositam, aut saltem cum de cruce Christus se derelictum quereretur, aut etiam in toto passionis tempore; sic Marcellus Galata post impletum redemptionis opus abiiciendam docuisse fertur.

 Stat e contrario inconcussa fides Ecclesie, naturas duas ab ipso conceptionis exordio conuenisse, easque unionem numquam, uel amisisse, uel amissuras esse: siquidem fideles omnes in symbolo profitentur se credere in Christum, cuius regni non erit finis.

Constat igitur catholici dogmatis partes esse quinque, uerbum scilicet consubstantiuum Patri, humane nature integre unione substantiua in utero uirginis inseparabiliter esse iunctum. Quinque hec contrahi possunt tres in questiones, cuiusmodi nature copulate sint in Christo, quamdiu, et quomodo. De singulis uidendum quid Nestorius sensisse se testatus sit.



§ II. Quid Nestorius senserit de naturis in Christo coniunctis.

uerbum diuinum, quod nature humane coniunctum esse euangelista docet, neque esse prolatitium quiddam et , quod uoluisse fertur Photinus post Samosatenum; neque subsistens aliquid Patre minus, quod aiebat Arius, sed consubstantiuum  Patri atque ; constans fuit Nestorii, utrumque hereticum sermone publico impugnantis, confessio.

Et Photinum quidem ac Samosatenum insectatur, utroque postremo sermone, atque eo uehementius, quod ea se reprehensione, ab utriusque societate, cuius arguebatur, abstrahere niteretur: Paulus, inquit , et Photinus hanc inter se differentiam habent: unus eorum Christum solum hominem dicit; alter uero dicit quidem uerbum, non autem hoc confitetur esse Deum; sed dicit uerbum istud, aliquando quidem Patris nomine uocitari aliquando autem uerbi nomine nuncupari. Unde etiam hoc appellat , quod est uerbum et Pater, siue si dici possit uerbipater, accipiens ad hoc pro sui sensus nequitia illud bene in Euangelio dictum: In principio erat uerbum, et uerbum erat apud Deum, et Deus erat uerbum . uides, inquiens, quia Deum uerbum, aliquando Deum, aliquando uerbum appellat, tamquam extentum atque collectum:  non autem introducit Deum uerbum hominem factum: nescit enim Christi Diuinitatem; nescit diuinam substantiam hominem suscepisse; nescit prorsus uerbi existentem ante secula Deitatem. Et paulo post: Photinus, sicut predixi, Deitatem uerbi non habet.

In ultimo sermone : Scientia pietatis est de consubstantiue Trinitatis Diuinitate rectam inire rationem, et fateri diuinam naturam corporatum hominem assumpsisse. Et paulo post : Seruata igitur compendio hanc scientiam pietatis. Que est autem ista, nisi , et consubstantiue diuine Trinitatis, et assumentis hominem diuine nature? uide in eamdem sententiam sermonem septimum .

Iisdem locis Arium pariter licet innominatum oppugnat: quid aliud enim est fateri, quam Ario contradicere? Deinde tantum in Arianos odium, quanto Nestorium exarsisse diximus , siue cum in urbe regia incendit eorum templum, siue cum eosdem recensuit hereticorum primos in lege quam ferendam aduersus totum hereticorum  genus Theodosio suasit; declarat satis quam longe abesset ab errore opinantium uerbum esse creaturam, aut certe quiddam Patre minus.

Denique non desunt in sermonibus que Arium nominatim petant, uelut hec sermonis quarti : Preter hoc et Arianis hinc ualde reprehensibiles sumus. Si enim utcumque natum Deum uerbum, et simpliciter nominemus, uide ex hoc quid conficiatur. Dicis simpliciter: Deus est qui natus est de Maria. Statim hereticus infert reprehendens: Ergo immerito nos arguitis, Filium minorem Patre et creatum dicentes, quoniam apud uos etiam hoc in confessione est, uerbum Deum esse qui natus est de Maria. Audi que idem Deus uerbum de se ipse testatur: Euntes renuntiate fratribus meis: uado ad Patrem meum et Patrem uestrum, Deum meum et Deum uestrum . Sed cum hoc diceret, qui natus est de beata Maria, humanitate quidem nobis consubstantialis erat; in eo autem  quod coniunctus Deo, nostra erat longe, quia Deus, substantia melior.

Ad hec accedat symbolum Theodori, quod cum Nestorius credendum populis proposuit, suum fecit: in hoc autem manifesta confessio continetur. Accedat etiam Mercatoris de Paulo Samosateno testimonium, cum heresim Nestorii a Pauliana discerneret: Nestorius, inquit , circa uerbum Dei, non quidem ut Paulus sentit, qui non substantiuum, sed prolatitium, potentieque Dei efficax uerbum esse definit; non confitetur tamen idem Nestorius de uerbo substantiuo, ipsum Dei Filium naturaliter esse; sed dicit, argute quidem, quia non expresse, ab eternitate Filium non esse, sed uerbum tantum, quod in substantia Patris manens, Deus sit consubstantialis, quem Greci dicunt.

Ita Nestorius de uerbi diuinitate; nunc de hominis natura. Integram a uerbo assumptam esse; non item carnem, uel anima ipsa sensitiua carentem, quod Ariani; uel mentis expertem, quod Apollinarius uolebat,  non apertis tantum uerbis demonstrauit, sed facto maxime, cum Apollinarii Ariique hac in parte consensionem continenter unionis hypostatice defensoribus, id est, catholicis obiecit. Perinde ac si substantialem naturarum unionem cogitare nemo posset, nisi qui uerbum aut anime totius, aut mentis saltem uice fungi diceret.

Quam calumniam ut propulsaret Cyrillus, cum recte fidei normam Theodosio traderet, totam scripsit a uerbo naturam hominis assumptam, ut tota sanaretur. Cumque suam Memnonisque Ephesii fidem defenderet, Arium Apollinariumque et Eunomium damnare libello dato coactus est.

Hanc Cyrillo calumniam Andreas Samosatenus Orientalium nomine fecerat. Fecerat et Theodoretus, Cyrillum criminatus suis anathematismis in hereticas et blasphemas uoces erupisse, exstinctamque dudum Apollinarii inanem simul impiamque doctrinam renouasse.

 Nec Cyrillo tantum ille, sed omnibus quoque synodi Ephesine Patribus, modestie oblitus suique, id criminis imponebat; nam cum ire impotens propter damnatum Nestorium suum aduersus sacrosanctum concilium uirulentum stylum stringeret, sanctos fidei magistros ita compellat : Tantum ualuit inuidia, cui uos mancipastis, ut que olim per unum aut duos, et hos latentes, Apollinaris loquebatur, hec nunc per multos Ecclesie presules, congregationibus Ecclesiarum sacris exhibeat; et tales herbe per pastores gregibus offerantur, luporumque morsus rectorum ministerio rationalibus ouibus infigantur; et qui in duabus aut in tribus ciuitatibus, extra murorum septa, paucos alloquebatur, quos etiam uariis canticis seducebat, nunc iste per uos in mediis tripudiat urbibus; eius enim predicatis errores, et uocum nouitatibus decoramini, reparantes eius blasphemiam, que iam fuerat consumpta temporibus.



§ III. Quid Nestorius senserit de unionis naturarum inceptione et duratione.


Ut de unionis extremis duobus Nestorius ab Ecclesie sententia non recessit, ita nec Ecclesie oppositum quidquam sensit de tempore quo unio uel primum exstitit, uel durauit deinceps, uel duratura est; sensit enim exstitisse iam tunc cum operaretur Spiritus sanctus in utero uirginis, uerboque templum edificaret, id est, in ipso hominis conceptu. Id uero tam aperte tamque frequenter tradit, ut mirari satis non possim hominum aliud Nestorio tribuentium sententiam.

Sermone 3 : Quis autem secundum substantiam eius  erit similis? Is sine dubio qui Spiritus sancti opificio exstitit. Quod enim in ea natum est de Spiritu sancto est, cum quo indesinenter erat uerbum Deus. uerbum ergo Deus non est natus ex Maria, sed in illo, qui ex ea natus est, mansit. Non ex uirgine initium habuit, sed illi qui crescendo  per menses paulatim compositus in utero uirginis est, inseparabiliter omni tempore sociatus est.

Sermone 4 : Neque Deum oportet dicere nude et utcumque generatum, nemo enim qui se est antiquior generat; nec iterum humanitatem nudam profitendum est, sed humanitatem coniunctam Deo esse generatam.

Sermone 5 : Ut igitur mulier corpus parit, sed Deus animam tribuit; neque ideo mulier dicetur anime genitrix, quia peperit animatum, sed potius hominis genitrix: sic quoque beata uirgo, etsi peperit hominem, simul cum illo pertranseunte Dei uerbo, non ideo est Dei genitrix. Et postea : uide quid accidat, heretice, non inuideo nomen uirgini ; fateor enim reuerendam esse eam que receperit Deum, per quam TRANSIERIT Dominus omnium; per quam iustitie sol illuxerit: Deus enim erat uerbum, et cum homine coniunctum, et in eo habitans. Sed porro suspicor plausum. Quomodo hoc quod dixi, TRANSIERIT, intellexistis? Non dixi PERTRANSIIT, pro eo quod est genitus;  non enim ita facile mee sententie obliuiscor. TRANSIISSE Deum per uirginem a Scriptura perdoctus sum; NATUM non edoctus sum.

Sermone 13 : Que est autem ista  nisi , et consubstantiue diuine Trinitatis, et assumentis hominem diuine nature, et in uirgineo utero carnis suscepte, etc. Et postea : Summa uoce proclamo quoniam sancta uirgo et Dei est et hominis genitrix; genitrix quidem Dei, propterea quod templum quod in ea creatum est, unitum est Diuinitati, etc.

Quid quod epistola 1 ad sanctum Celestinum, natam ait humanitatem coniunctam Deo per spiritum; et anathematismo 9 ab ipsa conceptione copulationem habuisse. Quid plura? uox ipsa , quam ubique ingerit, rem aperte conficit; si enim uirgo Christum peperit, Deus et homo in ipsius utero coniuncti sunt. Quando quidem Christus Nestorio est , et coniunctum Diuinitatis instrumentum.

 Et uero Theodorus ipse magister Nestorii tradit in symbolo, uerbum suscepisse hominem uirtute et potentia Spiritus sancti in utero uirginis figuratum, eumque sibi inenarrabiliter copulasse: quod apertius exponit in libro ad baptizatos, cum ait: Occulte eidem Creator copulatus est; non aberat, cum formaretur; non diuidebatur, cum nasceretur, etc.

Non longius aberrauit Nestorius a ueritate de perpetuo naturarum nexu, id est, qui neque hactenus sit interruptus, nec umquam postea dissoluendus. Nam et humanitatem uocat inspoliabile uestimentam Diuinitatis , et incarnate Deitatis unitionem asserit incommutabilem ac semper manentem ; et hominem dicit perpetuum Diuinitatis possessorem, et cum ipso indesinenter esse uerbum Dei ; et in Marcellum Galatam aliter sentientem grauissima oratione inuehitur : Omnium Dominus indutus est nostram naturam, numquam spoliabile scilicet Deitatis uestimentum, inseparabile indumentum  diuine substantie, speculum Domini omnium, quod cum nature dignitatem propriam perdidisset, tametsi decies millies irascatur audiens Marcellus, non ad usum naturalem accepit hoc uestimentum, sed in sempiternum, ut ad dexteram sue Diuinitatis faceret considere; nichil sine isto suo uestimento uiuentibus donat; non iudicat mortuos sine isto; unum esse uoluit cum isto Diuinitatis sue regnum.

Ex his que hactenus exposita sunt, liquido constat questionem a Nestorio motam omni ex parte pertinere ad unionis genus siue modum quo ambe in Christo nature copulantur. Nam cum unionem naturarum in controuersiam adduxerit, quod omnibus notum est; cumque partes catholici de unione ista dogmatis quinque omnino exstiterint, ut antea ostendimus; et in quatuor prius expositis Nestorius Ecclesie consenserit, quod confectum est, restat ut de reliqua una disceptauerit, id est, de genere modoque  unionis, quam substantiuam Ecclesia, Nestorius moralem diceret.

Et uero Leontius, uir imprimis eruditus, et in dogmatibus peruidendis solers, uniuersum ea de re bellum motum esse scribit, monetque tamen , non fuisse de uocibus controuersiam, sed de modo totius mysterii Christi, quod non simpliciter ex hac aut illa uoce, aut ex quibusdam uerbis approbandum est, uel improbandum, sed ex primis principiis. Principia uero esse modum unionis, secundum hypostasim et secundum . Primum Patres tradidisse; alterum hereticos, qui ac ratione induxerint.



CAPUT II. Que fuerit heresis Nestorii de genere unionis qua ambe in Christo nature copulantur.

Ut apertus fiat sensus Nestorii de questione, uidendum primo quibus illa, siue modis, siue uerbis  proposita sit olim, quasque ad regulas examinanda sint quorumcumque aliorum responsa, ut uideatur rectane sint, an fidei contraria. Tum quid Nestorius senserit. Postea, quibus uerbis sententiam dixerit, seque ipse suo testimonio hereseos conuicerit. Deinde, que Nestorii defensores afferant, ad infringendam uim testimoniorum adductorum. Tandem, que iidem defensores adhibeant ad probandum quod Nestorius reipsa rectam fidem secutus sit. Denique quam infirma sint eiusmodi defensorum argumenta.



§ I. Quibus olim modis proposita sit questio de unione naturarum in Christo, queque sit natura uisque unionis gemine in controuersiam adducte.

Questio de genere seu modo unionis, qua diuinitas atque humanitas in Christo iunguntur, etsi reuera unica est, pluribus tamen siue modis, siue loquendi potius formulis, pro tempore et loco, proposita est.

Quesitum enim primo fuit an tanta sit naturarum unio, ut Christus non sit homo tantum, sed  , homo deificatus.

Deinde, an qua uerbum caro factum est, et habitauit in nobis, sit mera quedam , , , , etc., aut uera potius et naturarum duarum .

Tertio, cuiusmodi sit unio, que naturas copulat admirabiliter in Christo; eine similis que inter coniuges exsistit, an talis potius qualis animam et corpus iungit in homine.

Quarto, dicine debeat singularis illa unio physica, an moralis tantum; substantiua, an affectionalis dumtaxat; , an solum.

Quinto, utrum per incarnationem factum sit ut Deus uere sit homo, et homo uicissim uere Deus.

Sexto, utrum gemina sit in Christo persona, geminusque Filius et Dominus; an uero Christus sit uere unus.

Septimo, an diuina persona non tantum humanam naturam, sed personam etiam assumpserit, qua  ratione homo unus dicitur alterum assumere ad societatem, uel operis cuiuspiam, uel etiam uite.

Octauo, sitne alius, qui ex Patre ante secula genitus est, alius qui ex matre in plenitudine temporum.

Nono, utrum due fuerint Christi natiuitates, una eterna, qua processerit a Patre; altera temporalis, qua ex matre.

Decimo, an beata uirgo sit uere Deipara, seu , an Christipara tantum, atque etiam hominipara id est, , aut .

Undecimo, utrum Christus debeat dici homo , aut ; Deifer, aut a Deo latus; Dei, an Deus ipse.

Duodecimo, utrum qui crucifixus est, Deus sit, an homo.

Denique, utrum unus de Trinitate passus dici possit.

Unam uero questionem tot modis esse propositam, nemo mirabitur, qui animo perpenderit, que subtiliter in scholis de seu ,  id est, de communicatione reciproca proprietatum inter naturas in Christo unitas, disputari solent. Intelliget enim facile, quoties fit unum quiddam ex duobus, toties que attributa singulorum sunt propria  uicissim communicari, non tamen temere, sed pro unitionis modo; nam si physica illa fuerit atque substantialis, non morales tantum proprietates, cuiusmodi sunt coli, dominari, auctoritate pollere, prestare dignitate, iudicium exercere, etc., sed etiam physica, ut nasci, pati, mori, etc., ita communes euadunt, ut, quod aiunt logici, etiam in recto predicari ualeant. Sin autem unitio fuerit tantum moralis et , communicantur quidem reciproce singulorum idiomata; non tamen omnia pariter, sed moralia in recto, ut loquuntur; physica in obliquo solum, si modo propria sit dictio.

Que regule scholarum due, partim exemplo coniugum ipsiusque hominis, partim ratione theologica  demonstrantur. Nam cum unio physica, seu substantialis, sit, ut aiunt, in unitatem hypostasis; neque hypostasis aliud quidquam existat preter suppositum, id est, ut loquuntur Greci, , de quo omnia dicuntur; oportet ut cuncta sine discrimine attributa, siue physica fuerint, siue moralia, uni supposito tribui possint; in contrarium uero, cum unio moralis non sit in unitatem hypostasis, sed uel affectus tantum, uel eorum que ex affectu pendent, id unum prestare potest, quod sibi cognatum est, nempe ut attributa moralia communia euadant, sintque indiuisa, atque ipsa indiuisio uerbis indicetur etiam recti casus; physica autem ita communicat, ut diuisio simul significetur, quod fit relatiua seu obliqua predicatione.

Si ergo ambe Christi nature nexu substantiali in unitatem hypostasis uerbi conueniant, necesse est, non tantum ut una existat Dei hominisque dignitas, unaque auctoritas et ueneratio, etc., sed etiam ut Deus uere dicatur homo, et homo uicissim uere Deus:  ut Deus et de uirgine natus sit, et passus in carne, et crucifixus, et mortuus, etc. Sin autem ambe, quas dixi, nature inter se affectu solo seu coniungantur, oportet unam esse quidem Dei hominisque uenerationem, unam dignitatem et auctoritatem, propterea quod homo propter Deum colitur, etc. Fieri tamen non potest ut communicentur idiomata que physica dicuntur, nisi oblique: qua ratione, nec homo dicatur Deus, sed Dei templum, statua, instrumentum, uestis, , etc.; nec Deus pariter proprie sit homo, sed hominis dumtaxat inhabitator, etc.

Ex his que modo dicta sunt, nemo non facile uidet omnes proponende questionis modos in id unum recidere, quod aiebat Leontius, an unio naturarum facta sit , an .

Si enim unio prioris modi fuerit, oportet ut Christus non sit homo tantum, sed uere Deus; non , sed Deus ipse: ut incarnatio non sit mera ,  sed uera ; ut naturarum unio similior sit ei que animam corpori copulat, quam que coniugem coniungit; ut ipsas quoque substantias uniat, non affectus tantum; ut naturas iungat, non personas; ut unus existat Dei Filius, unusque omnium Dominus, idem ante secula natus, qui in tempore, idem geminam sortitus natiuitatem, idem crucifixus, qui Deus; ut denique beata uirgo tam uere sit quam quelibet femina sui filii parens.

At si unio posterioris modi exstiterit, id est, , oppositum euenire necesse est, ut Christus sit Dei quiddam proprie, atque tantum, non item natura Deus; ut incarnatio sit mera ; ut copulentur nature tamquam coniuges, duarumque persona sit una moraliter, gemina physice; ut duo uere sint filii in Christo, unus adoptione, alter natura; non idem sit natus in tempore, qui ab eterno; non idem proprie crucifixus, qui Deus; ut nullus de Trinitate sit passus, nec Deus factus pontifex et apostolus  confessionis nostre; ut beata uirgo dici non debeat proprie , sed ad summum .

Ex his etiam apparet admirabile artificium, quo Cyrillus suos scripsit anathematismos, singulis Nestoriane hereseos capitibus contrarios: qua de re, etsi futurus est alius dicendi locus in dissertatione consequente, obseruandum tamen obiter, in primo anathematismo Cyrillum respondere, ad questionem qua ratione sua etate disceptabatur, occasione uaticinii Isaie, quod in ore omnium uersabatur: Ecce uirgo concipiet, et pariet filium, et uocabitur nomen eius Emmanuel . Utrum scilicet qui Emmanuel dicitur a propheta uere sit Deus; et uirgo, que peperit Emmanuelem, uere sit .

Exinde tandem conficitur regula ad quam examinari certo possint uniuscuiusque scriptoris dicta, ut constet rectene ille sentiat, an secus, de unione naturarum in Christo, uel, ut olim aiebant, de unitate Christi. uidendum enim an idiomata physica Dei de homine, et hominis de Deo proprie dici neget, aut  concedat. Si neget, unionem moralem solam agnoscit, qualis est Deum inter et sanctos, facit Christum solum hominem, etc. Si concedit, proprioque sensu accipit uerba euangeliste, uerbum caro factum est. id est, incarnatione factum est, ut uere uerbum sit homo, recte sentit de Incarnationis mysterio.

Hec autem regula, neque fallax uideri potest, neque dubia, quantumuis supponere uideatur leges perspectas fuisse auctori, cuius scripta uocanda sunt ad examen; et quamuis leges ille nec subtilitatis parum habeant, nec ab unoquoque facile intelligantur, atque ita potuerint a scriptore ignorari; hec, inquam, regula neque fallax est, neque dubia, cum leges neminem, saltem qui doctos inter utcumque censeatur, latere queant, quatenus faciunt ad intelligendum questionis qua de agitur statum. uarius enim proponende modus pendet omnino ex aliqua communicationis idiomatum intelligentia. Quomodo uero, quibus impositum est alios  docendi munus, episcopi, presbyteri , rerumque diuinarum tractatores ignorent statum questionis, de qua, et ad populum dicere, et in colloquiis disceptare debeant; presertim si illa questio nec recens agitatur, nec parua animorum contentione, cuiusmodi Nestoriana fuit, que ducentos fere totos annos ante Nestorium episcopum, qua conciliorum definitionibus, qua libris, qua disputationibus, a doctissimis quibusque Ecclesie uiris, in omnem partem uexata est?



§ II. Quid de questione Nestorius senserit.

Perpensis attente omnibus que capite precedente exposita sunt, promptum est exponere quid reipsa Nestorius de Incarnatione, id est, de coniunctione uerbi cum humana natura senserit, quantumcumque, ut erat dissimulandi mirus artifex, uerbis ad illudendum factis mentem tegere conatus sit.

Theodori nempe Mopsuesteni, quo magistro usus  est, opprime adhesit, ut ipsius non sententias modo, sed uerba etiam sepe mutuatus sit. Quare unitionem naturarum negauit esse hypostaticam, qua fit ut homo dicatur Deus, et Deus homo, id est, ut physica hominis idiomata Deo tribuantur, diuina homini. Admisit moralem et , que communicare potest homini idiomata Dei moralia, physica non potest, nisi , id est, ut loquuntur, in obliquo casu.

Affirmauit igitur Dominice dispensationis mysterium in eo totum consistere, quod uerbum Patri consubstantiale de celo, propter hominum salutem, et descenderit in hominem, quem in utero uirginis Spiritus sanctus formauit, et in hoc homine habitauerit, quasi Deus in templo; et eodem se homine, uel tamquam speculo uidendum prebuerit, uel quasi simulacro representauerit; et quod hominis personam induerit, ipsoque uelut instrumento usus sit, perinde fere ac  spiritus, siue nequam energumeno, siue bonus assumpto corpore, uti solet.

Atque hinc Dominicam dispensationem, quam malebat dicere quam , etsi aliquando non abstinuit ab hac uoce, appellabat modo , modo , , , et , id est, inhabitationem, indutionem, assumptionem, inoperationem, et adaptationem, ac quasi commissuram: que uoces  certe catholico sensu usurpari possunt, et a Patribus reuera usurpate sunt; sin autem predictam reiiciant, solamque inhabitationem, solamque indutionem, et assumptionem significent, propria sunt Nestoriane impietatis uerba et ueluti symbola.

Hec etiam causa exstitit cur diceret hominem coli quidem ab angelis, nobisque adorari, sed cum Deo tantum, id est, coadorari; sic enim propter et cultum numinis in templum religio diffundit, et principis ueneratio ad statuam pertinet, et uestis propter  eum qui utitur, haberi solet in pretio.

Eamdem ob causam, a uerbo incarnato homineque assumpto repellebat quamcumque unitatem ea maiorem que foret secundum, uel gratiam, uel operationem, uel dignitatem, uel paritatem honoris, uel relationem, affectum, et uirtutem; huiuscemodi namque unitas, cum duas inter personas perfectas reperiri queat, non obstabat quominus duas reipsa in Christo personas Nestorius agnosceret; immo ipsum cogebat, si modo coherentia sentire uellet, has ipsas duas personas fateri, licet id totis uiribus dissimularet: siquidem aiebat per incarnationem fieri ut uerbi et hominis unica esset persona, quia una erat utriusque dignitas, utriusque ius unum, unaque amborum operatio; non aliter quam propter coniugium uir et uxor unica sunt in rebus agendis uiteque usu persona, quantumuis due reuera hypostases existant; uxor enim a uiro, et nomen quasi ciuile, et dignitatem qua precellit aliis, et potestatem in rebus gerendis sumit.

 Ideo etiam recusabat fateri uerbo post incarnationem tribui posse humilia quedam hominis propria; atque ita fugiebat dicere Deum infantem, pannis inuolutum, trimestrem, fugitiuum in Aegyptum, fatigatum de uia, comprehensum a Iudeis, passum, crucifixum, mortuum; quippe cum, ut antea dictum est, attributa eiusmodi nulla communicare possit , nisi que fuerit et , cuiusmodi omnem abhorrebat.

Quod si tamen aliquando hecce uerba more uulgi, immo et Scripture sacre, usurpare cogeretur, ea negabat aliter esse uera quam et , propterea quod scilicet uerbum et in infante patienteque homine habitaret, et hominem perinde ageret atque energumenum spiritus. Atque hec causa fuit cur fateretur uerbum passiones hominis ad se referre, et quasi assumere; qua ratione solet numen uiolationem sui templi, princeps statue ludibrium, spiritus energumeni operationes suas ducere.

 Ideo pariter uetabat ne uirgo proprie appellaretur ; qui enim uere possit, nisi Deus ex ea proprie natus dicatur? At nasci est hominis proprietas naturalis, quam sola unitas hypostatica communicat. Malebat dici aut , ut que peperisset hominem, in quo Deus iam inde a primo conceptu habitaret; aut , propter Deum susceptum in templum, quod ex ipsa Spiritus sanctus uenienti uerbo preparauit. Atque hinc patet cur renueret fateri duas diuini uerbi natiuitates, eternam ex Patre, temporalem ex matre; alioqui uirgo dicenda omnino fuisset.

Quod si auctoritate Scripture adigeretur aliquando ad confitendum filium uirginis esse Deum, id ea tantum ratione dici contendebat, qua Moses Pharaonis deus appellatus est, quaque alii bene multi, quibus hoc nomen in sacris litteris tribuitur, per catachresim scilicet, et propter auctoritatis quamdam communionem.

 Quod si etiam obiiceretur, siue Nicene synodi symbolum, quo unus dicitur, idemque Dei et uirginis filius, siue Ecclesie auctoritas, nec duos filios agnoscentis, nec christos dominosque duos, sed unicum tantum; respondebat unicum esse Christum, qui ab unctione dictus sit, filiumque uirginis esse pariter Dei Filium, non natura, sed adoptione; non , sed .

Quomodo autem has omnes sue opinionis partes, uel ratione munierit, uel apertis saltem uerbis asseruerit, uidendum sequenti §. Sed ita ut eam ad quinque capita redacturi simus, ne infinita testimoniorum congeries lectori fastidium pariat.



§ III. Quibus argumentis Nestorius sententiam suam stabilire conatus sit, quibusque uerbis eam exposuerit, aut potius contra se testimonium dixerit.

Qui nulla methodo putant a Nestorio traditam doctrinam, qua catholico dogmati pugnabat, ne illi oscitanter hominis callide improbi sermones aliaque  scripta euoluerunt; nichil enim fuit hoc heretico .

Id autem ut appareat, obseruandum est primo, hac in controuersia, partibus hinc et inde contendentibus, uisum esse communiter, non alia melius ratione finiri posse litem, quam si diligentius quereretur quo sensu dictum sit a Ioanne, uerbum caro factum est. Id uero querentibus occurrit statim dici non posse unum aliquid fieri alterum, nisi quinque modis; quo nempe uel animus fit homo, per informationem corporis; uel aqua uinum facta fertur a Christo, per conuersionem; uel elementa in mixtum euadunt, per et confusionem; uel duabus naturis perfectis mutuo unitis, indiuiduum unius dicitur esse factum alterius indiuiduum, per unionem hypostaticam; uel tandem uir uxoris fit maritus, mulier mariti uxor, per habitudinem et .

Dictum euangeliste interpretatus est Apollinaris, perinde ac Ariani, de primo modo per informationem;  Eutyches, ut creditur, de secundo, per conuersionem; de tertio Polemius, per confusionem; de quarto, Ecclesia catholica, per ; de quinto Theodorus Nestorii magister, per meram habitudinem. Nestorius igitur Theodori opinionem, in qua uersabatur, uisus est sibi tunc demum demonstraturus, cum assumeret tamquam confessum principium, uno de quinque modis mox relatis, incarnationem fieri debuisse, et continuo ui argumentorum conficeret, nullum de quatuor prioribus admitti posse; eo enim confecto, reliquum esse intelligebat, ut quinto modo, qui per meram , uerbum caro factum diceretur.

Quanta igitur potuit rationum ui singulos priores modos impugnare studuit, sed quartum maxime: propterea quod in prioribus tribus reiiciendis cum Ecclesia conspirabat. Quartum uero duplici ex capite oppugnauit, partim quod a prioribus non differret, in quo cecitatem mentis sue prodidit, partim quod exinde sequeretur ipsa quoque physica idiomata,  siue humana Deo, siue diuina homini, communicari; atque ita dici posse, et Deum passum, mortuumque etc., et duas esse unius uerbi natiuitates, Deumque natum, trimestrem, fugitiuum in Aegyptum, etc., et beatam uirginem uere nominari ; uerbumque uirginis filium, etc., et uerbum, quamuis natura Deus sit, factum esse pontificem atque apostolum confessionis nostre. Que quatuor contendebat pugnare cum diuinitate atque eternitate uerbi, immo et cum equalitate cum Patre, summaque in omnes creaturas auctoritate. De primo argumento futurum est sequens caput, secundum quomodo tractaret, ex his que mox dicentur, apertum fiet.

Obseruandum igitur secundo, passionis nomine significari omnia que accidunt homini contra corporis animique conuenientem affectionem, ut lassitudo, sitis, fames, tristari, mori, crucifigi, etc. Quare ubicumque Nestorius uerbum Dei negat proprie passum,  negare simul censendus est reliqua omnia, que passionis uim habent, eiusque genere continentur; et uicissim quoties unum ex dictis asserit repugnare incarnato uerbo, toties alia quoque omnia repugnare affirmat: quod premonendum fuit, ut testimoniorum pondus, pro eo ac oportet, estimari posset.

Sermone 1 . Incarnatus est quidem Deus, sed non mortuus; sed illum in quo incarnatus est, suscitauit.

Sermone 2 : Quod in natiuitate ex Christi genitrice uirgine, diuina Scriptura ponat Filii nomen, declarauimus. Audi iam et in morte, et uide sicubi tandem Dei nomen positum est, ut passibilem Deum inducamus: Cum inimici essemus, inquit, reconciliati sumus Deo, per mortem Filii eius ; non dicit, Per mortem Dei uerbi. Et postea : Quis autem ueniet? uidebunt Filium hominis uenientem in nubibus celi cum gloria multa . Et quod maius est, ante apostolos propheta manifestius uenientem ostendit, et clamat de Iudeis dicens:  uidebunt, in quem compunxerunt . Quid igitur illud compunctum est? Latus. Latus uero non est Dei, sed hominis.

Sermone 3: Quoniam uero, si dixissent : Credimus in unum Deum uerbum, futurum erat ut mors diuine nature tribueretur; ideo nomen accipiunt commune, nempe iehsu Christus, ut et mortuum illum significarent, et illum non mortuum. Itaque perinde ac si quis dicat: Ille homo est mortuus, quamuis anima sit immortalis; tamen quia nomen dixit, quod significat duas naturas, et corpus quod moritur, et animam immortalem, ideo nichil est periculi in ea uoce; utrumque enim uocatur homo, et corpus, et anima. Ita igitur etiam magnus ille chorus de Christo dixit.

Sermone 4 : Ego natum et mortuum Deum, et sepultum adorare non queo. Et postea : Numquid uerbum Deus surrexit a mortuis? Si autem uiuificator mortificatus est, quis erit qui conferat uitam?

Sermone 5 : Audiamus beatum Paulum  aperte clamantem quisnam sit ille crucifixus. Audi igitur apertissime eius uocem: Etenim crucifixus est ex infirmitate, sed uiuit ex uirtute Dei . Si crucifixus est ex infirmitate, quis infirmatus est, heretice? Illene Deus uerbum?

Sermone 6 : Cur igitur diuersa sentis a Paulo? Cur impassibilem Deum uerbum corpore terreno commiscens, passibilem pontificem facis?

Sermone 7 : Mortalem enim uiuificatricem Deitatem appellant, et in theatricas fabulas Deum uerbum audent deducere, tamquam idem sit pannis inuolutus et mortuus. Proh nefas! ut Dominus Christus in nos benignitatem suam extenderet, periclitatur apud eos de Deitatis dignitate decidere. Et postea : Non ipse mortuus est, qui uiuificat; qui enim subsisteret? qui mortuum suscitaret? uenit homines mortuos suscitare: nam ipse mortuis inuenitur auxilium ferre iacentibus; non ipse, tamquam iacens, auxilii inops esse. Et paulo post : Non ergo mortuus est Deus, sed suscitauit. Et : Nam etsi omnem omnino simul nouam  Scripturam perscruteris, non apud eam usquam inuenies mortem Dei esse; sed eam scriptum est, aut Christo, aut Domino assignari. Et : Nec Dei uerbi mortem nos annuntiamus, cum Domini corpore et sanguine pascimur: Dei enim natura sacrificium suscipit, non ipsa sacrificio immolatur; nec propheta Deus est, sed dator prophetie. Et : Quid Dei nomen deputas morti, quod a diuina Scriptura nusquam in mortis commemoratione profertur? Quid Paulo clamante cum audias: In uiro in quo definiuit Deus, suscitans eum a mortuis , tu natam et mortuam inani imaginatione iudicas Deitatem? Et tandem : Si hereticus tibi ex persona ecclesiastica mortuum Deum tuum exprobrauerit, iratus tu ad dictum reclama: Deus est, qui suscitauit de mortuis pastorem ouium magnum ; non ipse mortificatus est et subleuatus.

Epistola 2 ad S. Celestinum . Huius  autem familiaritatis nomine affricare et coniuncte carnis proprietates, generationem scilicet, et passionem, et mortalitatem, Deo tribuere, aut errantis gentilitatis, frater, est sensus, aut mente capti Apollinaris et Arii, aut reliquarum pestium hereticarum, et his aliquid peius; necesse est enim huiusmodi homines, attractos familiaritatis nomine, et lactationis socium propter familiaritatem, et etatis, que paulatim accessit, incrementorum participem Deum uerbum facere, et passionis in tempore, ex timiditate auxilii angelici indigentem. Taceo circumcisionem, et sacrificium, et sudorem, et famem, que quidem carni pro nobis euenerunt: hec tamen cum illi coniunguntur, etiam adoranda sunt; in Deitate autem ista, et iam mendaciter accipiuntur, et nobis tamquam calumniatoribus iustas damnationis causas important.

Legendi eamdem in sententiam sermones alii tres, 8, 9 et 10. Post hec autem que protulimus, potestne alicui dubium relinqui quin Nestorius hanc propositionem, DEUS EST PASSUS, falsam esse contenderit?  Quare nunc de altera, DEUS EST NATUS, eadem methodo uidendum.

Obseruandum igitur tertio NATI DEI nomine comprehendi omnia penitus que ortum uel antecedant, ut in utero gestari, mensium numero formari, etc., uel consequantur, ut pannis inuolui, lactari, increscere, bimestrem aut trimestrem esse, proficere etate, et cum sermo fit de uerbo diuino, duas subiisse natiuitates, ac parentem habere feminam. Demonstrauerimus ergo clare negari a Nestorio quod Deus dici possit natus, si uel unum de predictis reiectum ab ipso ostenderimus.

Sermone 1 : Habet matrem Deus; ergo excusabilis gentilitas matres diis subintroducens. Paulus ergo mendax de Christi deitate dicens , . Non, uir optime, Maria peperit Deum, etc.

Sermone 3 , preter alia plurima: uerbum ergo Deus non est natus ex Maria, sed in illo qui ex ea natus est mansit. Non ex uirgine initium habuit,  sed illi qui crescendo per menses paulatim compositus in utero uirginis est, inseparabiliter omni tempore sociatus est. Aliud est autem dicere: Cum illo qui natus est, manet; et aliud, illum qui cum nato manet, hunc esse cui ut nasceretur mensium opus fuisset curriculo.

His reclamauit palam Eusebius adhuc laicus in Ecclesia, ipsum ante secula uerbum, etiam secundam subiisse natiuitatem, secundum carnem, et ex muliere, tamque pio, sed audaci clamore commouit cetum, eumque scidit in contraria studia. uerum a Nestorii factiosis disceptus esset, nequidquam obstantibus bonis, nisi Nestorius tumultuantium compressisset strepitum, tumque: Gaudeo, dixisset , uestrum aspiciens zelum; indidem enim perspicue coargui possunt, que ab infelici homine sunt flagitiose dicta. Nam quorum due sunt generationes, eorum duo sint filii necesse est. Sed Ecclesia unum agnoscit Filium, ipsum Dominum Christum. Et postea, cum de Patribus Nicenis  locutus esset : Nusquam dixerunt, NATUS EST. Cur, putamus? Ut non duas natiuitates introducerent Diuinitatis. Et iterum : uiderunt igitur, utpote scientes sanctarum Scripturarum, quod si eum qui incarnatus est, natum dixerimus, inuenietur Deus uerbum Filius Spiritus sancti. Tandem : Secuti sunt euangelistam; nam cum uenisset ad , fugit generationem de uerbo dicere, et dixit incarnationem, etc.

Sermone 4 : Qui Deum simpliciter dicit de Maria natum, primo omnium nobilitatem gentibus prostituit dogmatis, atque exponens in medium uituperandum id ridendumque proponit. Statim enim paganus cum reprehensione accipiens, quia de Maria Deus est natus, inferet aduersus Christianum: Ego natum et mortuum Deum, et sepultum adorare non queo. Liquida autem dogmatis diuisio ista est. Qui natus est, et per partes incrementorum temporibus eguit, et mensibus legitimis portatus  in uentre est, hic humanam habet naturam, sed Deo sane coniunctam. Et statim : Diuisionem igitur super hoc precedentis magistri ualde sum admiratus dicentis: Qui ex muliere natus est, NEC DEUS NUDUS, NEC PURUS HOMO, quia neque Deum oportet dicere nude et utcumque generatum; nemo enim qui se est antiquior generat. Et tandem : Dicis simpliciter: Deus est qui natus est de Maria. Statim hereticus Arianus infert reprehendens: Ergo immerito nos arguitis, Filium minorem Patre et creatum dicentes; quoniam apud uos etiam hoc in confessione est, uerbum Deum esse qui natus est de Maria. Audi que idem Deus uerbum de se ipse testatur: Euntes renuntiate fratribus meis: uado ad Patrem meum et Patrem uestrum, Deum meum et Deum uestrum . Sed cum hoc diceret, qui natus est de beata Maria, humanitate quidem nobis consubstantialis erat; in eo autem quod coniunctus Deo, nostra erat longe, quia Deus, substantia melior.

Sermone 5 , qui totus est de Deo nato et uirgine  : uide quid accidat, heretice; non inuideo nomen uirgini . Fateor enim reuerendam esse eam que susceperit Deum, per quam transierit Dominus omnium, per quam iustitie Sol illuxerit. Deus enim erat uerbum, et cum homine coniunctum, et in eo habitans. Sed porro suspicor plausum, quomodo hoc quod dixi, TRANSIERIT, intellexistis. Non dixi pertransiit, pro eo quod est genitus; non enim ita facile mee sententie obliuiscor. Transiisse Deum per uirginem , a Scriptura perdoctus sum; natum non edoctus sum. Nusquam diuina Scriptura Deum ex uirgine asserit natum; sed Iesum Christum, Filium, Dominum.

Sermone 7 : Non per se ipsum Deus est, quod in utero figuratum est; non per se Deus est, quod creatum est a Spiritu sancto.

Obseruandum, quarto, questionem de coniunctione naturarum in Christo aliis alias, ut diximus, uerbis propositam fuisse, istis cum sedere cepit Nestorius,  an Emmanuel esset uere Deus, et uirgo uere . Unde ipse sermone 1 : A nobis, inquit, inuicem frequenter sciscitantur an dicenda sit Maria, an autem . Et in epistola 3 ad sanctum Celestinum , cum uellet exponere questionis solemnem statum: Aestimemus, inquit, duas sectas contrarias sibi stare, et harum altera hanc uocem proferat solam, ; altera uero illam solam, ; et utraque secta ad suam confessionem alteram trahat, ut si hoc non impetrauerit, periclitetur de Ecclesia cadere, etc.

Hinc etiam Dorotheus Anastasiusque, primi impietatis buccinatores, non alia uerborum forma usi sunt quam ista, que ad questionem communem responderet: Si quis Mariam Deiparam esse dixerit, anathema sit.

Immo Cyrillus testatur uniuersum fere certamen pro fide susceptum de eo fuisse, quod uirgo Deipara affirmaretur: qua de causa Ioannes Antiochenus cum litteras amicas Nestorio scriberet, unum id ab  ipso exigit, ut diceret, et cum fidei sue libellum daret, de uirgine primum dixit, eaque ueluti confessionis tessera catholicum se ostendere uoluit.

Sed eximium est in hanc rem Pauli Emeseni factum. Cum procuraret Ecclesiarum pacem Nestorii causa turbatam, suam in Ecclesia Alexandrina in infinita concione probaturus fidem, qua ratione tunc oportebat, post allatum prophete locum: Ecce uirgo in utero habebit, etc., erupit in hec uerba: Parit itaque Dei genitrix Emmanuelem. Tum populus acclamauit: Ecce fides hec est, Dei hoc donum est, orthodoxe Cyrille; istud audire querebamus. Qui ita non loquitur, anathema sit. Mox Paulus: Peperit proinde nobis Deipara Maria Emmanuelem; Emmanuelem autem, hoc est, Deum hominem factum. Nam Deus uerbum, qui ante secula arcano ineffabilique modo ex Patre genitus est, nouissimis temporibus natus est ex muliere.

 Quemadmodum igitur Athanasii temporibus, qui fateretur, sic etate Nestorii, qui aperte diceret, rectam fidem sequi uidebatur: et econtrario, ut Arianis accensebatur quisquis fateri nollet, ita et Pauli Samosateni partibus addicebatur qui reiiceret. Tam aperte porro reiecit Nestorius quam qui apertissime.

Sermone 1 : Audiant hec, qui in dispensatione Dominice innouationis cecati non intelligunt, neque que loquuntur, neque de quibus affirmant . Qui, sicut modo cognouimus, a nobis inuicem frequenter sciscitantur an dicenda sit Maria, an autem . Habet matrem Deus? Ergo excusabilis gentilitas matres diis subintroducens. Paulus ergo mendax, de Christi deitate dicens , , , id est, sine patre, sine matre, sine generationis narratione. Non, uir optime, Maria peperit Deum. Quod enim de carne natum est, caro est; et quod de spiritu, spiritus est . Non peperit creatura eum qui est increabilis; non recentem  de uirgine Deum uerbum genuit Pater: In principio enim erat uerbum , sicut Ioannes ait. Non peperit creatura Creatorem; sed peperit hominem, Deitatis instrumentum.

Sermone 2 : Quoties igitur sancta Scriptura dictura est, uel generationem Christi ex beata uirgine, uel mortem, nusquam Deum dicit, sed aut Christum, aut Iesum, aut Dominum, etc.

Sermone 3 : Et Ariani quidem, tametsi maiestate paterne Deitatis uerbum Deum minorem delirent, non tamen nouellum fatentur: hi autem eum etiam beate Marie secundum, eaque posteriorem esse pronuntiant, et temporalem matrem opifici temporum Diuinitati consignant, etc. Et postea: uerbum ergo Deus non est natus ex Maria, sed in illo qui ex ea natus est mansit. Non ex uirgine initium habuit, sed illi qui crescendo per menses paulatim compositus in utero uirginis est, inseparabiliter omni tempore sociatus est, etc.

 Sermone 4 : Qui Deum simpliciter dicit de Maria natum, primo omnium nobilitatem gentibus prostituit dogmatis, etc.

Sermone 5 , qui totus est aduersus , obiicit sibi catholicorum rationem. Si Deus est Christus, inquiunt, et Christus ex beata Maria est ortus, cur uirgo non est Dei genitrix? Nihil occulto quod ab illis obiicitur. Nam ueritatis amator omnia que a falsitate dici possunt accepta sibi obiicit. Tum respondet: Formatur in utero infans, sed quoad figuram acceperit, nondum habet animam: at ubi figuratus fuerit, iam anima informatur a Deo. Ut igitur mulier corpus parit, sed Deus animam tribuit, neque ideo mulier dicetur anime genitrix, quia peperit animatum, sed potius hominis genitrix; sic quoque beata uirgo, etsi peperit hominem, simul cum illo pertranseunte Dei uerbo, non ideo est Dei genitrix; non enim uerbi diuinitas a beata uirgine initium cepit, sed erat natura Deus. De beato Ioanne Baptista predicatur a sanctis angelis, implendum esse infantem Spiritu sancto, adhuc  ex utero matris sue ; atque ita beatus Ioannes Baptista Spiritum sanctum habens editus est. Quid igitur? Appellabisne ipsam Elisabeth Spiritus genitricem? Huc animum referte, ac si qui in uobis fuerint qui ad ea que dicuntur, tamquam ad inaudita et insolita, moueantur, ueniam date illorum imperitie.

In epistola 1 ad sanctum Celestinum : Sed et uirginem ausi sunt modo quidam dicere; hanc uero uocantes non perhorrescunt, quando sancti illi et supra omnem predicationem Patres per Niceam nichil amplius de sancta uirgine dixisse leguntur, nisi quia Dominus noster iehsu Christus incarnatus est ex Spiritu sancto et Maria uirgine. Et postea: Taceo Scripturas, que ubique uirginem matrem Christi, non Dei uerbi, et per angelos, et per apostolos predicarunt. Propter que quanta certamina sustinuerimus, estimo famam precedentem docuisse beatitudinem tuam, hoc quoque attendentem, quod non frustra certauerimus;  sed emendati sint gratia Domini multi ex his qui peruersi erant: discentes a nobis quia debet esse parienti natiuitas; quia Dei uerbi commixtura nulla est cum homine, sed unio creature et humanitatis Dominice Deo coniuncte ex uirgine per Spiritum. Siquis autem hoc nomen, , propter natam humanitatem coniunctam Deo uerbo, non propter parientem proponat, dicimus quidem hoc uocabulum in eam que peperit non esse conueniens; oportet enim ueram matrem de eadem esse essentia qua est ex se natum; ferri tamen posse propter ipsam considerationem, et quod solum nominetur de uirgine hoc uerbum, propter inseparabile templum Dei uerbi ex ipsa; non quia ipsa sit mater Dei uerbi, nemo enim antiquiorem se parit.

Et in epistola 2 ad sanctum Cyrillum : Ubique per diuinas Scripturas, quoties meminerunt Dominice dispensationis, non Diuinitatis Christi, sed humanitatis eius, passio et natiuitas traditur, ut secundum liquidissimam rationem conuenientius ac aptius sit sanctam  uirginem, non genitricem Dei, id est, , sed Christi genitricem, id est, , uocari.

Ex his perspicuum est a Nestorio , non uerbo tantum reiectam, sed multiplici quoque ratione.

Nam contendebat primo sine regula, uel Scripture, uel traditionis, loquendum non esse; uero neque Scripturam sacram, neque concilium Nicenum, neque alia quecumque meminisse.

Deinde confessionem gentilitati fauere, matres diis suis subintroducenti.

Tertio, hac eadem opinione mendacem fieri Paulum, qui dixisset Christum esse et .

Quarto, id totum pugnare cum uerbi incorporeitate, incommutabilitate, eternitate et consubstantialitate cum Patre. Nam quod de carne est, inquiebat, caro est; et quod uirgo gessit creatum est a Spiritu sancto; et nemo antiquiorem se parit; et quisquis paritur, parienti est ; et omnis mater consubstantialis ei est cuius mater dicitur.

 Quinto, hanc ipsam opinionem pugnare secum, dumque Deiparam astruit, negare Christi matrem. Si enim, aiebat, non hominis natura, sed Deus uerbum erat, quem illa pariebat; que peperit, nequaquam mater eius qui natus est inuenietur; quomodo enim aliqua fiet eius mater, qui a natura genitricis est alienus?

Sexto, eos qui predicant, peius Arianis delirare: Ariani enim, tametsi uerbum Deum paterne Deitatis maiestate minorem faciant, non tamen nouellum fatentur. Hi autem eum etiam beate Marie secundum et posteriorem esse pronuntiant, et temporalem matrem opifici temporum Diuinitati consignant .

Septimo, illos ipsos defensores, excellentiam incarnationis, dogmatisque nobilitatem gentibus prostitutam traducere, risuique ac calumnie exponere, immo et Arianis in eo fauere, quod catholicorum argumenta infringant.

 Octauo, sentire cum Ario et Eunomio, atque Apollinari, qui appellationem inuehere studuerunt, ut facta mixtione, duabusque naturis minime distinctis, nichil ex his que uiliora sunt de humanitate dictum acciperetur; ac locus illis iam aduersus ipsam Diuinitatem pateret, tamquam omnia de uno dicerentur, non ratione dignitatis ex ipsa coniunctione consequentis, sed ipsius ratione nature .

Nono, posita confessione , consequens esse ut dicatur primo ipsamet Deitas ex uirgine nata; deinde mulier quelibet anime filii genitrix; denique Elisabeth Ioannis parens : que tria manifeste sunt, uel impia, uel imperitie plena. Ea uero consequi conficiebat ex eo quod uirgo hominem cui iuncta erat Diuinitas, mulier filium qui a Deo animam accepit, et Elisabeth Ioannem iam inde a matris utero impletum Spiritu sancto in lucem edidit.

Decimo tandem, uirginem dici non posse ,  quia Christum peperit, in quo erat uerbum Deus, nisi dicatur pariter et Patrem peperisse, et Spiritum sanctum, quoniam ambo quoque in Christo erant, cum sint etiam in quibuscumque iustis; immo si uocetur, et non , satis ipsa uoce prodi quod non unius persone genitrix dici debeat, sed totius Trinitatis, qui Deus est.

Est impetus hoc in loco interrogare Nestorii patronos, et Albertinum precipue, qui eruditus uideri uult, sintne hec hominis uerbo imprudenter lapsi, an meditati que diceret. Sintne hec argumenta decem incogitantis alicuius, cui uox una exciderit; an maligni contradictoris qui multa commentatione singula rei adiuncta perpenderit. Sitne denique lingue uitium estu abrepte tam artificiosa oratio, aut animi potius sibi ubique similis, semperque in instituto constantis.

Obseruandum quinto, cum Proclus, in oratione panegyrica , de utero uirginis exclamans dixisset: O templum in quo Deus factus est sacerdos,  non naturam commutans, sed eum qui secundum ordinem est Melchisedech propter miserationem indutus! dicto Nestorium non tantum offensum fuisse, sed impatientiam quoque ex temporali oratione prodidisse; immo postea, cum resedisse debuisset ira, sermone 6, expositis Pauli uerbis: Considerate apostolum et pontificem confessionis nostre Iesum, grauiter in Procli sententiam inuectum esse, perinde ac si omnes pontificis proprietates ab Apostolo tam diligenter conquisite ac exposite Diuinitatem uerbi, etiam incarnati, non decerent.

Sermone igitur 6: Apostoli nomen, inquit, in Christo audientes, Deum uerbum male intelligunt apostolum esse; legentes item pontificis uocabulum, Deum esse imaginantur pontificem, mira dementia! Quis enim apostoli officium audiens, non statim uideat hominem demonstrari? Quis summi sacerdotis nomen audiens, Diuinitatis naturam ad sacerdotis ministerium uocet?

Tum enumeratis plusquam quatuordecim notis  pontificis illius, de quo Paulus loquitur, postquam singulas argumentatus est, orationem colligens: Hic ille, inquit, cum Mose, quoad ducendi exercitus typum comparatus, ille semen Abrahe uocatus, ille per omnia similis fratribus, ille tempore factus pontifex, ille per passiones consummatus, ille qui in quo passus est, ipse tentatus, potest tentatis auxiliari, ille secundum ordinem Melchisedech pontifex appellatus. Cur igitur diuersa sentis a Paulo? Cur impassibilem Deum uerbum corpore terreno commiscens, passibilem pontificem facis? Cum sit igitur nobis hic solus pontifex, et condolens et cognatus, et firmus, de eius fide numquam depellamini; ipse enim uobis ex promissa benedictione, ex semine Abrahe missus est, utpote pro se et pro suo genere corporis sacrificium offerens .

Tot testimoniis tamque manifestis non cedunt, quibus placuit Nestorium aduersus Ecclesie iudicium defendere; sed conantur primum infirmare uim argumentorum  que modo adhibita sunt. Tum producunt testes, quorum auctoritate probent Nestorium reipsa pro ueritate stetisse, soleque uerbo lapsum esse. Denique uidentur sibi posse aperire lapsus causam, accensum nempe fidei studium, et inflammatum ardorem in Apollinaristas atque Arianos, in quos cum nimio, ut erat solitus in omnes hereticos, abreptus esset estu, neque modum loquendi tenuerit, neque uoces temere prolatas, pre impatientia dedecoris, corrigere uoluerit. Tria hec sigillatim ad examen uocanda.



§ Iu. Quid defensores Nestorii argumentis § superiore adductis respondeant, et cuiusmodi sint eorum responsa.

Eos tantum conuenimus qui fidem concilii Ephesini retinere se profitentur, non item aut Socinianos, aut alios eiusmodi apertos antichristos, id est, qui diuinitati Christi bellum aperte indixerunt, Inter illos  igitur, quicumque Nestorii causam susceperunt, intellexerunt facile eam se tueri non posse, nisi quem heresis absoluere nituntur, non modo ignorantie accusent, sed etiam inconstantie condemnent, quasi pugnauerit aduersus eos quos cum Patribus loqui nesciret, et in explicanda mentis sue sententia alia aliis temporibus uerba adhibuerit, que ancipites haberent et perplexos sensus.

Distinguunt igitur duas in incarnationis doctrina quasi partes, fidem et intelligentiam. Fide creditur, inquiunt, quod Christus sit Deus homo, quodque nature due in persona una, diuino quodam atque ineffabili modo, iuncte sint, etc. Intelligentia percipiuntur subtiliora quedam consectaria fidei, exempli gratia, que et quanta ex unionis modo idiomatum communicatio nascatur; qua ratione que Dei sunt ad hominem, que hominis ad Deum peruadant, etc.

Nestorium dicunt, ut erat probate ad instituendos fideles doctrine, perspexisse procul dubio, quantum satis ad obeundum officium, que et quasi  ad fidem pertinent, ut quod Christus sit unus Dei Filius, unusque omnium Dominus; quod non diuidatur in duas personas, nec solus sit per se homo, etc. Sed, que humane mentis imbecillitas, caligasse in fidei consectariis, ideoque abhorruisse a nonnullis uocibus in Ecclesia receptis, cuiusmodi sunt, Deus natus, passus, pontifex, Deipara uirgo, etc.

Addunt id ipsi contigisse quod solet uiris dignitate prestantibus, qui cum arguuntur erroris, aut etiam monentur, errorem malunt defendere quam fateri, ne confessione dignitatem, aut abiiciant, aut certe minuant. In eo igitur aiunt Nestorium pertinaciter perstitisse, in quod inconsiderate inciderat; ideoque anathemate percussum, uel per iniuriam, quod Caluiniani quidam effutiunt; uel propter solam animi obstinationem, quod imprudenter catholicis nonnullis excidit.

Huius defensionis due sunt partes. Prima proprie defensio est, altera potius excusatio. Illam conficiunt  partim testimonio ueterum, partim ratione; istam sibi credi uolunt. Prior discutietur sequente §, posterior in presenti.

Aiunt igitur Nestorium peccasse quidem contra leges ; sed id minime obstare quominus rectam ceteroquin fidem teneret: idem enim accidit quibusdam Patribus, quos tamen Ecclesia colit ut fidei magistros, et illis presertim qui in terminis abstractis communionem idiomatum admiserunt, quo nichil est intolerabilius in hac questione, cum apertam indicet naturarum confusionem. Cum ergo illi salua fide peccare potuerint per excessum, quidni pariter salua fide per defectum Nestorius dicatur peccasse?

uerum ea ipsa distinctio que adhibetur a patronis Nestorii, ostendit per se satis quomodo non sit eadem Patrum que Nestorii causa.

Nam, primo, Patrum opinioni non erat consequens ut tolleretur naturarum unio , qui cardo questionis; consequens erat Nestoriane.

 Deinde, Patrum dicta facile possunt ad modum loquendi benigna interpretatione reuocari, detracto scilicet quod abundat: non poterant id pati Nestorii uoces, siquidem eo addito quod desit, iam ea fateri oporteat que Nestorius ferre se non ualere palam professus erat.

Postea, id addebant Patres, quo uocum licentia cerceretur, anathema scilicet hereticis, quibuscum sentire uideri possent, et in ea quidem parte qua heresis contineretur. Contra Nestorius adiungebat nichil quo erroris suspicio minueretur, sed quo potius firmaretur, atque etiam sepe augeretur. Neque enim hereticis, quibuscum sentire credebatur, dicebat anathema in ea parte qua opus erat, sed in alia que non ueniebat in questionem. Istud uero quid erat aliud quam consensionem reipsa fateri?

Quid quod Patres apertam aliis in locis pro fide sententiam dixerant; immo ubi uenia egere credi  possent, uoces ibidem protulerunt quibus sinceritatem fidei sue demonstrarent, ut quod Diuinitas passa sit carne, etc. Nestorius postquam semel prodidit latens in animo uirus, nichil attulit non consentaneum errori, nichil non coherens.

Aliqui tandem Patrum usi sunt Nestorii uocibus, , , , , etc.; immo, quod notauit Leontius, sententias plures easdem dixerunt, nec idcirco tamen in suspicionem erroris uenerunt; partim quia nondum questionis status libertatem loquendi legibus quasi temporalibus cercuerat; partim quod Nestorius singulas quibus uteretur uoces studiose conquisierat, ex ipsis etiam Scripturis, que in oppositos sensus flecti facile possent, ad fraudem faciendam, unaque uocula e catholicis in hereticas uerterentur: ut puta incarnationem dixit , dixerunt et catholici; sed ille solam, isti non solam. Christum uocauit hominem , uocauit et Basilius; sed Nestorius Deum simul natura addere noluit, quod addidit Basilius,  etc.

uerum, ut excusationis fundamentum eruatur, peruidendum curiosius an non leges Nestorius spreuerit potius quam nescierit. Ipsius certe interfuit spreuisse, quo calumniam uulgo probabiliorem catholicis faceret: cum enim ipsis uitio uerteret quasi dicerent Diuinitatem secundum se natam ex uirgine, passam in carne, insepultam tumulo, et alia eiusmodi, eos consensionis cum Ario atque Apollinari eo credibilius accusabat, seque catholicum ostendebat, quod contra hereticos pugnare, et ab hereticorum sociis inuidiam conflatam sustinere uideretur.

Potuitne homo, mente non tardissima, docendis populis prepositus, concertationibus exercitatus frequentissimis, in lectione Patrum, ut ipsemet iactabat, uersatissimus, nescire quid in questione, de qua dicere necessarium sepe fuerit, partium esset opinio? Potuitne ignorare quis esset status controuersie  per annos fere bis centum agitate? An non intelligebat uir ex erudita Antiochenorum Ecclesia in regie urbis thronum doctrine fama subuectus, quid contendentes super lite contestatissima partes sentirent? Fugiebatne tractatorem ueteranum qua queque pars arte declinaret obiectiones, suamque sententiam exponeret? Nihil afferebat quod non prius Samosatenus Dionysio Alexandrino obiecisset; nichil quod Dionysius Patresque Antiocheni non diluissent, exposita fide de pugnantibus in speciem Christi attributis. Nulla certe adhibebat argumenta, nisi que a Photino sumpserat, sed Theodori arte exposita.

Quid plura? Fuitne adeo mens ipsius emota, cum euomeret impietatis uirus, ut eorum obliuisceretur que prius nouerat de communione idiomatum, queque tradebat in Ecclesia, cum palam de Christo diceret : Magnum sane tanti doni sacramentum; hic enim qui uidetur infans, hic qui recens apparet, hic qui fasciis corporalibus eget, hic qui secundum uisibilem essentiam recenter est editus, Filius est, ut  Scriptura docet, eternus, Filius uniuersorum opifex, Filius qui sue opis fasciis dissolubilem creature naturam astringit. Infans enim Deus est sue potestatis; tantum abest, Arie, ut Deus uerbum sit sub Dei potestate. Nouimus ergo humanitatem infantis ac Diuinitatem; filiationis unitatem seruamus in Deitatis humanitatisque natura. Hoc autem dico ut noueritis quam superexcellens et summa quedam Deitatis coniunctio existebat, etiam in infante ipso, cum Dominica caro conspiceretur; erat enim ipse, et infans, et infantis ipsius Dominus.

Nouerat sane rectas loquendi formas, ante proditam heresim; sed cum ille argumenta sophistica eliderent, quibus solis utebatur, seruare ipsas noluit inter impugnandam fidem: neque id mirum, cum nemo ea uideri uelit scire que suis rebus incommodare intelligit.



§ u. Quid afferant Nestorii defensores, ut ipsum probent reipsa fidem rectam secutum esse.


Iam uero ut defensores illi probent Nestorium rectam fidem secutum esse, testimonia sex edunt, clara, ut ipsis quidem uidetur, minimeque dubia. Et primum quidem Nestorii ipsius, non tantum rectam fidem expressis apertisque uerbis profitentis, sed etiam calumniam sibi hac in parte fieri querentis. Alterum Ioannis Antiocheni, uiri a sanctis Patribus non laudati tantum propter sanctitatem uite, sed etiam in fidei testem adducti. Tertium, episcoporum totius fere Orientis, quos inter plurimi sanctitatis et doctrine fama nobiles. Quartum Theodoreti, quem diuinum Photius, aliique Greci nominant. Quintum, Socratis historici, res suorum temporum scribentis. Sextum, Diodori Tarsensis et Theodori Mopsuesteni, quos multi Patres miris laudibus etiam fidei, extulerunt, cum eadem nichilominus atque Nestorius dicerent.

Sic igitur illi argumentantur. Cum fides orthodoxa  hac in parte, uel omnino, uel maxime quatuor propositionibus contineatur, quod Christus non sit solus homo; quod unus existat, id est, neque duo sint filii, neque duo domini, aut Christi; quod nature ambe in unam uerbi hypostasim conuenerint; et quod beata uirgo dicatur Deipara. Nestorius ne unam quidem partem absolute negauit, singulas expressis uerbis asseruit.

Primam manifeste sermone 7 : Non nudus homo Christus, o calumniator; sed homo simul et Deus. Si autem Deus tantummodo existeret, oportebat eum, secundum Apollinarem dicere: Quid me queritis occidere Deum, qui uobis ueritatem locutus sum? Nunc autem dicit: Quid me queritis occidere hominem istum, qui spinis coronatus est? istum qui dixit: Deus Deus meus, quare me dereliquisti? istum qui triduanam sustinuit mortem, etc.

Sermone 12 : In stupore remaneat dentium Paulus Samosatenus, qui nobis Dominicam humanitatem  nudam a Deitate delirat, qui solam, preter Diuinitatem, fabulatur hanc, que semper coniuncta est atque connexa, que eadem ac pariter potest que Deus. Donauit enim illi Deus nomen quod est super omne nomen.

Alteram non minus clare, sermone 2 : Diuisio non est, neque coniunctionis, neque potentie, neque filiationis, neque huius quod est Christus. In his diuisio non est; in Deitate uero et humanitate diuisio est. Christus, secundum quod est Christus, indiuisus est; et Filius, secundum quod est Filius, indiuisus est. Non enim habemus duos Christos, uel duos filios; neque est apud nos primus Christus et secundus; neque alter et alter; neque iterum alter filius, et iterum alter filius: sed idem ipse est duplex, non dignitate, sed natura.

Sermone 11 : Magnum sane tanti doni sacramentum! Hic enim qui uidetur infans, hic qui recens apparet, hic qui fasciis corporalibus eget, hic qui secundum uisibilem essentiam recenter est editus,  Filius est, ut Scriptura docet, eternus; Filius uniuersorum opifex, Filius qui sue opis fasciis dissolubilem creature naturam astringit. Infans enim Deus est sue potestatis: tantum abest, Arie, ut Deus uerbum sit sub Dei potestate. Nouimus ergo humanitatem infantis ac Diuinitatem; filiationis unitatem seruamus in Deitatis humanitatisque natura. Hoc autem dico ut noueritis quam superexcellens et summa quedam Deitatis coniunctio existebat, etiam in infante ipso, cum Dominica caro conspiceretur; erat enim ipse, et infans, et infantis ipsius Dominus.

Sermone 12: Unus Filius, quod uisibile est, et quod inuisibile; unus Christus, et iste qui utitur, et id quo utitur. Nature duplices, sed Filius singularis. Quid sermonem in calumniam uocas?

Tertiam catholice fidei partem exponere uidetur non obscure, in epistola 2 ad Cyrillum : Ut nominibus quibusdam utriusque nature communibus  et significationis positis, neque ea que generationis Filii et dominationis dissecentur, neque ea que naturarum sunt propria, in singularitate natiuitatis Filii ulla confusionis abolitione periclitentur.

Epistola 2 ad sanctum Celestinum : Multus etiam nobis labor hic celebratur, dum elaboramus eruere sordidissimam impietatem pessime opinionis Apollinarii et Arii de Ecclesia Dei. Nescio enim, quemadmodum quidam, de ecclesiasticis quamdam contemperationis imaginem ex Deitate et humanitate Unigeniti concipientes, egrotent egritudine predictorum hereticorum, dum et corporis passiones audent superfundere Deitati Unigeniti, et immutabilitatem Deitatis ad naturam corporis transiisse confingunt, et utramque naturam  contemperationis mutabilitate confundunt.

Apud Cyrillum ipsum , libro de Recta Fide ad reginas, cap. 12: Ceterum nomen hoc, Christus, quidam nescio quo modo Dei Patris  uerbo etiam seorsum ac per se, hoc est, ut extra carnem positum mente concipitur, conuenire asserunt; mox uero in illum quoque similiter illud competere contendunt, qui ex sacra uirgine natus est, prout hic quoque per se separatim subsistere consideratur. Postremo ambobus simul perinde ac uni congruere tradunt, ratione nimirum coniunctionis, ut ipsi loquuntur, in unam illos personam colligantis.

In epistola ad Alexandrum Hierapolitanum : Oportet manere naturas in suis proprietatibus, et sic, per mirabilem et omnem rationem excedentem unitatem, unam intelligi gloriam, et unum confiteri Filium. Et iterum: Non duas personas unam personam facimus, sed una appellatione Christi duas naturas simul significamus.

Sermone quodam innominato apud Cyrillum , in quo inducitur Christus loquens: Cum sim Dei forma, serui formam indui; cum sim Deus uerbum, in carne conspicior; cum uniuersitatis sim  Dominus, personam pauperis propter uos indui; cum esuriam uisibiliter, esurientibus cibum subministro.

Quartum denique, sermone 6 : Dixi iam sepius: Siquis inter uos simplicior, siue inter quoscumque alios, uoce hac gaudet, apud me nulla est de uoce inuidia; tantum ne uirginem faciat deam, etc.

Epistola 3 ad sanctum Celestinum : Ego autem et hanc quidem uocem, que est , nisi secundum Apollinaris et Arii furorem, ad confusionem naturarum proferatur, uolentibus dicere, non resisto.

Sermone 12 : Damna eos qui dicunt, secundum Apollinaris et Arii sensum, Dei genitricem; et ego una tecum clamo . Et postea : Filius Dei natus est Deus uerbum et homo; ergo que peperit, propter unitatem dicatur Dei genitrix, id est .

Sermone 13 : Quoniam autem oportet, propter eos qui lucidiorem requirunt intellectum, maxime cum sint Ecclesie filii, uti manifestiore locutione; propterea  et modo eadem definitione qua prius breuiter de illa beata Maria semper uirgine predicabam, etiam nunc, euidentiore sermone, summa uoce proclamo, quoniam sancta uirgo et Dei est et hominis genitrix.

Hactenus pro se Nestorius, nunc Ioannes Antiochenus, fidei Nestorii probe conscius, siue propter diuturnum Antiochie conuictum, studiorumque et magistri communionem; siue ob diligentem, post commotas a recessu turbas, rei totius pertinentis ad amicum inquisitionem. Scribens igitur ad Nestorium : Si enim, inquit, mens tua eadem sapit et sentit que sancti Patres Ecclesieque doctores , quorsum uereris pium sensum conuenienti uoce publicare? Et postea: Quis, queso, reprehendat, si ea que sentis libere exponas? Immo uero, quis non laudet, si nomen, cuius sensum pietas tua, ut cognouimus, possidet, propter publicam  quietem communemque orbis pacem admittat? Et rursum: Multi, ut intelligo, non infrequenter ex te audierunt quod ipsam solam uocem, non piam quoque ipsius uocis notionem auerseris; si qui uero celebrioris fame ecclesiastici auctores tibi fuerint, ut, ipso quoque nomine admisso, sacram uirginem Mariam Deiparam appelles, te istud neutiquam recusaturum esse.

Est autem antistitis illius testimonium tanto grauius, quanto fidei orthodoxe scientior habitus est, etiam a summis pontificibus, etiam cum de fide ageretur.

Suum antistitem secuta est hac in parte diecesis tota Orientis, que cum episcopis abundaret, sanctitate pariter atque doctrina prestantibus, Nestorii tamen causam suscepit, nec ab ipsius sententia, si Theodoretum audimus, recessit umquam, nisi uerbo tenus, molliens scilicet duriores Nestorii uoces, eaque, inter explicandum Incarnationis mysterium, uocum economia utens, quam ille pre sola superbia animique contumacia respuerat. Cum igitur Orientis synodus, propter ineundam Ecclesiarum pacem, consensisset  in Nestorii abdicationem, synodique nomine Ioannes scripsisset, non solum confessionem Cyrillo, quam ille irreprehensibilem dixit, sed etiam epistolam imperatori, de qua Theodoretus : Cognoui quod is qui hanc scripsit , idipsum sentiens, indiscrete atque inique damnauit eum qui nichil preter doctrinam sanam nouit aliquid et docuit. Sed anathematismus insertus, licet idoneus sit, amplius quam consensus damnationis, eius turbare lectorem, tamen quia non indiscrete, sed sub quadam consideratione positus est, solatium prestitit; nec enim dixit: Anathematizamus doctrinam eius, sed Quecumque aliter dixit, aut sensit, quam doctrina apostolica continet.

Ipse uero Theodoretus quid super ea re sentiret patefecit, tum adductis uerbis non obscure, tum istis clarissime : Iam tue sanctitati predixi quia si domini mei uenerabilis et sanctissimi episcopi Nestorii fuerit dogma damnatum, nec ego cum  his qui hoc faciunt communicabo. Quod si tue sanctitati placuerit, idipsum litteris inserere, que Antiochiam diriguntur, hoc fiat: ne ergo differatur, obsecro, tuis herendo uestigiis. Non minus manifeste mentem aperit scribens Andree Samosateno. Exigit autem Aristolaus subscriptionem facte dudum damnationis, et ut anathematizetur sancti episcopi dogma Nestorii. Scit autem uestra sanctitas quod si quis indiscrete doctrinam anathematizet eiusdem sanctissimi et uenerabilis episcopi, idem est ac si pietatem anathematizare uideatur. Oportet ergo, si omnino compellimur, eos anathematizare, qui purum dicunt hominem Christum, aut qui in duos filios unum Dominum nostrum Iesum Christum diuidunt, et qui eius abnegant Deitatem.

Quin et Socrates historicus, cum Nestorii libros euoluisset curiose, ut ipse quidem testatur, scripsit tamen in hec uerba : Nestorius apud complures uenit in opinionem, quod Dominum simplicem hominem esse diceret, quodque Pauli Samosateni et Photini dogma in Ecclesiam introduceret; atqui de hac  re tanta concertatio, tantaque tempestas commota est, ut ecumenico concilio opus fuerit. Ego uero, dum eius libros lustro, hominem imperitum reperio, etc., nec tamen mihi uidetur imitari Paulum Samosatenum, aut Photinum, et Dominum omnino simplicem hominem dicere; sed solam DEIPARAE uocem tamquam laruam reformidare. Et postea: uidetur ueterum lucubrationes ignorare, ideoque, ut dixi, uocem hanc insectari. Nec enim Christum simplicem hominem dicit, ut Photinus et Paulus Samosatenus. Et homilie ab eo edite docent eum nullo modo diuini uerbi personam abstulisse, sed ubique illud fatetur subsistens et inexistens, etc. Sic eum sentientem reperio, tum ex eius libris quos legi, tum ex his que amatores ipsius dicunt.

Diodorus tandem, qui Theodorum docuit, et Theodorus, qui Nestorium, communis discipuli mentem, sua patefacta, aperire possunt; ipsis enim Nestorius perinde ac Theodoretus discipulorum alter apprime  inhesit, quod et Cyrillus aperte probat, utrumque cum Nestorio sensisse tradens. At Facundus, postquam Diodorum Athanasii, Petrique Alexandrini, Timothei, Basilii, Chrysostomi, Epiphaniique testimonio recte fidei fuisse probauit, defensionem concludit hunc in modum : Quis autem ferat accusatum a Iuliano Diodorum, quod Deum natum de uirgine fateretur, accusari etiam a Christianis, tamquam hoc negauerit? uel quis audiens Iulianum Diodoro comminantem, quod Iesum Galileum Deum eternum predicaret, quem mortuum et sepultum negare non poterat, et dicentem propterea illum puniri a suis diis summo supplicio, quod miserabiliter imbibens theologorum piscatorum errorem, talia predicaret; a Christianis quoque iudicet abdicandum, uelut qui Iesum Galileum, hominem tantum, non etiam Deum esse crediderit?

Theodori autem profert Facundus , tam exquisite excerptas, ut nichil uideatur posse significantius recte fidei afferri. Libro decimo tertio de Incarnatione: Bonum est in hoc loco maxime concludere  quid uirtutis habeant ea que dicta sunt, siue conuersari, siue baptizari, siue crucifigi, siue et mori, et sepeliri, et resurgere. Non puro alicui hec coaptantes homini dicimus. Hoc enim in unaquaque dictorum demonstratione addere non moramur, ut nullam calumniantibus prebeamus male loquendi occasionem. Sed inhabitato quidem a Deo uerbo, ab ipsa in utero matris plasmatione: inhabitato uero, non secundum communem inhabitationem, neque iuxta eam que in multis intelligitur gratiam, sed iuxta quamdam excellentem, secundum quam etiam adunari dicimus utrasque naturas, et unam iuxta adunationem effectam esse personam.

Opere pretium est uidere quomodo singulas Theodori sententias argumentetur Facundus ad ipsius defensionem.



§ uI. Quam infirma sint que pro Nestorio afferuntur.

Atque hec sunt defensorum Nestorii argumenta, que quamuis habeant aliquam speciem ueri, qua illuserunt  Albertino Caluiniste aliisque eiusmodi hominibus, reipsa tamen uanissima sunt, nec aliunde ponderis quidquam habent, si tamen habent, quam uel ab incogitantia, uel etiam ab inscitia abutentium.

Nam ut eorum que pro se dixit Nestorius pateat fucus, notandum est hereticum hunc, quo nichil umquam artificiosius fuit, nichil mendacius, uerbis catholicis solitum dissimulare mentem suam, magistri Theodori exemplo, a quo non tam dogmata que sequeretur, quam fraudes quibus se tegeret edoctus est.

Obseruandum deinde totam heresim cui Nestorius nomen dedit in eo fuisse positam quod duas in Christo naturas negaret uniri, sed solo nexu morali, qualis fere inter coniuges uulgo intercedit, aut certe intercederet inter eos qui perpetuo atque indissociabili uinculo coniungi cogitarentur: alter enim alterius semper esset, nec disiungi possent umquam singuli; sed una foret perpetuum amborum dignitas, unaque auctoritas, et una moraliter persona. Immo et idem utriusque diceretur parens, sed dispari  modo: unius natura; alterius uelut adoptione, etc.

Nestorius igitur, cum sibi calumniam fieri quereretur, uelletque uideri succensere Samosateno affirmanti Christum esse solum hominem, fucum fecit; neque enim ipsi obiectum erat quod, sicut Samosatenus, Christum uellet exstitisse aliquando sine uerbo, suamque cum uerbo coniunctionem operibus meruisse. Quis enim non audierat inclamantem subinde, naturas in ipso uirginis utero, immo et in ipso conceptu, copulatas esse? Sed uitio uertebatur, et merito quidem, quod has ipsas naturas copulatas diceret solo nexu morali: unde fieret ut Deus esset quidem hominis, et homo Dei, non tamen Deus homo et homo Deus; ut euangeliste uerba, nec proprio, nec, si licet ita loqui, recto sensu acciperentur, sed figurato tantum et ; ut uerbum non sit factum caro, sed carnis tantum inhabitator; ut Deus non sit mortuus,  sed Dei templum; ut uirgo non sit , sed , etc.

Neque minor est fraus Nestorii predicantis Christum esse unum, unumque Filium et Dominum: nam Christum faciebat non hypostasi unum, sed mera coniunctione, more coniugum, qui sunt unum moraliter: quod exemplum obtrudit subinde, et Theodorus Nestorii magister, et Theodoretus schole socius. Faciebat et unum Filium Dei et uirginis, sed mirabili quadam stropha; aiebat enim hominem esse Filium Dei, non natura, sed unione; non quia foret ipse Unigenitus, sed quia Unigenito iungeretur; id est, ut loquuntur, esse Filium, quia Filii, non in recto, sed in obliquo: uerbum pariter dici filium uirginis, in obliquo tantum, quia in filio uirginis habitabat, hoc est, quod omnia uerbi hominisque communicari dicebat .

Iam uero improbi cauillatoris uocem persone usurpantis prestigias detexit Cyrillus, ostenditque unitate persone tegi heresim, nec aliud significari quam quod  Dei et hominis eadem facta sit, per uerbi , dignitas, unaque auctoritas, potestas, et si que sint alia eiusmodi moralia uocabula. Nomen enim persone sumpsit ueterator magnus ut est uox iuris, qua ratione coniuges, ut sepius dictum, una sunt persona: cum tamen sumere debuisset, si bona fide ageret, prout est nature quiddam, atque ipsa hypostasis, qua notione coniugum due sunt reipsa persone, dueque hypostases.

Non minus subdole homo planus permittebat uirginem dici Deiparam, modo ne dea putaretur; neque minus perfidiose insidiabatur auditoribus, cum dici iuberet, modo ne sentiretur cum Apollinari et Ario. Erat enim in ea heresi que matrem dici posse negat ullam, nisi que consubstantialis sit ei seorsum per se sumpto cuius dicitur mater: atque ita non posse dici ullam uerbi matrem, cum neque uerbo, secundum seipsum spectato, ulla femina consubstantialis esse queat, nisi facta fuerit dea; neque uerbum  factum sit per conuersionem consubstantiale femine.

Suam porro mentem homo nequam, scribens summo pontifici, prodidit his uerbis : Si quis autem hoc nomen, , propter natam humanitatem coniunctam Deo uerbo, non propter parientem, proponat, dicimus quidem hoc uocabulum in eam que peperit non esse conueniens; oportet enim ueram matrem de eadem esse essentia qua est ex se natum; ferri tamen posse, propter ipsam considerationem, et quod solum nominetur de uirgine hoc uerbum, propter inseparabile templum Dei uerbi ex ipsa; non quia ipsa sit mater Dei uerbi, nemo enim antiquiorem se parit.

Atque hec est uanitas testimonii quod pro se Nestorius dixit: nichilo plus ualet id quod Ioannes Antiochenus tulit, siue tempus quo scripta epistola est, siue persona scribentis, siue etiam Nestorius spectetur. Nam tunc temporis Nestorii animus, ut erat exacerbatus supra modum, sic non fuit exprobratione heresis agendus in furias, sed economica potius uelut  adulatione palpandus. Deinde, tunc cum scriberetur epistola, non erat una constansque omnium opinio de Nestorii fide, nam perplexe de industria et ambigue loquebatur; alii enim uerba flexiloqua in benigniorem partem, alii in oppositam, sed ueriorem, interpretabantur. Denique, credibile est ne ipsius quidem Ioannis fidem tunc fuisse admodum sinceram; immo uix non certum, quam hauserat a magistro communi Theodoro doctrinam retinuisse animo, tamdiuque fouisse, donec ipsam, aut questionis agitatione eruditus, aut orbis commotione territus, deponeret.

Quamquam, ut ingenue fatear, suspecta mihi fuit semper, estque etiamnum, fidei confessio, quam Ioannes in pace Ecclesiarum edidit; neque potuit hactenus, quamuis ualde auerem, hanc mihi suspicionem minuere prudens Cyrilli confessionem recipientis benignaque . Nam primo Acacius Berensis auctor fidei uidetur, homo, mea quidem sententia,  male affectus erga Christum. Deinde huic fidei Nestorius sine ullo sui dogmatis preiudicio subscribere potuit. Denique uideri potest Cyrillus, cum turbarum pertesus esset, putasse Ecclesias pacandas, uel sic. uerum ea de re alias iterum; interim aduerte Acacii quoque testimonium pro Nestorio potuisse adduci: scribens enim ad Cyrillum, perinde ac Ioannes, uidetur Nestorium excusare; sed, perinde etiam ac Ioannes, suspectus merito potest esse, propter utramque rationem, et quod dubie sit fidei, et certi in reum affectus.

Eadem est Orientalium episcoporum que Ioannis causa. Theodoreti autem testimonium audiri procul dubio iure non debet, cum sit hominis, uel consentientis Nestorio, uel singulari amicitia coniuncti, quod utrumque, aut fidem omnem derogat, aut certe multum minuit.

Adde quod illud ipsum quod prolatum est Theodoreti testimonium rem in contrarium conficit; quomodo enim catholicis persuadeat innocentiam Nestorii,  qui contra Ecclesie iudicium se facere indicet?

Que potest autem esse in re theologica auctoritas Socratis, cum fuerit, aut scholasticus de foro, aut de aula scriptor? Et ut aliqua detur esse, melior tamen inde causa Nestorii non euadet: nam que scribit, ea procul dubio uera sunt, sed non ad rem. Nestorium ait non, perinde ac Paulum et Photinum, dicere Christum simplicem hominem; certe: negabant enim illi hominem cum uerbo per se hypostatico atque Patri coniunctum, quod certe Nestorius fatebatur: negabant iam inde a conceptu hominis, unionem exstitisse, affirmabat Nestorius: negabant uirginem esse , contendebat Nestorius. Quid multa? apertis illi uerbis Christum simplicem hominem profitebantur, non profitebatur Nestorius; sed reipsa non admittebat, in quo cum illis consentiebat. Illusit ergo Socrati, cum quartum duodecimumque sermonem haberet, magnamque sibi esse  a Paulo Photinoque distantiam diceret; dicenti enim credidit, ignarus fraudis detegende et mysterii penitius intelligendi.

Diodorum uero Tarsi Theodorumque Mopsuestie adhibere testes, quibus recta Nestorii fides probetur, quid aliud tandem est quam aliquem uelle purum criminis ostendere, producendo socios, aut etiam duces? Nam utrumque Nestorii institutorem, uiciniorem hunc, illum remotiorem, Cyrillus prodidit, damnauit Ecclesia: neque ullum de duobus satis umquam Facundus, quantumcumque nitatur, absoluerit, cum suis se quoque uerbis ambo, et prodant, et damnent. Quid enim hac Diodori sententia magis hereticum : Ne filius Marie putetur Deus uerbum; mortalis enim mortalem generat secundum naturam, et corpus generat consubstantiale; et duas generationes Deus uerbum non sustinet, unam ante secula, alteram posterioribus temporibus? Quid ista impudentius : Perfectus ante secula Filius perfectum, quod ex Dauid, assumpsit; Filius Dei filium  Dauid. Dices mihi: Duos igitur filios predicas? Duos filios Dauid non dico; non enim dixi Deum uerbum filium Dauid; sed neque duos filios Dei secundum substantiam; nec enim dico duos ex substantia Dei, cum dico Deum uerbum ante secula habitasse in genito ex semine Dauid?

Hec uerba exscripsit Theodorus in libris suis de Incarnatione; eadem enim ibi leguntur, quibus addit: Non sic in eo qui est ex semine Dauid, sicut in prophetis, habitauit Deus uerbum. Illi enim particulari quadam et modica quantitate sancti Spiritus gratia fruebantur, hic autem in his in quibus interdum erant illi iugiter permanebat. Gloria uerbi ac sapientia replebatur, alter procul dubio preter uerbum, et subsistens proprie Filius, ac seorsum; non enim uerbum semetipsum sapientia replebat et gloria, sed alteri potius hec que sunt insignia conferebat.

His ita demonstratis, quis non miretur Albertini, et  Symmystarum, sed Albertini magis librorum helluonis, audaciam, qui contra tertium concilium generale, cuius auctoritatem in sua confessione Caluiniani ipsi recipiunt, cuiusque iudicium duodecim seculorum reuerentia probauit; contra Patres quinti, id est, eruditi seculi, ac preclarissima totius Ecclesie lumina; contra piorum omnium Christi cultorum fidem, Nestorium Ecclesie fulminibus attritum, Patrum disputationibus conuictum, omnibus deinceps seculis exsecrabilem, omnibus Christi amatoribus abominatum defendunt; qui purum erroris asserunt, quem portentose doctrine ducem leges loquuntur; quem imperatores ne suo quidem nomine dignum putarunt; quem sua ipsius conscientia reum orbis commoti damnauit, cuius linguam natura, Domini sui uindex, depascendam uermibus ante mortem dedit? Ad id impudentie profecto, quantumuis dissimulare conentur aliqui, adegit, quod unus typis mandauit, male feriatos homines professum in Deipare nomen odium.



CAPUT III. De tribus hereticis Ario, Apollinari, et Eunomio, quorum societas per calumniam a Nestorio catholicis obiecta est.


Quamuis ex precedentibus capitibus aperte pateat mens sententiaque Nestorii de dispensatione Dominica, manifestior tamen adhuc clariorque euadet, si patefacta fuerit causa cur tam uehementer Nestorius in Cyrillum, Cyrillique sectatores catholicos inuectus sit. Ea uero causa fuit, nisi fallor, species affinitatis inter opinionem catholicam, atque Arianam et Apollinarianam; et ea quidem tanta, ut alterius ab altera discrimen non potuerit, nisi perspicacibus oculis in fidei lumine dignosci.

Cum enim due sint species, una difficilior intellectu, qua due nature copulantur in unitatem solius hypostasis; altera notissima, qua duo iunguntur in unitatem etiam nature, ut anima et corpus:  uisum est Nestorio aliisque a nemine defendi posse ullam , nisi quam secundi modi esse diximus. Ex qua cum absurda plurima impiaque sequantur, inde facile in odium uulgi adducebantur qui primi generis unionem tuebantur. Nec enim ab Ario atque Apollinari facile discerni poterant, et illi tamen duo omnibus communiter exosi erant.

Atque hec causa fuit cur Cyrillo Nestorius aliisque unionem defendentibus societatem cum Ario, Apollinari, Eunomioque obiiceret, catholicosque nomine hereticorum traduceret. Expedit igitur de singulis tribus istis hereticis nonnichil obseruare, ut sententia Nestorii de mysterio Incarnationis, et eiusdem in catholicos calumnia magis magisque retegatur. Tanto enim apertius homo nequam prodit mentem, quanto uehementius alienam sententiam, uel hereseos, uel saltem erroris damnat.



§ I. De Ario atque Arianis.

Traditum est a ueteribus capita duo exstitisse Ariane  impietatis de uerbo diuino: alterum, quod Patre minus, creatumque esset; alterum, quod carni pro anima fuisset. Istud omittebant Ariani, cum de Trinitate agerent; illud, cum de Incarnatione: utrumque tamen connexum erat, ut mox patefiet. De posteriori Athanasius in libro de Aduentu Christi: Arius, inquit, carnem solam ad occultandam Diuinitatem fatetur; ac pro nostro interiori homine, hoc est, pro anima uerbum in carne ait exstitisse, passionis sensum et resurrectionem ab inferis Diuinitati ausus ascribere. Et alio in loco : Frustra igitur Ariani sibi somnia fingunt, asserentes Saluatorem solam assumpsisse carnem: ita ut passionis sensum impie transferant ad impatibilem Deitatem.

Idem de Arii sectariis docet Epiphanius  in eorum heresi et in summa, ut Augustinus refert ; tum Gregorii duo, Nazianzenus epistola I ad Cledonium, et Nyssenus libro  contra Eunomium; Cyrillus item Alexandrinus in epistola apologetica ad Acacium Melitenum. Theodoretus  Arium et Eunomium scribit putasse assumptum esse corpus, Diuinitatem uero anime partes obiisse.

Obseruat Mercator commentum istud non fuisse ab Ario ipso inuentum, sed ab Arianis, ut se, opinor, facilius questionibus expedirent, que temporibus Arii nondum mouebantur: tribuitur tamen Ario, partim ob consuetudinem onerandi magistros discipulorum inuidia, partim quia ex eius principiis confectum uisum est, aut iis admodum congruum, ut postea dicemus.

uenerunt porro Ariani in hanc mentem, partim propter preiudicia quedam, siue sua de uerbo, siue communia de homine et anima; partim quoniam sibi uidebantur, hac hypothesi data, facile explicare quecumque de Christo fides Ecclesie teneret aduersus Photinum, cuius etate natum reor Arianorum hoc figmentum.

 Cum enim ea tempestate quereretur an Christus esset simplex homo, in quo habitaret uerbum, et quomodo uerbum habitaret in homine, an operatione tantum, ut Spiritus sanctus in iustis; an etiam , qua proprie diceretur uerbum caro factum, et non carnis solum habitator. Qui Photino meram inhabitationem inducenti restiterunt, pars tenuerunt sese intra modum, ut catholici; pars excesserunt, ut Ariani atque Apollinariste. Omnes enim, cum unionem substantiuam sibi defendendam uiderent, si modo uellent proprio sensu euangeliste uerba sumere, cumque duas intelligerent esse unionis substantiue species, quas antea exposuimus, catholici sola hypostatica contenti sunt; Ariani maiorem uoluerunt, qualis nempe intercedit inter animam et corpus: quare uerbum dixerunt in Christo ea tribuisse carni que solet anima, uitam scilicet, motum et sensum.

Si qua uero fides Epiphanio , et auctori  Dialogi contra Apollinaristas, quem alii Athanasio, alii Maximo martyri supposuerunt, uidentur argumentati hac in parte, quo fere modo Aristoteles solet in rebus physicis . Id quod nunc agitur ita potuit et omnino et bene fieri; aliter neque bene fieri potuit, neque omnino; ita ergo contigit.

Potuisse uero fieri ut ea ratione uerbum caro fieret, id est, homo, inde conficiebant, quod homo sit anima utens corpore, quodque mens quelibet creata conuerti possit in animam, id infundi in corpus, atque homo fieri. Cum ergo uerbum dicerent unam esse de mentibus creatis, ipsum contendebant potuisse uniri carni instar anime, atque ita hominem fieri.

Primum principium, id est, definitionem hominis, ueluti concessam accipiebant ex peruulgata tunc temporis Platonicorum doctrina; alterum mutuabantur ab Origene, cuius erant propago quedam; tertium sibi proprium uindicabant.

Iam uero belle omnia constare, si ea ratione uerbum  factum caro dicatur, probabant exemplo communis cuiusque hominis, cuius anima corpori infusa fit homo; huic enim rationi connexum erat:

    I. Ut Christus non sit homo qualis quisque nostrum, sed uere Deus utens corpore assumpto perinde ac anima suo.
    II. Ut beata uirgo tam uere appelletur , quam quelibet alia, que hominem peperit.
    III. Ut incarnatio non sit unio utriusque nature tantum, qualis inter coniuges; sed potius, et , cuiusmodi inter animam et corpus.
    Iu. Ut in Christo due sint quidem nature, sicut in nobis; sed unica tamen existat ambarum hypostasis, more pariter nostri.
    u. Ut non alius sit qui ex Patre Filius, alius qui ex matre; sed unus et idem ex utroque; neque enim  in nobis alius homo est qui creatur a Deo, alius qui procreatur a parentibus.
    uI. Ut due fuerint unius uerbi diuini natiuitates: altera eterna ex Patre, altera temporalis ex matre: quo etiam modo contingit duas existere natiuitates cuiuscumque hominis: unam ex Deo, qua creatur mens, et quidem ante secula, si credimus Origeni; alteram, qua procreatur homo, definito tempore.
    uII. Ut neque uerbum dici possit Christi Dominus, neque Christus Spiritu sancto minor.
    uIII. Ut tam uere proprieque Deus asseratur natus, passus, mortuus, etc., quam uere dicuntur nasci, patique singuli quique homines.
    IX. Ut denique, et caro Christi deificata fuerit, et uerbum incarnatum. Quid reliqua persequar, uno satis exemplo communis hominis manifesta?


Huic uero doctrine consequens erat ut uerbum cum incarnaretur, et conuersum sit in animam, et carni mixtum, et patibile effectum; sic enim mens cum incarnatur et homo fit, ab Origenistis dicebatur  in animam conuerti, miscerique toto corpore, et passioni obnoxia fieri, ac omnes hominis appellationes suscipere.

Quod autem aliter non potuerit totum incarnationis negotium peragi, ex eo uidebantur sibi conficere, quod duplex tantum superesset rei expediende modus: alter a Samosateno assertus, que unio pure , seu moralis; alter Photino a quibusdam tributus, que unio hypostatica quidem, non qua tamen homo hypostasi uerbi, sed qua uerbum hypostasi hominis subsisteret, quippe per se , et prolatitium dumtaxat. Neutrum uero admitti posse, non tantum communis Ecclesie fides aduersus utrumque hereticum euincebat, sed etiam synodi Antiochene due contra Samosatenum, Sirmiensisque gemina, alieque contra Photinum definierant.

Urgebant deinde acriter euangeliste dictum, uerbum caro factum est, tum peruulgatum illud, quorsum anima ubi uerbum adest, et quidem unitum;  denique Apollinaristarum rationes, siue quas Cyrillus refert , siue que plurime coaceruantur in dialogo 4 et 5 de Trinitate, inter Athanasii Opera.

Atque hec fuit Arianorum heresis de incarnatione, orta ex altera de Trinitate, qua cum uerbum dicerent mentem creaturarum primam, idoneum faciebant quod laberetur in corpus, et fieret anima.

Fuisse huius heresis nomine suspectum Orientalibus Cyrillum, nemo forte mirabitur qui apud se perpenderit, uel temporum conditionem quibus latebat adhuc incarnationis mysterium suis omnibus tenebris inuolutum, uel suspicantium affectionem quos liuor urebat. Nam unioni et , quam Cyrillus catholice defendebat, eadem que Ariane heresi et consequentia et pugnantia uidebantur, istis presertim hominibus quos partim inuidia commouerat, partim fascinauerat uesanus amor sui Nestorii.

Ita porro alte insederat ipsorum animis isthec suspicio, ut quamuis Cyrillus nullam pretermiserit occasionem,  siue Ario anathema dicendi, siue conuersionem uerbi confusionemque ac mixtionem oppugnandi, siue affirmanter docendi totam humanitatem, ipsamque adeo animam, assumptam esse, uix tamen umquam facere sibi fidem potuerit; immo coactus sit aliquando, cum pax Ecclesiarum iniretur, de suis anathematismis, tamquam discordie causis, silere: usque adeo discrimen utriusque sententie obscurum tunc erat, nec nisi oculatissimis quibusque perspicuum.

Id uero ut constet non temere a me afferri, opere pretium est Arianorum doctrinam cum singulis anathematismis Cyrilli componere.

Dicebat in primo Cyrillus, Emmanuelem esse Deum : quam uocem interpretatur ipse alias, natura Deum. Hec ipsa uox erat Arianorum, Emmanuelem tam uere natura Deum esse, quam quisque nostrum homo. Addebat Cyrillus, idcirco beatam  uirginem esse . Inclamabant et istud idem Ariani, idque Proclo Cyrilloque Nestorius sepe obiecit.

Docebat in secundo, Dei Patris uerbum carni , unumque cum sua carne esse Christum. His ipsis uerbis suam Ariani mentem exponebant, cum uterentur exemplo anime, que cum suo corpore unus est homo.

In tertio, anathema intorquebat in eum qui non fateretur uerbi et carnis . Totum uirus Ariane doctrine continebatur his uocibus duabus, , cuiusmodi nempe animam et corpus unit.

uetabat in quarto ne quis uoces que de Christo passim in Scripturis sacris occurrunt, tum ab ipso Christo, tum ab apostolis dicte, duabus hypostasibus partiretur. uetabant idipsum Ariani, suo rursum hominis exemplo abusi.

In quinto, edicebat, uerbum, cum caro factum est, perinde ac nos carni et sanguini communicasse. Nihil  aliud dictitabant Ariani, immo totius heresis breuis erat hec explicande ratio.

In sexto, Dei uerbum negabat esse Christi dominum. Id negabant Ariani, nec negabant tantum, sed etiam cur id facerent causam perspicuam afferebant: quia nempe uerbum carni unitum non aliter est Christus, quam quomodo anima infusa corpori est homo. Nullus autem proprie dicitur sui dominus.

In septimo abnuebat pariter uerbum in Christo operari uelut in homine, qui non sit ipsummet uerbum. Abnuebant istud quoque Ariani, cum dicerent uerbum perinde esse hunc hominem qui iehsu Christus, atque anima est homo aliquis, exempli gratia, Petrus.

Prohibebat in octauo dici assumptum hominem adorari cum uerbo, quasi duo sint adorandi, homo et uerbum; ne quaternitas, quod alibi causatur, pro Trinitate induceretur. Istud ipsum uetabant Ariani propter eamdem quam primi inuenerunt causam.

 Prohibebat etiam in nono ne quis assereret Christum Spiritus sancti uirtute uelut aliena adiuuari, quippe cum Spiritus sanctus a Filio procedat, Christusque sit ille ipse Filius eternus Dei, a quo Spiritus procedit. Prohibebant id pariter Ariani, et quidem eadem de causa, cum Spiritum sanctum assererent a Patre per Filium creari.

Anathematismi consequentes duo, quorum prior ad eum pertinebat qui diffiteretur uerbum incarnatione factum esse pontificem et apostolum confessionis nostre, seque pro nobis, non item pro seipso, obtulisse Patri; posterior ad eum qui carnem Domini uiuificam, id est, que dat uitam mundo, negaret esse uerbi propriam, quoniam Procli defendendi causa conditi sunt, eam doctrinam continent quam, etsi iisdem uerbis apud Arianos expressam legere me non memini, ex Arianorum tamen principiis effici posse apertum est. Nam si uerbum est pro anima, qua existit homo iehsu Christus, fateri oportet procul dubio quelibet Christi officia, atque ita sacerdotium et apostolatum,  conuenire uerbo. Oportet pariter concludere uerbum seipsum Patri obtulisse pro nobis, suamque, quam animaret carnem, fecisse panem uiuificum, qui in sacra mensa proponitur.

Postremus tandem de uerbo Dei passo, crucifixo, mortuo, et primogenito ex mortuis, ut omnium maxime animos Nestorizantium offendit, ita uisus est, non affinis tantum, sed idem atque Arianorum heresis, uisusque proinde symbolo Niceno proscriptus, qua parte dicitur anathema asserenti Filium Dei esse mutationi et alterationi obnoxium.

Hec et alia Cyrillum satis uocabant in suspicionem consensionis cum Arianis: suspicionem tamen augebant duo, magne postmodum futura contentionis semina.

Alterum, quod Cyrillus sepe uocem pro poneret: unde cum unicam in Christo hypostasim predicaret, unicam uidebatur naturam in  Christo agnoscere. Id uero intelligi uix ac ne uix quidem poterat, sine Arianorum commento de uerbo anime locum tenente.

Alterum, quod aperte diceret unam esse post uerbi incarnati naturam: que sententia, ut erat per se obscurior, ita facile ab hominibus male in Cyrillum affectis, peiorem in partem accipiebatur.

Ariana porro heresis oppugnata est argumentis presertim quatuor.

I. Quod uerbum sit eiusdem cum Patre essentie, atque , quem Ariani fatebantur propter excellentiam essentie esse , atque ita deprimi non posse ad conditionem anime carnem informantis.

II. Quod in Euangelio Christus meminerit anime sue, que aliquando conturbata sit ac tristis ad mortem, quamque ipse posuerit, atque iterum pro arbitrio sumpserit.

III. Quod nisi uerbum mentem quoque hominis sumpsisset, totum utique hominem non saluasset:  saluauit enim id unum quod assumpsit; et eam partem precipue debuit sanandam suscipere, in qua radix erat mali, quod peccatum.

Iu. Quod obedientia Christus non fuisset mortuus, nec morte meritus quidquam pro hominibus, nec proinde ipsorum mediator apud Deum. Hec enim tria ei soli conueniunt qui rationalis simul et inferior fuerit.



§. II. De Apollinario atque Apollinaristis.

Non parua fuit Apollinarii cum Arianis doctrine affinitas: in eo tamen pugna erat, quod cum nullam Ariani animam Christo preter uerbum tribuerent, Apollinarius eam concesserit qua corpus uiget, mouetur et sentit. Solius ergo mentis uices a uerbo expleri asserebat, ex quo uno discrimine originem plura duxerunt, de quibus tamen non prius agendum uidetur quam de ipso Apollinario obseruata fuerint nonnulla, que cause incredibiliter obscure aliquid  forte lucis afferant.

Duo fuerunt Apollinarii, pater et filius: ille cum Alexandria Laodiceam migrasset, istum suscepit, qui perinde ac pater rhetorice totum atque sophistice se dedit: uterque Laodicene Ecclesie inseruiuit, pater in presbyterorum gradu, filius ut lector; quo tempore heresim fecerunt, si credimus Socrati.

Solius filii celebre admodum nomen exstitit, de quo tamen pugnantia tradunt ueteres, aliis in laudes, aliis in conuicia effusis.

Laodicenum episcopum fuisse scribit Hieronymus, Antiochenum Theodoretus. Heresim fecisse narrat Socrates, cum lector esset, propter impotentiam animi, ultionem meditantis de Georgio episcopo, a quo abstentus fuisset: incidisse in errorem pre incogitantia, cum episcopatum teneret, Epiphanius. Abstentionis a Georgio causam refundit Socrates in nimiam cum gentili philosopho consuetudinem: contendit Sozomenus id contigisse, quod cum Athanasio Laodicea transeunte communicasset. Innumerabilia  scripsisse uolumina aduersus Arianos, Eunomianos et Origenistas, auctor est Theophilus atque etiam Hieronymus: consensionis cum eiusmodi hereticis Nazianzenus accusat. Reum Sabelliane impietatis faciunt Basilius et Theodoretus, purum uincentius Lirinensis et Leontius Scholasticus. ueteres quidam docuisse ferunt tria uehementer aliena a fide: primum, quod uerbum non assumpserit ex Maria carnem, sed e celo attulerit; alterum, quod diuinitas uerbi, sin minus tota, saltem ex parte, conuersa sit in carnem; postremum, quod mille annis post iudicium regnaturi sint in terra sancti cum Christo, ac tandem aliquando exstitura Origeniana . Hec et alia eiusmodi portenta magis opinionem quam dogmata, a discipulis excogitata contendit Epiphanius, magistrumque, ut fit, discipulorum inuidia laborasse. Sed quid ego plura non minus istis pugnantia persequar?

 In tanta auctorum dissensione, quam peperit, siue scribentium affectus, quod non incredibile; siue rei perplexitas, quod satius sentire; malim ego adherere Epiphanio atque Lirinensi: qui etsi deflent hominis quem uehementer laudant infelicem casum, unum ipsi tamen errorem, eumque grauissimum, obiiciunt, quod uerbum docuerit pro mente exstitisse in Christo, cetera homini nobis simili.

Hanc in opinionem uenit, si non pluribus, saltem tribus de causis. Primam refert Mercator in dissertatione de duodecimo anathematismo Nestorii, ubi postquam angelorum corporali specie aliquando uisorum mentionem fecit, negauitque facile et temere quidquam affirmandum, ubi queritur  utrum tantum corpora ab his suscepta sint, in quibus illi spiritus pro tempore habitando animarum rationalium ministerium impleuerint; an animata corpora, uatum more, extrinsecus inspirauerint; pergit in hec uerba : Que presumpta incerta tamquam certa, et Scripturis minime expressa opinio, Apollinarem Laodicenum,  et postea Arianos , et Eunomium quoque, et ultimum Macedonium forte decepit; ut hinc sentirent et pronuntiarent Christum Dei Filium corpus tantum hominis, non etiam animam suscepisse; pro anima autem Dei Filium uerbum Patris in illo suscepto corpore habitasse. Et postea : Quamuis postea Apollinaris in peius uelut emendans, animam quidem fuisse in Christo confessus est, rationem autem seu mentem in eo hominis non fuisse, sed pro ea Deum Dei Filium exstitisse, cum impietate delirauit.

Alteram tradit Nemesius : Quidam, e quibus est Plotinus, aliud esse animam, et aliud mentem statuentes, ex tribus constare uolunt hominem, e corpore, anima et mente. Hos secutus est Apollinaris Laodicee episcopus; hoc enim iacto fundamento sententie sue, reliqua dogmati suo consentanea superstruxit.

Tertiam quartamque indicat Cyrillus in libro de  Recta Fide ad Theodosium ; nam post fidem catholicam de unitate Christi aduersus Photinum expositam, de Apollinari subiungit: Ipsi quoque unum solum Christum aperte constituunt, et unum Emmanuelem in duos diuellere, tamquam rem summa cum impietate coniunctam, summopere exsecrantur; sed uerbum interim carni, que humana, hoc est, ratione predita, anima exuta destitutaque sit, unitum predicant: et cur istuc predicare debeant, rationem admodum plausibilem comperisse se autumant. Aiunt enim que ad unius perfecti constitutionem per compositionem concurrunt, ea partes esse, et imperfectorum rationem obtinere: nam quod perfectum est per se, atque ut in propria natura, non opus habet ut ad partialem compositionem ueniat; atque ideo cauendum esse sedulo ne templum quod uerbo unitum est perfectum hominem exstitisse concedentes, exactam illam unius rationem que in Christo accidisse dignoscitur merite calumnie exponamus. Quin et illud quoque huc adiecturos suspicor, nempe, si ex homine perfecto, et Dei Patris uerbo  Emmanuelem coaluisse dicamus, in illud nos et magnum et plane ineuitabile periculum uenturos esse, ut uel inuiti duos Christos et duos itidem filios tenere et profiteri cogamur. Plures alias rationes refert auctor dialogi quarti quintique de Trinitate, inter Opera Athanasii.

De tota hac heresi nichil melius afferri potest quam colloquium ab Epiphanio habitum Antiochie cum uitali Apollinaris discipulo, cum uellet ipsum Paulinumque, ambos eiusdem urbis tunc episcopos, de fide pugnantes in concordiam reuocare. Narrat uero se accepisse a Paulino quidem libellum fidei Athanasii manu correctum; uitalem uero interrogasse hunc in modum: Christumne proprie carnem assumpsisse profiteris ? Profiteor, inquit. Eamdemne de Maria uirgine sine uirili satu ac per Spiritum sanctum accepisse? Ne istud quidem infisiatus est. Utrumnam proprie Deum uerbum Deique  Filium existimas e celo descendentem, carnem sumpsisse de uirgine? Magna ille cum grauitate assensus est. Iterum a nobis interrogatus num et animam indidem accepisset, ille pari grauitate ac constantia accepisse fassus est; neque aliter asserendum, sed in omnibus, quod uerum est, pronuntiandum esse dixit. Igitur uitalis humanam a Christo animam susceptam esse confessus est. Sic enim aiebat: Omnino perfectus homo Christus exstitit. Deinde postquam de anima et carne sciscitati sumus, tum demum istud ab eo quesiuimus: Mentemne Christus Dominus accepit? Sine ulla cunctatione negauit. Tum nos ex aduerso: Quinam igitur perfectum illum hominem fuisse censes? Ad hec ille intimos animi sui sensus nobis aperuit. Et eatenus, inquit, perfectum hominem fuisse dicimus, si Diuinitatem illi loco mentis ascribamus, et carnem atque animam adiungamus; sic ut perfectus homo ex carne, anima, Diuinitate, que sit mentis instar, existat.

Apollinaris igitur medium locum tenuit inter catholicos et Arianos: conueniebat enim cum utrisque  qua parte pugnabant aduersus atque Photinianos, et quos Cyrillus uidetur dicere; nam et ueram fatebatur Christi carnem contra , et ueram, id est, physicam carnis cum uerbo aduersus .

Conueniebat cum Arianis in eo quod in unionis essentia explicanda modum non teneret, id est, unionem tantam poneret, quanta inter carnem et partem rationalem hominis existit: quare habuit sue opinioni consequentia omnia, quibus, perinde atque Ariana, cognationem cum catholicis mentiretur; ab Arianis tamen discrepabat quod et uerbum consubstantiale Patri diceret, et preter carnem humanam Christo animam tribueret: quo pacto declinabat, sin minus totam, saltem partem inuidie in Arianos conflate.

Nam neque incommode explicabat Scripture loca quibus fit mentio anime Christi, siue conturbate, siue tristis, siue posite, etc. Hec enim de sensitiua interpretabatur;  neque cogebatur fateri tria quedam Arianorum flagitia, uerbi scilicet, cum incarnatum est, aut confusionem, mixtionemque cum carne, aut conuersionem, aut passibilitatem in propria natura. Nam preterquam quod confusio, mixtio, conuersioque, ac passibilitas soli anime conuenit, in quam mens illapsa corpori conuertitur, certe si hominis, id est, mens, quamuis incorporetur ab Aristotele , tamen , , dicitur: multo magis mens diuina, seu uerbum, sine ulla sui confusione mixtioneque et passione incarnari poterit, et mentis uice fungi.

Apollinarem porro Platoni Aristotelem coniunxisse nullus mirabitur, qui ipsum a parente suo doctum meminerit, parentem uero ab Ammonio Alexandrino, Ammonium utriusque philosophie dogmata miscuisse.

Priusquam sit dicendi finis, opere pretium est questiones quasdam soluere, earumque solutione lucem afferre iis que partim de persona ipsa, partim de dogmate Apollinaris narrata sunt.

 I. Cur a Nestorio non semel, a Nestorianis frequenter, tanta animi commotione, tamque iracunde, obiectus sit Cyrillo cum Apollinari consensus? Id factum reor tribus de causis: primo, propter ambiguum Apollinariane et catholice doctrine a Cyrillo defense discrimen, quod rude uulgus latebat; deinde, quia Constantinopoli Apollinaristarum secta incredibiliter exosa erat, siue propter absurdas que ipsis tribuebantur opiniones, siue ob latam a Theodosio, Nestorii impulsu, recens aduersus omnes hereses legem, cuius in fronte, ad maiorem infamiam, Arianorum, Macedonianorum, et Apollinariorum nomen inscribitur, quibusque hoc esse dicitur facinus, quod nocenti meditatione decepti, crederent de ueritatis fonte mendacia, ideoque intra ullam ciuitatem Ecclesiam habere interdicitur , id erat iamdudum a Theodosio Magno Arcadioque prohibitum. Denique, quod Apollinaris nomen ab  omnibus piis et a probatissimis quibusque episcopis, inuidiosum reddi soleret, ne, ut erat immense auctoritatis, orbem, quod ait ille, traheret in suas partes.

II. Cur tam inuidiosum euaserit Apollinaris nomen, uiri ceteroquin nobilis, qui pro fide exsilium ab Arianis passus esset, quemque moribus probatissimum Epiphanius, libris editis celebratissimum Hieronymus, magistrum orbis uincentius Lirinensis appellauerit? Apollinarem puto, quod tradit Epiphanius , non tam sua quam discipulorum inuidia laborasse; idque expertum, quod solent magistri, alias non inculpabiles, in quos debitum peioribus discipulis odium uulgus effundit.

Quamquam magna procul dubio fuerat in ipsam Apollinaris sententiam excitata offensio, nec immerito, cum funditus tolleret generis nostri ueram redemptionem; id enim sanauit Christus quod assumpsit. Si ergo non assumpsit mentem, qua maxime peccatur, sed corpus solum, quod morti obnoxium,  dici certe non potest hominum genus liberasse a peccato, que mors anime; sed a corruptione sola, que mors corporis. Hec autem quantula est quamque exilis redemptio? Potuit igitur eam ob causam uideri Apollinaris, quamquam inde lis nulla fuit olim facta, aut iniuriosus in Christum, quem nollet redemptorem animorum fateri; aut Pelagiane impietatis reus, qui animos negaret redemptione egere, quasi forent puri culpe originalis, suisque sibi nature uiribus ad salutem adipiscendam sufficerent.

III. Que tandem fuerint Apollinaristarum propria commenta? Sex precipua mihi reperta sunt apud ueteres auctores . Primum , id est, naturarum confusio, cuius inuentor Polemius: hic Polemianorum, siue Synusiastarum, secte nomen dedit. Alterum, , seu Diuinitatis et corporis contemperatio atque mixtio, cuius inuentor idem: atque hinc orta Eutychianorum heresis; porro et ac recte sanctus  Thomas interpretatur informationem corporis ab anima. Tertium, conuersio uerbi in carnem, cum fieret homo; et rursus carnis in uerbum, post ascensionem, que uerbi , et carnis : he conuersiones due aliud nichil reipsa sunt quam duo, ut loquuntur, anime status in corpore mortali scilicet, in quo seruit quodammodo corpori; et in immortali, in quo ei dominatur omni ex parte. Quartum, quod ex uirgine uerbum non sumpsisset carnem, sed e celo attulisset: atque ita uirgo dici uere non posset; immo nec , nisi specie tantum, ut que non genuisset uere hominem uerbo unitum, sed transmisisset dumtaxat uelut aquam canalis. Id ego figmenti excogitatum reor ab illis Apollinaristarum, qui cum Deipare hostibus ferendis eorumque rationibus soluendis pares se non sentirent, maluerunt delirando dicere, id quod est, uirginem e celo grauidam factam fuisse, aliud nichil fuisse quam inde corpus accepisse quod pareret. Quintum,  quod caro de celo allata eterna foret, et cum uerbo simul creata. Oportet ita delirantes defecisse ab Apollinari ad Arium, qua parte uerbum creatum dicebant, qua uero concreatam uerbo carnem, ad Origenem aut saltem Origenistas, qui preter uerum Deum, qui solus Pater, incorporeum nichil esse contendebant. Sextum, quod hec ipsa caro, ut erat uerbo, perinde ac nobis nostra, consubstantialis, ita nostre esset . Qui hoc delirium sequebantur aperte deflectebant ad ; nam si Christus neque animam habuit, neque carnem nostre , non fuit reuera homo, sed uidebatur tantum. Septimum, patibilem esse secundum se Diuinitatem uerbi. Fuit et ista impietas Apollinaristarum a magistro eam ob causam deficientium ad Arianos, quia non satis erat ipsis persuasum de differentia anime et mentis, quam tamen Apollinaris pro principio poneret. Hac enim mentis et anime differentia sublata, uerbum in Christo  non tantum mentis locum tenere opinabantur, sed anime quoque, cuius est dolere, eosque affecto corpore motus experiri, que a Grecis uocantur. Neque enim eo usque putandum est insaniisse homines, ut Diuinitatem uerbi crederent flagellis secundum se posse cedi, affigi clauis, perforari lancea, sepeliri, etc. Inde procul dubio uerbum nominabant, quia pati posset, perinde ac solet anima coniuncta corpori, cuius motibus propter cognationem et, ut loquebantur, quatitur atque etiam perturbatur.

Iu. Unde constat hec non esse Apollinarii ipsiusmet, sed discipulorum commenta? Pluribus certisque argumentis. Nam primo, Athanasii ad Epictetum Corinthi episcopum scribentis, istaque omnia refellentis, epistolam Apollinaris ipse magnopere laudauit his uerbis : Epistolam domini mei  Corinthum missam magnopere approbauimus. Eorum autem qui dicunt carnem Deo consubstantialem,  magnam insaniam damnauimus. Deinde negat ea ipsa flagitia merito posse sibi obiici : Quod autem nemo hec obiicere potest, que contra quosdam dicta sunt, manifestum est ex iis que semper scripsimus, neque carnem Saluatoris e celo esse, neque carnem eiusdem substantie esse cum Deo, quatenus est caro. Denique hec eadem, pariter atque Arianum dogma, unde fere oriuntur, quod Filius Dei creatura sit, expressis uerbis condemnat, non suo tantum, sed uerorum quoque discipulorum nomine : Apollinarius et qui mecum sunt hec sentimus de incarnatione: Carnem nostre carni assumpsit ex Maria uerbum Dei, uniens in unionem cum Diuinitate, ex principio conceptionis in uirgine; atque ita factus est homo, quoniam caro et Spiritus est homo secundum Apostolum. Et hoc est uerbum carnem factum esse, unitum esse carni, ut humanus spiritus; uocatur enim homo similis nobis caro; Dominus autem est supra nos homo: quamobrem et celestis est, propter proprium Spiritum celestem, cui  prudentia carnis aduersabatur. Atque ita destruebatur in Christo peccatum, et dissoluta est mors ex peccato. Et nos facti participes huius operis, fide saluamur; et cum simus ex patre terreno, efficimur similes celesti. Anathema igitur sit, qui non dicit carnem ex Maria; et qui dicit eam carnem esse nature non create, et Deo; immo et qui dicit Diuinitatem esse patibilem, et ex ipsa esse passiones anime.

Admonendus lector, sub finem, Pelagianos, etsi forte magna iungerentur cum Apollinaristis necessitate, iis tamen in suis fidei libellis anathema dixisse. uide Theod. in Symbolo; Rufin. cap. 45 Fidei; Pelagium in Libell. num. 7; Celestium, ibid.; Iulianum in Libell. part. III num. 6. Causas protulimus in notis ad citatos locos, quas consuluisse nonnullum erit opere pretium.



§ III. De Eunomio.

Eunomii error circa trinitatem diuinarum personarum  peruulgatissimus est, omnibusque notus; non perinde alter, qui circa incarnationem uerbi. Quis enim ueterum eadem Eunomium cum Ario de Filio et Spiritu sancto sensisse non tradidit? Sensisse uero cum Arianis de uerbo anime locum tenente in Christo, qui scripserit quinto seculo non memini me legere quemquam, preter Mercatorem, Theodoretum et Nestorium. Illi uero tres, ut Eunomium semper Arianis iungunt propter societatem erroris, ita facto docent nichil de ipsius errore afferri posse quod inter agendum de Ario non sit occupatum: quare rem huius hominis facile absoluemus, si pauca quedam obseruata fuerint.

Obseruandum igitur primo Mercatorem Eunomio socium addidisse Macedonium, quod uel nemo ueterum, uel pauci tradiderunt. Neque uero mirum hereticum alterum alteri, uelut in conclusione, consensisse, cum de principio conuenirent; ambo enim fatebantur  Filium Dei creatam esse mentem, ideoque aptum ad carnem instar anime induendam. Quo ex principio Ariani aiebant, quod refert Epiphanius , Filium, ideo quod Patre minor sit, induisse carnem; sed dictum uir ille sanctus non perinde atque sui auctores accepit. Afferebant enim illi rationem cur Filius, non item Pater, carnem possit induere. Intellexit Epiphanius quasi assererent idcirco reipsa induisse, quod Patre minor esset, uelut inde necessitas induende carnis et non possibilitas orta sit Filio. Unde Spiritus sancti angelorumque exemplum argumentatur, quos etsi Ariani faterentur minores Patre, non tamen assererent induisse carnem. uerum id obiter de Epiphanii loco.

Obseruandum deinde Eunomii discipulos eo usque discessisse a magistro, ut, si qua fides Nemesio philosopho, diuinum uerbum dicerent cum corpore unitum fuisse, non substantia, sed facultatibus utriusque; neque enim substantias unitas, uel inter se temperatas, sed facultates corporis facultatibus diuinis esse commixtas  . Latet me causa, fateor, que tantum delirium effecerit; uideor tamen mihi uidere originem Monothelismi ex Eutychianismo: quod enim de substantiis Eutychianiste, de facultatibus solis Monothelite dixerunt. Unde suspicio mihi semper inhesit, questionem de una uoluntate Christi, unaque operatione, ad mentem quoque pertinuisse; ab operatione tamen uoluntatis nomen accepisse, quod ista foret maioris momenti, ubi de merito Christi obedientiaque ageretur. Sed tota hec disputatio alterius est loci.

Obseruandum, tertio, in Oriente grauissimis legibus in Eunomianos a Theodosio Magno, iam inde ab ann. 381, quo uiuebat adhuc Eunomius, animaduersum fuisse ut neque ecclesias habere in ciuitatibus sinerentur, neque ullos cetus agitare, neque creare sacerdotes; immo ut perfidie pleni codices, in auctorum oculis, iudicantum, ut ait lex, incendio comburerentur ; utque  postmodum Eunomiani, uelut antesignani hereticorum, primi inter alios frequenter appellarentur.

Obseruandum, quarto, Mercatorem, ut erat iuris peritissimus, in legem 13 Cod. Theod. de Heret. oculos intendisse, cum erroris socios faceret Arium, Apollinarium, Eunomium et Macedonium; fecit enim ipse imperator his uerbis: Eunomiani, Macedoniani, Ariani, nec non Apollinariani, inter sacre religionis officia, famosa sunt nomina, etc.

Cogitanti uero mihi cur imperator quatuor ista nomina sociauerit, uenit hec in mentem causa admodum, ut opinor, probabilis, quod nempe illi in unam aliquam heresim consentirent, nec tamen in aliam ullam, quam quod uerbum cum sua carne sit non una tantum persona, sed etiam natura. Quod si res ita se habet, ut habere pene certum est, uiderint legum studiosi an non lex ista possit a Mercatore lucem accipere, suamque siue speciem, siue occasionem clarius prodere quam hactenus iuris periti crediderint.

 Obseruandum, quinto, lege 63 de Heret. Cod. Theod., quam, Nestorii impulsu, Theodosius Iunior, aduersus omnes hereses ad Florentium PP. dedit ann. 428, Eunomianis interdici omnem in Romano solo conueniendi orandique facultatem, aliasque penas infligi, que et cum Manicheis aliisque orbis pestibus, communes essent, et non minus haberent infamie quam incommodi. Qua in lege id notatu dignum, ab Arianis, Macedonianis, atque Apollinarianis, quibuscum mitius agitur, Eunomianos seiungi, cum antea coniungi solerent; accenseri uero ualentinianis, Montanistis seu Priscillianistis, Phrygibus, Marcionistis, Borborianis, Messalianis, Euchytis siue Enthusiastis, Donatistis, Audianis, Hydroparastatis, Ascodrogitis, Photinianis, Paulianis, Marcellianis, et qui ad imam usque scelerum nequitiam peruenerunt, Manicheis. Non quod Arianis, Macedonianisque, et Apollinarianis peiora traderent, siue de Trinitate,  siue de incarnatione; sed quod inualuissent in urbe potentius, obstitissentque obstinatius urbis regie antistitibus, Gregorio, Nectario, Ioanni et Attico, quorum uirtutes Nestorius, legis auctor, non tam laudibus quam imitatione celebrare, uestigiisque insistere, aut studebat, aut certe uideri auebat.

Obseruandum denique, uerissimum esse, atque ex hac lege constare, dictum uincentii Lirinensis , Nestorium, ut uni sue heresi aditum patefaceret, cunctarum hereseon blasphemias insectatum esse. uerum id ea arte uir callidissimus prestitit, ut hereses, quarum inuidia, uel ipse aduersarios, uel ipsum aduersarii oneraturi forent, uehementius insectaretur, cum aliis mitius ageret, atque etiam remissius. Quamobrem ut initio legis Arianorum, Macedonianorum et Apollinarianorum, sic in fine Photinianorum, Paulianorum ac Marcellianorum mentionem fieri procurauit; illorum enim societatem obiecturus erat catholicis; istorum obiectam sibi, tanto preiudicio iam inde, declinare tentabat.



CAPUT Iu. Nestorius compositus cum hereticis antiquioribus aliisque omnibus quorum societas ipsi exprobrata est a primis fidei defensoribus.


Hactenus Nestorium audiuimus, cum suis ipse uerbis exponeret heresim cui nomen dedit; expendimus etiam argumenta quibus a suis patronis defensus est: quin et habuimus questionem de tribus hereticis quorum in societatem catholicos inuidiose trahere nisus est. Nunc comparandus uidetur cum antiquioribus illis, presertim hereticis, a quibus acceptum errorem instaurasse dictus est, suoque nomine donasse.

Eusebius, qui Doryleam aliquando rexit Ecclesiam, cum adhuc laicus mereret inter auditoriales scholasticos urbis regie, exprobrauit primus omnium Nestorio consensionem cum Paulo Samosateno; Mercator preterea Ebionis, Marcellique Galate, Photini et  Bonosi heresim; Iudaismum Proclus, atque etiam gentilium ; Cassianus Leporii atque Pelagianorum societatem; Diodori denique Tarsensis et Theodori Mopsuesteni Cyrillus. De singulis nunc agendum, ordine temporis quo exstiterunt seruato, quamquam de Pelagianis atque Leporio non pauca in antecessum scripta sunt in dissertatione septima ad priorem partem.



§ I. De gentilibus et Iudeis, ac Manicheo, quorum societas et scelerate consensionis fides a Proclo, Cyrillo, imperatore Theodosio, aliisque obiecta est Nestorio.

Nemo umquam, quod antea meminimus, nomine Christiano censitus est qui non aliquam in Christo diuine humaneque nature unionem agnouerit. Quare qui nullam omnino posuerunt, habiti sunt in numero gentilium ac Iudeorum. Neque illi tantum, sed ii quoque qui solam, repudiata hypostatica, defenderunt; id enim est, secundum apostolum  , SOLuERE IESUM, atque ita se ANTICHRISTUM profiteri, qui gentilium Iudeorumque proprius ac communis character.

Atque inde factum ut ethnicismus, quo diuinus cultus hominibus defertur, et Iudaismus, quo Messias creditur merus homo, a Patribus Nestorio obiiceretur: factum pariter ut Nestorii gregales postmodum, lata lege, imperator Christianorum appellatione abuti uetuerit.

Nestorium igitur Cyrillus ethnice impietatis, atque , in eo reum fecit, quod simul fateretur Christum et Deo iubente ab angelis hominibusque adorandum, et non alia tamen ratione dici posse omnium Deum quam qua Moses Pharaonis deus: inde enim erat ineluctabiliter consequens ut merum hominem adorandum assereret, qui purus putusque ethnicismus, cum appellatitia illa diuinitas Mosem ex hominum ordine non exemerit.

 Obiecit idipsum Proclus, idque tam impatienter Nestorius tulit, ut et Cyrillo sermone 7 et Proclo consensionem cum gentilibus serm. 4 exprobraret: propterea quod ille Deum mortuum assereret epist. 3, iste uirginem matrem Dei, in orat. paneg. dixisset; gentiles uero et mortuos colebant diuino cultu, et diis suis matres inducebant.

Atque hec de gentilismo. Quod Iudaismum spectat, Nestorium Proclus huius nominis inuidia meritum affecit, cum in homilia de uirgine , dissimulato nomine, presentem ita compellaret: Qui igitur redemit nos? non purus homo, O IUDAEE; hominum enim natura peccato seruiebat, etc.

Sensit dictum Nestorius, cumque uellet tam inuidiosam ignominiam a se remouere, dictum illud protulit quo crimen sibi oblatum uideri uoluit in auctorem reiicere: Ne glorieris, IUDAEE, Deum enim non fixisti cruci. Sic illi tacitis nominibus se mutuo impetebant.

Iudei porro de Christo contraria ueritati tria cogitabant.  Primum, quod filius Iosephi foret ex Maria coniuge: Nonne hic est fabri filius? Nonne mater eius dicitur Maria ? Deinde quod homo communis de turba; unde increpabant quasi impie locutum de Deo, uelut suo Patre: Tu homo cum sis, facis te ipsum Deum . Denique, quod arte magica miracula ederet: In principe demoniorum eiicit demones .

Nestorius ex uirgine quidem fassus est Christum esse natum; fassus et diuina uirtute, quamquam non sibi propria, stupenda opera effecisse. At nudum reipsa substantialiter hominem asserebat, in quo procul dubio consentiebat Iudeis; ipsis tamen eo peior, quod cum redemptorem agnosceret, redimendi tamen uim unicam, que uera Dei incarnatio, ut subtiliter uerbo attigit Proclus, cum diuinitate detraheret.

Adde quod testimonia Isaie duo, que ueram Christi diuinitatem manifestius probant: Ecce uirgo  concipiet et pariet filium, et uocabitur nomen eius Emmanuel ; et: Puer natus est nobis, etc. , perinde ac Iudei, corrupit: illud quidem in anathematismis aduersus Cyrillianos oppositis; istud sermone 11; nam in priore loco exponit que sit potestas uocis Emmanuel, in posteriore quomodo puer nobis datus sit Deus; utrobique pro uera meram inducens.

Anathematismo I. Siquis eum qui est Emmanuel Deum uerum esse dixerit, et non potius nobiscum Deum, hoc est, inhabitasse, eam que secundum nos est naturam, per id quod unitus est masse nostre, quam de Maria uirgine suscepit; matrem etiam Dei uerbi, et non potius eius qui Emmanuel est, nuncupauerit, etc., anathema sit.

Sermone 11  in uerba Isaie: Puer datus est nobis, etc.: Infans enim Deus est sue potestatis: tantum abest, Arie, ut Deus uerbum sit sub Dei potestate. Nouimus ergo humanitatem infantis ac diuinitatem; filiationis unitatem seruamus in Deitatis humanitatisque  natura. Hoc autem dico ut noueritis quam superexcellens et summa quedam Deitatis coniunctio existebat, etiam in infante ipso, cum Dominica caro conspiceretur; erat enim ipse, et infans, et infantis ipsius Dominus. Laudastis uocem, sed nolite eam parum curiose laudare; dixi enim quod idem erat infans, et habitator infantis.

Atque hinc patet cur Nestorii heresis dicta sit Iudaica impietas; cur Anastasius improbus ille presbyter, hostis, impietatis Iudaice assertor audiret; cur Nestorius Iudaicis opinionibus imbutus, atque etiam Chaldeus Assyrius porcus ab Anastasio Sinaita uocaretur ; cur portentose superstitionis nefarieque secte participes Theodosius Iunior Simonianos uoluerit dici, ut cuius scelus essent in deserendo Deo imitati, eius uocabulum iure uiderentur esse sortiti .

 Et uero, ut quisque ueterum hereticorum Iudaice superstitionis ritibus addictior fuit, ita et infensiore animo erga Diuinitatem Christi. Id autem exemplis consequentium hereticorum manifestum fiet.

Cogitandum est interim animo quanta fuerit olim, quantaque sit etiamnum etate nostra quorumdam hominum, siue audacia, siue inscitia, siue etiam improbitas, qui Nestorium a tantis uiris ethnice Iudaiceque impietatis postulatum, iactant nichilominus esse purum criminis; atque ita aut Cyrillum, Proclum, aliosque Patres ignorantie accusant, que incredibilis audacia; aut, Nestorii Operibus diu multumque tritis, mentem ipsius perspicere non ualuerunt, que inscitia et mentis stupor; aut propter peruersum animi affectum, cognite ueritati contradicere uoluerunt, que mirifica improbitas.

Manicheum gentilibus iungamus, parum enim abest. Nam quid retinet Christiani nominis, qui Christum, unde nomen habet, asserit uanum quoddam esse ludibrium, quod illusis hominum oculis uideri uoluerit  esse homo, qui nullus erat? Mercator Nestorium in suspicionem Manichee insanie uocauit his uerbis : Addit autem iste, ad ostentationem sui, massam suscepisse Dei uerbum, id est, ut habitu, inquit, inueniretur ut homo, ostentatione Deus; et hec uana et impia Grecus eius sermo declarat: , , , , . Quod est: Si quis dixerit ipsum Dei uerbum uersum esse in carnem, quam accepit ad ostentationem Deitatis sue, ut habitu inueniatur ut homo, anathema sit. habere differentiam omnes Greci cognoscunt: namque illum Greci intelligunt, ubi non ueritas, sed potius que ad fallendos sensus aliquos assumitur, simulatio est, uel figmentum; autem ipsam habitus significare ueritatem, que duo nos ostentationem et habitum dicere possimus; ut ostentatio deceptoria sit, habitus uero nature omnis ostensio. Quid  sibi ergo nouus et uanus iste uult magister, scire uellemus: quo se uideri fecerit iste nouus Deus eius, ipsius enim dicendus est, non Christianorum. Quo uero schemate inuentus est tamquam homo? uidetisne hunc, seu uoluntate nequissima, sed stulta ignorantia, in Manichei sententiam esse prolapsum, qui Deum non uult uerum hominem, sed phantasticum, id est, putatiuum Christum Dei Filium credere.

uerum cum Mercatoris probanda fortasse non sit omnibus purioris studiosis, suspicio hec, ut non est spernenda propter auctoritatem uiri, ita nec necessario imitanda, propter nimiam subtilitatem.



§ II. De Ebione, cuius societas a Mario Mercatore obiecta est Nestorio.

Non omnia communiter ueteres de Ebione scripserunt, sed pugnantia nonnulla, que nemo nisi egre conciliet. Hec Mercator : Totum impietatis malum Pauli ab Ebione  Stoico philosopho tractum est. Hic tempore adhuc Ioannis apostoli intra Asiam exstitit, et Christum hominem communem ex Ioseph et Maria natum, et eum uite merito omne humanum genus preiuisse, proque hoc in Dei Filium adoptatum, ausus est predicare, asserens se Matthei, Marci et Luce euangelistarum auctoritatem secutum. Quo tempore Ioannes apostolus contra hunc condidit Euangelium, in quo prefatus ait, In principio esse uerbum, et uerbum esse apud Patrem, et Deum esse uerbum . Post quam prefationem subdescendens, ut ostenderet quem illi tres euangeliste hominem scripserant esse etiam Deum, ait: Quod factum est in illo, uita est. Et post pauca: Et uerbum caro factum est. Hunc itaque Ebionem philosophum secutus Marcellus Galata est. Photinus quoque, et ultimis temporibus Sardicensis Bonosus, qui a Damaso urbis Rome episcopo predamnatus est.

Ista uero Epiphanius : Ebionei  quoad Christum spectat, ueritatis hunc esse prophetam sentiunt, et Christum Dei Filium progressione quadam uirtutis et coniunctione cum Deo factum, quatenus ad sublimia celestiaque prouectus est. Prophetas uero non ueritatis, sed intelligentie, esse prophetas arbitrabantur. Proinde Iesum solum prophetam et hominem, Deique Filium esse, licet merus homo sit, ut iam diximus, qui ob egregiam uirtutem Dei Filius appellari meruerit.

Indicat uero postea, non discipulorum esse, sed ipsius Ebionis magistri assertionem, de Christo commixtione parentum sato. Cum enim, adducto Isaie, Ieremieque, ac angeli, et Marie testimonio, prolixe probasset Christum uirili semine non esse genitum, sed celesti Patre, pergit in hec uerba: uerum incredibilis quedam est aberrantium a ueritate istorum infelicitas, qui prophetarum angelorumque testimoniis relictis, ad hereticum Ebionem adherescere maluerunt qui ex animi sui libidine Iudaica instituta complexus, sese tamen a Iudeis abalienauit.

 Theodoretus : Huius autem caterue princeps fuit Ebion : hic unum quidem, sicut et nos, ingenitum dixit, eumque mundi opificem esse docuit. Dominum autem Iesum Christum ex Ioseph et Maria natum esse, qui homo quidem erat. Sed uirtute et innocentia omnibus antecellebat, ex lege autem Mosaica uitam instituebat. Solum hi Euangelium secundum Hebreos recipiunt, Apostolum uero apostatam uocant. Ex his erat Symmachus, qui uetus Testamentum, ex Hebraica in Grecam linguam transtulit. Alia preter hanc classis fuit nominis eiusdem: nam et Ebionei quoque uocantur, qui in ceteris quidem omnibus cum prioribus conueniunt; Seruatorem uero et Dominum ex uirgine natum dicunt. Euangelio autem secundum Mattheum solo utuntur; sabbatumque secundum legem Iudaicam obseruant; et Dominicam more nostro sanctificant.

Auctor Predestinati : Ebionei hominem solum fuisse Dominum Iesum Christum asserunt;  et legis mandata more Iudaico custodienda constituunt. Hos Lucas euangelista apud Antiochenam Ecclesiam inueniens condemnauit, docens angelum dixisse ad Mariam: Spiritus sanctus superueniet in te, et uirtus Altissimi obumbrabit te. Ideo et id quod ex te nascetur sanctum, uocabitur Filius Dei .

Philastrii et Augustini testimonia idcirco pretermitto, quoniam nichil admodum habent, preterquam quod in anacephaleosi Epiphanii continetur, quam unam describere ambo fere solent.

Ex his scriptoribus totam Ebionis historiam discimus. Fuit enim Cerinthi discipulus, uixitque Ioannis euangeliste temporibus in Asia.

Per admirabilem metamorphosim ex gentili primum Iudeus; tum ex Iudeo Christianus; mox ex Christiano Stoicus philosophus; tandem ex philosopho hereticus, atque etiam heresis sui nominis dux euasit.

Docuit hec de Christo quatuor: natum ex coniugio Iosephi et Marie; nudum fuisse hominem, sed  eximie sanctum; morum integritate promeritum, ut in ipsum, quomodo in prophetas solet, diuina quedam uirtus descenderet: non ad communem mensuram, sed tota fere plenitudine efficientie diuine, unde Filius Dei adoptione singulari factus est.

Et hec quidem dogmatum peruersitas, non minor rituum quos Iudaicos retineri uoluit, ac Christianis misceri; quin etiam plura ipsi tribuuntur, sane impia atque exsecranda, sed que Ebionitarum propria suspicatur Epiphanius .

Nestorius infinitis prope locis Ebioni dissensit, quoad primum impietatis caput, de Christo commixtione parentum genito; dissensit pariter quoad tertium, siquidem assumptam a uerbo esse carnem in utero uirginis, et ab ipso conceptu, asserit. In duobus reliquis reipsa consensit, ut demonstratum est; etsi mentem tota, qua plurimum ualebat, mentiendi arte tegere conatus sit. Quo primum igitur tempore heresim  propalare cepit, iure a Mercatore consensionis cum Ebione insimulatus est, ea in parte questionis que tunc temporis in disceptationem uocabatur, de Christo nempe mero homine.

Priusquam alio feratur oratio, obseruanda puto que duo primum de Ebione scripsit Mercator, immo que nemo alius ueterum, addictum scilicet ipsum fuisse Stoice philosophie, et auctoritate trium euangelistarum, Matthei, Marci et Luce, ad probandam heresim, abusum. De priore diximus in notis ad Mercatoris locum.

De posteriore paulo diligentius tractandum; habet enim Mercator contradicentem Theodoretum a quo scribitur Ebion recepisse solum Euangelium . Sed quodnam istud Euangelium est? An quod ipse Theodoretus meminit cum de Iudeis siue Nazareis scriberet, Christum ipsos honorasse tamquam hominem iustum, et Euangelio usos quod dicitur? An quod Epiphanius uocat, quodque scriptum est primo Hebrea lingua?  An quod aliqui appellant, quoniam, ut tradit Hieronymus, creditur Marcus excepisse scripto, que uerbo Petrus referret? An illud potius quod Hieronymus loquitur : In Euangelio quo utuntur Nazareni et Ebionite, quod nuper in Grecum de Hebreo sermone transtulimus, et quod uocatur a plerisque Matthei authenticum? Hec postrema opinio longe probabilior est.

Instabit forte quispiam, tres auctores mox laudatos in eo dissentire Mercatori, in quo conueniunt de uno Nazareorum Euangelio ab Ebionitis recepto; trium enim ille auctoritate usum Ebionem tradit. uerum facili negotio lis dirimetur, si uel de Ebione Mercator, de Ebionitis alii intelligantur: uel Ebion ipse dicatur auctoritatem trium euangelistarum secutus, non tamen , quasi auctoritatem uereretur; sed, ut aiunt, ad hominem, quia receptam ab aduersariis adhiberet.

Sed cur Theodoretus receptum a Nazareis Euangelium  dixit , siquidem non differat a quinto illo, cuius meminit Hieronymus, quodque ait creditum a quibusdam Matthei authenticum? Hanc ego questionem reor uix solui posse, nisi dicatur, uel irrepsisse mendum in Theodoreti textum, quod non incredibile; uel Theodoretus memoria lapsus, quod credibilius; prestat enim auctoritas Hieronymi hac in parte, ut qui Cesariensem codicem, in quo fuerit uera inscriptio, et legerit, et Latinum fecerit.



§ III. De Paulo Samosateno, cuius heresis obiecta est Nestorio ab Eusebio et Mercatore.

Primus omnium, quod sciam, Nestorio Pauli Samosateni heresim obiecit Eusebius ille de quo antea scripsimus: nam cum in Ecclesia palam redarguisset episcopum impia docentem, cumque ab episcopi factione pro calumniatore traduceretur, obtestationem publice proposuit, qua, collatis inter se Pauli Nestoriique sententiis, eadem utrumque sentire ostendit.

Eusebii exemplum Mercator, uel statim secutus, uel  etiam comitatus, sparsit in uulgus epistolam de discrimine inter heresim Nestorii et dogmata Samosateni; non qua discrimen astrueret de questione proposita, sed qua, detectis heretici latere uolentis artibus, consensionem patefaceret.

Ego quidem existimo aduersus hunc utrumque fidei defensorem a Socrate susceptam esse Nestorii, alioquin exosi, causam, stimulante, ut fit, inuidentia, hominem de foro, uel de aula, ad collectam ab equalibus suis forensibus defense fidei gloriam minuendam.

Non memini me legere apud Cyrillum ullam huiusce accusationis partem, non quod tanto uiro aut ignota esset, aut uideretur falsa, sed quod superfluam putaret, aduersus hominem, quem Photini, eadem cum Paulo sentientis, inuidia obrueret. Mirum uero neque a Cassiano, neque a Patribus Ephesinis id, quidquid est, uitii tributum esse Nestorio.

 Tentauit ille accusationem repellere, sed postremis solum temporibus, cum, post acceptas litteras Celestini pontificis, in quibus mentio erat Samosateni, sermonem duodecimum haberet. Antea enim, etsi accusaretur a Mercatore et Eusebio, laicos tamen accusantes, uelut aliena tractantes, et sue sortis oblitos, uideri potest pre superbia despexisse.

Repulit autem sermone 12 totis uiribus, nisusque est etiam reiicere in auctores. Sed defensionem Mercator uanitatis, ignorantie, et suspicionis plenam ostendit , quod erudite quidem prestitit: ea tamen prestando adduxit que aut nouitate sua, aut alia simili de causa, difficultatem creent. Ea priusquam ad examen uocentur, exponendum est Samosateni dogma, prout a ueteribus refertur, immo et aliquid delibandum de uita et moribus hominis, quem ipse quoque Mopsuestenus, angelum diaboli, utique Christo diuinitatem inuidentis, propter impietatem nominat .

 De Paulo igitur Samosateno ueteres ea tradiderunt, que liquido demonstrent heresis et nequitie spiritum eumdem omnibus exstitisse temporibus, etiam primis, quibus Ecclesia necdum asserta in libertatem, sed adhuc, regnantibus ethnicis, sub carnificum ictu posita gemebat .

Ex infime sortis homine factus est Antiochenus episcopus, et tertium Ecclesie thronum iisdem artibus conscendit, quibus heretici solent, femine principis potentia, specie pietatis, doctrine fama, dicendi facilitate, et multitudinis factiose gratia.

Namque, ut aiunt Patres secunde synodi Antiochene: Cum ante episcopatum pauper et mendicus esset, nec ullas omnino facultates, aut a parentibus relictas accepisset, aut ullius artis exercitio sibi comparasset, postmodum ad incredibilem opulentiam peruenit, per scelera ac sacrilegia, fratrumque concussiones, etc., pietatem questum esse existimans, etc. .

 Non minor fuit in aucupanda gloria quam in corradendis pecuniis improbitas: siquidem in ecclesiasticis conuentibus ambitiosam quamdam uanitatem omni studio consectatus est, nichil aliud quam inanem gloriam captans, et pompam affectans, atque huiusmodi artibus imperitiorum animos in sui admirationem traducens. Usque adeo, ut qui dicenti non applauderent, per suos fautores contumeliis afficiendos curaret. uerba sunt eorumdem Patrum .

Pergunt uero arrogantiam hominis reliquorum despicientissimi describere: Inter habendas ad populum conciones solitus erat doctores iampridem uita functos arguere, et petulanter lacerare; cum interim sui foret , ; episcopos uicinorum locorum, necnon et presbyteros assentatores suos submitteret, qui in suis et ipsi concionibus eum predicarent, uelut angelum de celo lapsum.

Professam uite turpitudinem his uerbis exprimunt: Quin et feminas duas etate florentes et forma conspicuas,  quocumque proficisceretur, circumduxit, idque deliciis affluens, et epularum amans, atque eiusmodi sorores et permisit quoque presbyteris et diaconis habendas, non sine flagitii periculo atque suspicione; que etsi priuatim dolentes suspirarent boni atque ingemiscerent, accusare tamen non audebant, propter fauentium potentiam .

Zenobie regine adhesit, femine alioquin a ueteribus laudate, sed Iudee atque imperiose: cui ut seruiret, Iudaicam impietatem in Christianum dogma inuexit, Christique diuinitatem abnegauit, immo et trinitatem personarum, nescio quid pro uerbo et Spiritu sancto delirans .

Due synodi aduersus Paulum habite sunt Antiochie. Prima ann. Christi 265, conuenientibus undique pluribus episcopis, quorum unus fuit Gregorius Thaumaturgus. Illi accurate quidem in Paulum eiusque  fidem inquisierunt; at is uafre et subdole catholicum pre se dogma ferens, uerbisque dissimulans ambiguis, quid reipsa in animo sentiret, illusos pontifices, immo gratulabundos de comperta fidei in illo catholice integritate, ad suas Ecclesias remisit .

Coacta est secunda, quinque post annis, erumpente in apertum impietate Pauli. Quot Patres conuenerint, non est constans ueterum opinio: conuenisse pene infinitos scribit Eusebius : definit numerum centum et octoginta libellus Basilii et monachorum ad imperatores contra Nestorium, quem tamen contrahit Athanasius in libro de synodis, ubi septuaginta tantum recenset.

Iterum Patres suis artibus ludificari tentauit uersipellis hereticus, sed irrito conatu. Malchion enim ex sophistica ad gradum presbyterii euectus, uir iuxta eruditus et acerrimus disputator, hominem conuicit, conuictumque synodus de sede deposuit, depositum ipse quoque Aurelianus imperator, licet gentilis,  mandauit pelli ciuitate, simulque tradi Ecclesiam ei qui cum Italie et Rome episcopo communione iungeretur .

Missa est a Patribus synodica ad Dionysium pontificem Romanum et ad Maximum Alexandrinum, ceterosque orbis episcopos. Exstat illius magna pars apud Eusebium : unde decerpsimus fere cuncta que hactenus dicta sunt.

Atque hec de persona Pauli; nunc de heresi, cuius capita tria Augustinus facit . Primum, quod Christus non semper fuerit; alterum, quod initium ex ortu ex uirgine sumpserit, postremum quod aliquid amplius non fuerit quam homo. Eadem habet totidem uerbis auctor Predestinati; habet et Nestorius.

Addit quartum Epiphanius , Dei nempe uerbum, quod in Iesum descendit, esse prolatitium quiddam et . Epiphanio consentit Philastrius , atque etiam Mercator, tum in epistola de discrimine, etc., tum in dissertatione ad duodecimum  anathematismum Nestorii, nisi quod adiungit Christum a Paulo dictum esse genitum ex utroque parente: quo dicto ceteris omnibus, ipsique Nestorio dissentit, qui et ipse recedit ab aliis; nam Paulum Photino componens, heresim uerbi prolatitii Photino soli tribuere uidetur.

Athanasius errorem Samosateni refert his uerbis : Paulus Samosatensis Deum ex uirgine confitetur, Deum Nazarethi in lucem editum, et inde existendi primordium regnique consecutum. uerbum tamen efficax e celo et sapientiam in eodem agnoscit, ac predestinatione quidem ante secula fuisse putat, sed Nazarethi primum exstare cepisse: ut unus, inquit, supremus sit Deus Pater.

Tam constans omnium opinio eo maiorem mihi admirationem mouet, quo apertius uidetur pugnare cum epistola Dionysii Alexandrini ad ipsum Paulum, cumque uerbis Pauli, que Dionysius adducit. Ex his enim ita sensisse apparet, Spiritum sanctum in utero Marie formasse hominem, quem destinaret in templum, suo  tempore a uerbo incolendum; profecisse hominem illum, uitam studiosam degendo, eaque ratione magis quam alii homines placuisse uerbo, ipsumque ad sui inhabitationem allexisse. Habitasse igitur in eo uerbum Dei, sed ita, ut unius soliusque Christi due forent hypostases, dueque persone, et duo Filii Dei, unus natura, qui fuit ante secula, et unus , Christus et filius Dauid, qui non fuit ante secula, sed fuit in tempore, et secundum beneplacitum Dei accepit nomen Filii; sicut ciuitas accepit nomen domini, et domus nomen eius qui eam edificauit. Sic alium uirum esse Christum preter Deum uerbum, ab alterius Christi substantia et dignitate differentem, et unum Christum inhabitantem, ac opera diuine iustitie operantem .

Ut tollatur, si qua ratione possit, repugnantia que inesse uidetur uerbis scriptorum hactenus adductis, soluende sunt questiones magni momenti, que inde oriuntur, quarumque explicatione id fere totum continetur,  quod de Samosateno, et a ueteribus traditum, et a nobis tractandum est. 1o Quale Paulus reipsa uerbum Dei agnouerit, an quod indicat ipse Paulus , an quod plures alii tradunt, . 2o Christumne dixerit ex utroque parente natum, quod scribere uidetur Mercator; aut ex sola uirgine, quod alii. 3o Quid significent Athanasii uerba mox laudata: Deum Nazarethi in lucem editum, et inde existendi principium regnique consecutum. 4o Utrum Paulus docuerit uerbum ab ipso formationis initio habitasse in homine, quod Athanasius significare uidetur; an quod uulgo iactatur, nonnisi post uitam sancte traductam, tantumque beneficium pietatis operibus promeritum. 5o Qua in parte Nestorius Paulo consenserit aut dissenserit. 6o Quam uere scriptum reliquerit Mercator, ambo in eo hereticos conuenisse quod uerbum dicerent ab eterno Filium non fuisse, sed uerbum tantum, que ueluti medulla Pauliane heresis.

Quod pertinet ad primam questionem, uetus opinio  est iam inde a longinquis ducta temporibus ad nostram usque etatem, Samosatenum trinitatem personarum diuinarum sustulisse, unumque Patrem Dei nomine uocasse, cui tamen tribueret uerbum ceternum, sed prolatitium dumtaxat, et , nostroque simile. Tam peruulgate opinionis neque origo, neque ueritas apertissima est.

Inuestiganti mihi quis omnium primus id Paulo attribuerit, nemo Latinorum Philastrio, nemo Grecorum Epiphanio antiquior occurrit, saltem qui expressis uerbis mentem aperuerit, quamquam ne ipsi quidem ambo clarissime loquantur.

Philastrius : Paulus quidam fuit Samosatenus post hos in Syria, qui uerbum Dei, id est, Christum Deum Dei Filium substantiuum, ac personalem, et sempiternum esse cum Patre denegabat: prolatiuum autem, id est, quasi era quemdam dicebat; non tamen personam uiuam Filii sempiternam cum sempiterno Patre credendum docebat.

 Epiphanius : Est autem Pauli hec opinio, Deum Patrem, et Filium, ac Spiritum sanctum unum esse Deum. uerbum Dei eiusque Spiritum inesse Deo perpetuo, sicut hominis in corde proprium uerbum inesse cernimus. Filium Dei subsistentiam habere per sese nullam, sed in Deo subsistere. Ad hec Dei uerbum in terras delapsum, in Iesu, qui homo merus esset, habitasse. Ita unus, inquit ille, Deus est: neque aut Pater est Pater, aut Filius Filius, aut Spiritus sanctus Spiritus est sanctus. Immo uero Deus unus est Pater, et huius in ipso Filius, ut est in homine sermo.

Utrumque secutus Mercator . Nestorius, inquit, circa uerbum Dei, non quidem ut Paulus sentit, qui non substantiuum, sed prolatitium potentie Dei efficax uerbum esse definit. Et alio in loco : Paulus uerbum Dei , , id est, prolatiuum, et potestatis effectiuum uerbum sensit, non substantiuum, quod Greci dicunt.

 Non minus incerta est ueritas opinionis quam origo: nam quomodo coherent ista, que a ueteribus tradita, et a consequentibus recepta sunt, cum uerbis ipsiusmet Pauli duas dicentis in Christo hypostases, duasque personas, immo duos filios, unum natura, qui fuit ante secula, alterum , qui in tempore? Nam si uerbum et homo sunt due hypostases in Christo, quod decem totis questionibus Paulus prolixe probat, quomodo uerbum est ? An forte Patris hypostasis reipsa fuit in Christo, sed non diceretur tamen, quod sensit Sabellius? Sed quomodo Paulus, si res ita se haberet, non fuisset perinde Patripassianus atque Sabellius, quod tamen e ueteribus nemo tradit, plures negant? An supposititia est epistola Dionysii Alexandrini, quod nonnemini, desperata nodi solutione, forte uenerit in mentem? At quid fiet Hieronymo dicente , aduersus Paulum Samosatenum  ante paucos dies quam moreretur, insignem Dionysii ferri epistolam?

Eruenda questionis tam impedite solutio ex ipsis Pauliani delirii mysteriis. Fingebat ille Deum instar solis, cuius tria considerari debeant, figura seu discus ipse qui dicitur, et energie due, illuminandi ac calefaciendi. Figure et substantie similem dicebat Patrem, ui illuminandi uerbum, ui calefaciendi Spiritum sanctum; sed uerbum aiebat  gemino, perinde ac nostrum, spectari posse in statu, prout nempe uel esset, uel .  Quamdiu in Deo est, non aliam habet, si Paulo credimus, hypostasim quam ipsiusmet intelligentis, ut neque nostrum, cum insitum cogitatur: cum autem profertur exterius, forasque mittitur, suam incipit habere distinctam a proferente hypostasim, quam tamen amittit, ubi primum redierit ad Deum a quo processerat, ad opus implendum. uerbum ergo diuinum Paulus faciebat et ,  cum a Deo discessisset; et , cum in Deo resideret: atque ita ante secula, in tempore. Addebat, uerbum tunc fieri filium, cum profertur, incipitque propriam habere hypostasim, prolatio enim ipsamet est filii editio in lucem. Addebat etiam tunc temporis Deum aliquem fieri, non , et qui ab eternitate per se subsistat; qui enim fieret quod erat? Sed recentem et nouellum, ut qui Nazarethi incepit. Quin etiam uolebat, uerbum factum Filium, et per se iam Deum existentem, descendisse in Iesum, in eoque patrasse opera que admirationem pepererint: quo tamen relicto, cum passio, aut certe mors, impenderet, reuolasse ad Patrem: ideoque, nec uerbum dici posse passum, nec Deum mortuum. Desertionis argumentum putabat certissimum, quod iehsu inter exspirandum clamasset: Deus Deus meus, quare me dereliquisti?

Sic se habet insani capitis figmentum; nichilominus inde omnia, que de Samosateno a ueteribus traduntur,  non difficili negotio intelligi possunt.

Primum igitur asseruit uerbum esse , cum profertur, et , cum apud Deum est.

Deinde, uerbum idem eternum esse, cum in Deo uerbum tantum est; et temporale, cum euasit in Filium.

Tertio, unicum esse Deum et eternum, qui Pater; sed alios preterea duos temporales, qui uerbum et sapientia, cum mittuntur.

Quarto, duos exstitisse in Christo Filios Dei, sed unum natura, alterum adoptione; huncque esse passum, illum non item.

Ex his etiam intelligitur qua parte cum Sabellio de Trinitate conuenerit, et qua pugnauerit: nam uterque sustulit reipsa Trinitatem, sed Sabellius uerbum et Sapientiam mera dixit esse nomina unius Dei diuerse operantis. Paulus uerbum et Sapientiam nolebat ab eterno esse quiddam, quod in tempore et emitti posset, et per se existere. Unde Sabellius Patrem aiebat incarnatum fuisse, immo et  passum; negabat Paulus: atque ita Patripassianus ille uocatus est a ueteribus omnibus, iste a nullo.

Qua occasione aliam obseruare licet Sabellii Paulique differentiam. Prior enim unionem naturarum agnouit: quomodo enim alioqui Patrem passum diceret, patiente Christo? Posterior eamdem omnino reiecit, siquidem duas esse Christi personas, duosque Dei Filios, cum unione hypostatica omni ex parte pugnat.

Secunde questionis soluende facilior est magisque expedita ratio. Nam quod ait Mercator, a Paulo Christum, communiter ut ceteri, natum hominem ea utroque parente definiri; uidetur quidem contrarium uerbis Athanasii mox allatis, Samosatenus Deum ex uirgine confitetur, et istis ipsiusmet Pauli, Crescebat iehsu ex Spiritu sancto et Maria uirgine natus . Sed reipsa non pugnat. Neque enim controuersia mouebatur de matre Christi, uirgone pepererit, an  ex uiro; sed apud Athanasium agebatur de Deo recente ac nouello, ut aiebant; in questione quinta Pauli de duabus in Christo personis, quas laboriose totis questionibus decem probare nitebatur: quo parui admodum referebat cuiusmodi mater diceretur, an Maria tantum, an uirgo, an ex uiro parens. Athanasius de ipsa locutus uidetur quemadmodum solebat; Paulus, pro aduersantium sensu; Mercator, ut res erat. Mercatori fauet recepta regula, eos scilicet hereticorum qui Iudaicos ritus pre ceteris secuti sunt, negare communiter Christum ex uirgine ortum esse, propheticumque Isaie uaticinium ea de re alienos in sensus, perinde ac Iudei, torquere.

Non ita promptum est questioni tertie respondere, cum Athanasii uerba de quibus agitur contineant mysterium heresis Samosatene, quo nichil fere uulgo ignotius.

Ille igitur de Trinitate sentiebat hunc quem diximus in modum, si tamen hoc sentire est, et non magis delirare, Deum, qui simpliciter Deus sit ac eternus,  esse unicum, habere tamen suum suamque , quem utrumque aliquando emitteret e sinu suo ad implendum mandatum, expletoque ad se reuocaret. Illi uero missi, hoc est, prolatus , extenta , prout discedebant a mittente, atque ita per se et iam existebant, ita incipiebant esse hypostases quedam, atque etiam per se dii, sed , seu temporarii.

uenit itaque, si Samosateno credimus, uterque ad uirginem, sed Sapientia uelut formatrix templi, uerbum tamquam habitator; atque ita contigit, ut Deus ex Maria existeret, Deusque Nazarethi in lucem ederetur, atque inde existendi primordium regnique consequeretur.

Dicebat tamen, Deum eiusmodi, quamuis temporarius reipsa foret, esse predestinatione eternum, eaque distinctione declinabat Scripture locos, ubi eternitas persone uerbi tribuitur. Atque hec est uerborum Athanasii interpretatio, quam partim ex  Epiphanio, partim ex litteris Dionysii, aliisque ueteribus colligere est.

Id autem, quod dixi, nomine Sapientie Spiritum sanctum a Samosateno appellatum esse, nullus certe mirabitur, qui uel nostras ad Rufini libellum notas legerit, uel eorum meminerit que de Sabellianis tradit, siue Basilius magnus, siue auctor expositionis fidei, que dicitur, ac Gregorio Thaumaturgo tribuitur. Basilius : Sapientiam in Deo existimant esse, sicut in homine sapientiam humanam, qua sapiens est; et uerbum simile esse interpretantur uerbo quod ore profertur, uel mente concipitur, nulla hypostasi. Auctor Fidei: Sabelliani cum uerbum confitentur, ipsum comparant cum interno; Sapientiam uero similem esse dicunt habitui illi qui in eruditorum anima conflatur, atque idcirco unam esse personam et Patris et Filii, quoniam unus homo dicitur non diuisus ab eo quod secum existit uerbo et Sapientia.

Quartum id queritur de Samosateno, utrum opinatus  sit, necne, hominem Iesum, ut loquebatur, non prius coniunctum esse uerbo, factumque Deum, quam ad etatem adultam peruenisset, suisque operum meritis et laborum mercede tantam sibi dignitatem comparasset?

Dissertatione prima in priorem partem, produximus testes qui Samosatenum ita opinatum dicerent, eaque sententia iam pridem inualuit, et eam nos passim populariter secuti sumus, aut supposuimus potius. Atqui oppositum tradere uidetur Athanasius, uerbis inter soluendam primam questionem adductis; si enim Samosatenus Deum ex uirgine confitetur, Deum Nazarethi in lucem editum, et inde existendi primordium regnique consecutum, fatetur procul dubio uerbi et hominis factam unitionem, cum primum missus est angelus Gabriel a Deo in ciuitatem Nazareth, ibidemque uirgo concepit de Spiritu sancto.

Opinionum pugna facile tolletur, si modo Theodorum  Mopsuestenum audimus, magistri sui sensa exponentem: credibile enim est conspirasse discipulum in eamdem cum magistro sententiam. Libro igitur uII de Incarnatione, postquam in utero uirginis factam uerbi cum Iesu coniunctionem dixit, indeque Iesum et rationis expeditiorem usum habuisse, et admirabilem uirtutis indolem, et propensionem in recti studium, et presto continenter uerbum, a quo impelleretur, ducereturque, et iuuaretur ad honestissima queque perficienda: Capessebat, inquit, summa facilitate absolutissimam uirtutem, siue cum legem seruaret ante baptismum, siue cum uitam communem in statu gratie post baptismum susciperet, cuius nobis formam prebebat, uia quedam nobis ad hoc factus. Sic deinde, post resurrectionem et ascensum in celos, demonstrauit se ex propria uoluntate dignum unione, qui hanc antea assumpserat, in ipsa formatione, beneplacito Domini .

 Geminus enim distingui potest secundum Samosatenum modus unionis uerbi cum Iesu, Filii Dei cum filio uirginis: unus qui a formatione ad absolutam uirtutis usque perfectionem exstiterit; alter qui manserit postea, saltem usque ad passionem: prior erat uelut hospitantis in Iesu uerbi, posterior proprie inhabitantis; ille meri beneficii rationem habuit, iste mercedis; de beneficio locutus est Athanasius, de mercede alii.

Iam uero quintam questionem, qua parte Paulo Nestorius de Incarnationis mysterio adheserit, soluit Mercator in epistola sepius citata. Ait enim : In eo Nestorius Paulo Samosateno coniungitur, in quo habitatorem et habitaculum pro meritis separat, diuidens quod unicuique eorum sit proprium, ex diuersitate nature. Quod quidem illis ambobus cum Ebione, et Photino, et Galata Marcello commune est. In eo uero, quod substantiale uerbum Dei confitetur, et illud esse ab eterno cum Patre Deum asserit, a memoratis recte dissentit, et fidei recte coniungitur.

 Attende ad hec extrema uerba: Ab eterno cum Patre Deum asserit; ostendunt enim, quam uere expositum sit a nobis figmentum Pauli de Deo recente, id est, qui existere ceperit ex quo uerbum a Patre prolatum est, seu missum. Unde Mercator statim meminit uerbi prolatitii. Nestorius circa uerbum Dei non quidem ut Paulus sentit, qui non substantiuum, sed prolatitium potentie Dei efficax uerbum esse definit. Sed simul aliud Nestorii flagitium commune cum Paulo detegit. Non confitetur tamen idem Nestorius de uerbo substantiuo, ipsum Filium Dei naturaliter esse, sed dicit  ab eternitate Filium non esse, sed uerbum tantum, quod in substantia Patris manens, Deus sit consubstantialis, quem Greci dicunt; Filium uero illum esse, et dici debere asserit, qui ex Maria sit natus: atque ita diuidit eternum a temporali, illi quidem Deo et Dei uerbo que maiestatis sunt, huic uero alteri que humane infirmitatis sunt deputatis. Propter indiuiduam  autem atque inseparabilem connexionem dignum fuisse habitum nuncupatione Filii Dei, quippe qui hoc ipsum pro meritis, et ex adoptione habeat, non ex natura.

Precipuum igitur atque apertum unius heretici ab altero discrimen attulit, quod ille uerbum diceret, iste : omisit de uirginitate matris dicere, deque aliis eiusmodi uelut accidentibus.

Attulit et consensionis caput, ex quo facile cetera uelut consectaria paterent: ait enim conspirasse in eo Paulum et Nestorium, quod uterque Christum assereret esse Filium Dei, non natura sed adoptione; uterque habitatorem et habitaculum pro meritis, id est, , et dignitate natiua diuideret. Namque hic est questionis cardo: quandoquidem oportet, si duo sint Filii Dei in Christo, si diuersa dignitas Dei habitantis et hominis, duas in Christo personas fateri, diuinam et humanam.

 Inde uero consequuntur relique omnes dogmatis Pauliani partes, que decem questionibus Dionysio propositis continentur. Si enim due sunt in Christo hypostases, oportet ut Christus non sit natura apostolorum Deus, quest. 1; ut sit natura homo sicut nos, quest. 2; non eadem sit hypostasis uerbi que crucifixi, quest. 3; corpus Christi neque sit , neque incorruptum, propter uitam ipsi unitam, quest. 4; filius Marie non fuerit ante secula et cum Patre ingenito, quest. 5; ut puer cum matre fugiens in Aegyptum, nec ab eternitate existat, nec ubique loci, quest. 6; ut uerbum non assumpserit formam serui sine hypostasi, quest. 7; ut eternus dici nequeat, qui duodecim annorum uere dictus est, quest. 8; ut Deus magnus non fuerit, qui esuriit et laborauit, quest. 9; ut omnino Deus non sit, qui ueraciter dixerit: Nondum ascendi ad Patrem meum , quest. 10.

Sed ut hec distinctius adhuc cernantur, reuocande sunt in memoriam quinque partes catholici dogmatis  quas capite 1 distinximus: nam in prima, quod uerbum sit consubstantiuum Patri, Nestorius a Paulo dissensit, idque Mercator monuit.

Quoad secundam, quod uerbum integram hominis naturam assumpserit, et non carnem solam, uel anime uel mentis expertem, uterque cum catholicis conuenit. De tertia, quod assumptio in ipso Marie utero peracta sit, uterque recte sentit. In quarta, quod uerbum indissolubilis nexus humane nature copulet, diuersus abiit a Paulo Nestorius; hic enim catholice, iste contra sensisse fertur, derelictum nempe aliquando a uerbo hominem. Quod spectat ad quintam, de unionis modo , uterque a ueritate recessit, sed aperte Paulus, Nestorius dissimulanter. Ille enim duos manifeste filios dixit; iste nichil non molitus est, ut ne duas uideretur personas in Christo, duosque filios et dominos admittere.

Oportet autem ad ea que mox dicta sunt a Mercatore id quod fuit in partitione postremum querere,  quam uere dictum sit non confiteri Nestorium de uerbo consubstantiuo, ipsum Filium Dei naturaliter esse, sed ab eternitate uerbum tantum, etc.; Filium uero illum esse, et dici debere qui ex Maria sit natus . uidetur enim ipse Nestorius Mercatori expressis uerbis contradicere. Erat quidem, ait , Deus uerbum ante incarnationem et Filius et Deus cum Patre; sumpsit uero nouissimis temporibus serui formam. Sed cum sit et antea Filius, et ita uocetur post assumptionem, non potest uocari diuisus filius, ne duos filios constituamus; sed quia illi coniunctus est qui erat a principio Filius, non potest, secundum dignitatem, filiationis diuisionem suscipere.

Nodum soluit Mercator ipse cum facit; arguit enim Nestorium, et in epistola, quod loquendi ambages querat; et alibi, quod sibi contradicat. Accedit etiam aliud impietatis deliramentum dicentis pretermisisse illos Patres pronuntiare credere se in Deum uerbum Filium unigenitum; sed dixerunt, inquit, unum se credere Dominum Iesum Christum, consubstantiuum Patri,  Deum de Deo uero, lumen de lumine, per quem omnia facta sunt, tamquam Deus uerbum apud istum Filius non sit, sicut in superiore eius sermone apertius declaratur.

Que huius hec uanitas? Queue dementia? Quod ludibrium potius in tam inconstanti sermone, non minus stulto quam impio? ut uerbum Dei Dei Filius ei non sit; ut iehsu ei sit ex medietate Deus, ex medietate homo, et idem tamen uerbum Dei Filius esse non possit? Ut modo sit consubstantiuus natusque ex Deo Patre, Deus uerus de Deo uero, lumen de lumine: postea uero horum nichil proprium naturaliter habens, sed sola nuncupatione alterius, particeps diuine dignitatis, tamquam homo natus ex tempore.

Claudende sane Christiane aures, cum dicitur Filii nomen non significare uerbum illud Patris quod ex ipso et in ipso est. Ad quod testimonium esto, lector, attentus. Misit, inquit, Deus Filium suum factum ex  muliere, factum sub lege; uidelicet ut quia natus ex muliere non est Deus, uerbum Filius ei non sit, sed alius qui potuit nasci partu mulieris .

Idipsum Mercator postea longe euidentius demonstrat, iterumque monet lectorem, ne sibi patiatur illudi. Quod eius impietatis genus non hic in isto capitulo, sed in aliis scriptis, in isto tamen codice insertis, et tractatibus continetur et legitur. Et inde est quod catholicus qui legit cautus esse debet de uarietate et inconstantia, quam utrum astutia, an uecordia ad alliciendum auditorem habeat, non est facile nosse. Quouis tamen pacto, constat eum uarium esse, sibique contrarium. Quis autem non agnoscat huiusmodi hominem, aut tamquam astutum captatorem esse fugiendum, aut tamquam excordem, utpote sibi aduersantem, et ex uarietate confusum, nullo modo esse sequendum ?

Cum ita sollicite Mercator lectorem attentionis moneat, quesierit forte lector ipse quanti tandem momenti fuerit ista criminatio. Fuit sane maximi, ut  que continuerit cause totius summam: nam qui uerbum negat esse Filium Dei ante incarnationem, atque ita asserit nomine Filii utramque naturam indicari, primo pugnat Scripture predicenti eternum Filium, quem Pater ante luciferum genuit. Deinde contradicit fidei Nicene, qua Filius Patri consubstantialis, Paterque eternum Pater creditur. Postea Samosatene impietatis, non speciem tantum, sed proprium symbolum presefert. Deinde, si Christus Filius Dei ex tempore factus sit, procliue est ut uel admittantur filii duo in Christo, uel generatio uerbi eterna reiiciatur, uel conuersio uerbi in hominem inducatur, uel Christus Filius Dei adoptiuus. Que sunt Pauli, Sabellii, Polemii et Mopsuesteni flagitia.

Denique, si nomine Filii utraque natura significetur, omnium fere argumentorum que ex Scriptura concilioque Niceno petuntur, ad probandum Deum esse natum, passumque, et mortuum, etc., uis declinatur, atque ita summa fidei catholice de unione hypostatica  labefit, etc.

Sed quesierit iterum lector cur Nestorius uideri uoluerit modo hanc modo alteram partem in ista questione sequi.

Certe Mercator, dum Nestorianos anathematismos refellit, aliquando demonstrat Nestorium secundo, tertio, quarto et quinto, aliisque anathematismis filios duos inducere, eternum unum, qui natura; alterum temporalem, qui adoptione, et, ut ait, solam existat. Eumdem aliquando uocat in suspicionem societatis cum Samosateno, uerbum prolatitium delirante; aliquando ipsi quoque conuersi in hominem uerbi inuidiam facit. Neque uero sunt iste hominis acriter aduersarium ad paradoxa cogentis conclusiones potius quam assertiones. Cur enim Nestorius tam anxius fuit sollicitusque de remouenda Sabellii, Pauli et Photini a se suspicione, si nulla fuit probabilis? Cur magnam partem duodecimi sermonis in hoc argumento posuit, et curiose quidem atque laboriose, si hac inuidia non laborabat?



§ Iu. De Marcello Galata, cuius consensio obiecta est Nestorio a Mercatore.


Unus, quod sciam, ueterum Mercator litem hanc Nestorio intendit, quia Marcelli causa uisa est ipsi eadem que Samosateni et Photini; hanc tamen litem non uehementer contestatus est, quoniam ista ipsa causa ceteris credita est ita perplexa, ut Marcelli societatem Nestorio obiecisse, defensio potius uideri posset quam accusatio.

Mercatori Mar ellum hereticis accensenti fauent uiri magni nominis magneque auctoritatis. Hilarius in libro ad Constantium; Basilius epistola 293, etc.; Chrysostomus, homilia 2 in epistolam ad Hebreos; Marius uictorinus, libro I contra Arium; Theodoretus, libro II Hereticarum fabularum, capite penultimo; aliique nonnulli, quos tamen inter nolim Athanasium Epiphaniumque numerare ; tum quia supposita  est Athanasio oratio in qua Marcellus Samosateno coniungitur, neque Hilarius Pictauiensis Seuerusque Sulpitius satis credibiliter scripserunt de Marcello ab Athanasio damnato; tum quod Epiphanius heret hac in re dubius, profertque geminam Marcelli confessionem, quarum altera omnino catholica est, altera uarios sensus patitur.

Marcellum absoluunt Iulius papa, concilium Sardicense in epistola synodica; Athanasius, in epistola ad solitarios; et quod omnium instar est, dirissimorum quorumcumque perpessio ab Arianis, ac pene martyrium, pro fide . Quare cum apud me hec testimonia perpendo, uix extorquere possum ab animo meo ut Eusebii Cesariensis quinque libri aduersus Marcellum non plus habeant momenti ad propulsandum crimen, quam ad inferendum illi uiro, qui cum unus fuerit de trecentis decem et octo Patribus Arii damnatoribus, dignus est uenia, si quid aut imprudenter excidere sibi passus est, aut in suspicionem Sabellianismi, quod ipsi quoque Basilio magno iniuriose  contigit, infeliciter incidit.

His ita se habentibus, malim ego huiusce hominis, ut et Apollinaris, sortem miserabilem deflere cum Epiphanio, quam cum aliis, in re tam difficili tamque obscura, sententiam ferre. Qua in parte mihi uideor sequi magni Athanasii exemplum, qui cum ab Epiphanio interrogaretur de Marcello, siluisse dicitur, et indignabundo subridentis nutu ambiguum dedisse signum animi, uel obtrectatoribus, uel humane imbecillitati, irascentis.

Utut se res habet, Marcello tribuit Mercator  quod Ebionis et Samosateni heresim secutus sit; Nestorius , quod deponendam aliquando humanam a uerbo naturam crediderit; Eusebius , quod Christum ex Maria cepisse dixerit: Theodoretus , quod extensionem quamdam Diuinitatis Patris in Christum uenisse dixerit, et hanc Deum uerbum appellauerit. Que si uera  sint, in solo primo capite Nestorius aperte; in tertio subobscurius, cum ipso sensit; in reliquis duobus pugnauit. Neque ad id probandum aliis rationibus opus est quam que hactenus adhibite sunt ad societatem Nestorii cum aliis hereticis demonstrandam.

Reflecte animum, lector, in priscos Nicenorum temporum defensores , et mirare plures in Paulianismi suspicionem incidisse, uel quod Arianismi odio incensi non tenerent satis loquendi modum, que humane mentis infirmitas: uel quod Arianorum calumniis obruerentur, que iniquitas temporum quibus orbis se miratus est Arianum.



§ u. De Photino, cum quo consentire Nestorius a Mercatore primum dictus est.

Questus est aliquando in Ecclesia pro concione Nestorius, quod in inuidiam Photiniane heresis uocaretur: Ego, inquit , quibusdam mihi et illud renuntiantibus, cum letitia sepius risi, quoniam inquiunt: Episcopus que Photini sunt sapit; nescientes  neque que loquuntur, neque de quibus affirmant. Hoc enim quod a me dicitur, Photini euersio inuenitur. Photini enim sensus a partu Marie uerbo dat principium, me dicente, uerbum Deum semper existere ante secula.

Hec cum diceret, intendebat animum in epistolam Mercatoris , qua primum postulatus est publice huius criminis; in ea enim  Mercator exposuerat qua parte conuenirent Photinus et Nestorius, qua discreparent. In eo cum Paulo Samosateno coniungitur, in quo habitatorem et habitaculum pro meritis separat, diuidens quod unicuique eorum sit proprium, ex diuersitate nature: quod quidem illis ambobus cum EBIONE, ET PHOTINO, ET GALATA MARCELLO commune est. In eo uero, quod substantiale uerbum Dei confitetur, et illud esse ab eterno cum Patre Deum asserit, a memoratis recte dissentit, et fidei recte coniungitur.

 Duas, ut apertum est, sententie sue partes fecerat Mercator; unam de consensione, alteram de dissensu; secunda usus est Nestorius ad sui dolosam defensionem, quod constat ex uerbis initio allatis. Ad priorem ita respondit : Tunc illorum blasphemia liberaberis, et facile ac breuiter sacramentum religionis edices hoc modo. Alius quidem Deus uerbum est, qui erat in templo, quod operatus est Spiritus, et aliud templum preter habitantem Deum. Templi est morte dissolui; inhabitantis autem templum id, ut resuscitet, proprium est. Non hic meus sermo est; sed uox Domini, eam lego: Soluite templum, inquit, hoc et in triduo suscitabo illud . Coniunctionis igitur confiteamur dignitatem, naturas autem et substantias duplices. Tum : Fugiamus itaque huius confusionis errorem, Dominum nostrum Christum, secundum naturam, duplicem dicamus; secundum quod est Filius, unum.

Animaduerte obiter Nestorium duas hypostases in Christo sola unitas aperte confiteri; dixerat  enim procul dubio Grece: , , . Mercator autem, more suo, pro coniunctionem uertit, pro substantiam.

Eamdem accusationem diluere conatus est sermone duodecimo, ubi Samosateni primum et Photini consensionem ostendit; tum utriusque differentiam; et tandem amborum a se discrepantiam. Ait ergo : Paulus ac Photinus nesciunt Filii Deitatem, nesciunt Filii duas naturas, nesciunt Deum et hominem; hanc autem inter se differentiam habent: unus eorum  Christum solum hominem dicit; alter uero  dicit quidem uerbum, non autem confitetur esse Deum: sed dicit uerbum istud aliquando quidem Patris nomine uocitari, aliquando autem uerbi nomine nuncupari. Non autem introducit Deum uerbum hominem factum; nescit enim Filii Diuinitatem; nescit diuinam substantiam hominem suscepisse; nescit prorsus uerbi existentem ante secula Deitatem.

 Obserua Nestorium tria de Photino dicere: 1o quod Christi nomine uerbum significari uelit; 2o quod uerbum illud neget esse Deum, sed modo Patris, modo Filii nomine uocari; 3o quod Deum uerbum non introducat hominem factum. Tertium istud inde conficit, quod Photinus, neque ueri Filii Diuinitatem sciat, neque diuinam hypostasim hominem suscepisse, neque uerbi existentem ante secula Deitatem.

Dissentit a me Paulus in eo quod dicit Christum hominem solum, et tunc solum initium habere ex quo de uirgine natus est. Ego autem tibi ideo hic resisto, ut Deitatem, que eterna est, carni contemporalem non audeas facere .

Obserua hic etiam Nestorium expresse exponere qua in parte dissentiat Samosateno, non item, qua in parte Photino: dolo id fecerit, an , dubium. Possunt tamen ex precedentibus uerbis tria dissensionis capita intelligi, ea nempe que Photino tribuit: possunt ex consequentibus ista duo colligi. Quod Photinus Deitatem uerbi non habeat. Quodque uerbum non  fateatur ante incarnationem fuisse Filium. Quibus omnibus contraria Nestorius se docuisse palam in Ecclesia, uelut rem omnibus perspectam, supponit: id uero quam uere supponat, nunc uidendum, et eo quidem accuratius, quod de summa Nestoriane nequitie, et de Mercatoris in accusando bona fide agitur.

Mercator Nestorii defensionem, quam dixi, refellens, suamque accusationem propugnans, ita scribit : Photinus autem huic insanissimo Nestorio parem sententiam tenuit, uerbum Dei quidem non negans esse in substantia, sed hoc extrinsecus in isto qui ex Maria, more communi coniugum, natus est Iesu inhabitasse peculiariter, et omnia illa per hunc fecisse in terris miracula. Et postea : Photinus autem Nestorii magister, uerbum quidem hoc Dei esse in substantia non negat, sed esse id Dei Filium non uult. Habitasse uero peculiariter, uel  adhesisse Christo Iesu de Ioseph et Maria nato, nec quidquam hunc plus fuisse quam hominem, cum impietate delirat, qui omnes omnino homines uite merito anteuenerit. Et iterum : Nestorius sane a Photino auctore suo in id tantum dissentit, quod ex uirgine Maria Christum asserit natum, in reliquis uero omnibus totus ipsius sequax, signifer, et antesignanus est, et in id maxime, quod supra memoratum est, Dei uerbum Dei Filium non esse, nec dici debere, nec ullum, nisi Iesum ex Maria natum, Filium Dei dicendum.

Ut appareat quam uere Marius scripserit in eo tantum a Photino dissentire Nestorium, quod ex uirgine Maria Christum asserat natum, in reliquis omnibus conuenire: sciendum est tunc temporis plures exstitisse questiones de incarnatione uerbi diuini ex Maria Iosephi sponsa; alie quippe pertinebant ad uerbum quod carnem assumpsit; alie ad carnem assumptam; alie ad assumptionem ipsam; alie ad Christum; alie ad Christi matrem.

De uerbo carnem assumente querebantur quatuor:  an Deus esset , contra Arium; an hypostasi distinctus a Patre, contra Sabellium; an per se Deus ab eterno, contra Samosatenum; an ex eternitate Filius, contra eumdem.

Querebantur de carne tria: an uera fuerit, nostreque , contra phantasiastas; an sumpta ex Maria contra Apellitas: an anime mentisque particeps, aduersus Arianos et Apollinaristas.

De assumptione totidem pariter disputabantur: an unio naturarum in Christo foret, an solam, aduersus Samosatenum; an a tempore conceptionis exstiterit, aduersus Leporium; an continua fuerit, eternumque mansura, aduersus Marcellum.

De Christo plura quidem ueniebant in questionem, sed tria potissimum: utrum purus homo esset, aduersus Ebionem, etc.; utrum in eo due forent persone; aduersus Samosatenum; et utrum ceperit esse ex matre, aduersus Photinum.

 De matre Christi denique duo in controuersiam uocabantur: an Deipara uere sit, contra Theodorum Mopsuestenum; et utrum uirgo pepererit, aut ex uiro, aduersus Heluidium et alios eiusmodi Antidicomarianitas. Questiones igitur proponebantur omnino quatuordecim; si que enim alie occurrunt, uel acciderunt ex occasione, uel ad istas facile reuocari possunt.

Indubitatis uero argumentis constat 1o Nestorium et Photinum de matre Christi partim idem sensisse, cum uterque Deiparam negaret; partim dissensisse, cum ille uirginem, iste ex uiro peperisse, assereret.

2o Ambos in communem sententiam reipsa conuenisse de Christo, quod homo tantum foret, quodque existere ceperit ex uirgine, dueque in ipso hypostases seu persone fuerint; duo enim postrema a primo non discrepant, ideoque iisdem rationibus, atque primum, omnes fidei defensores a Nestorio reuera asserta demonstrant.

3o Utrumque conuenisse pariter de naturarum unione; neuter enim substantiuam admisit, cum uterque  Christum esse Deum negauerit; neutri a ueteribus uitio uertitur quod uel Leporio, uel Samosateno potius, Marcelloque Galate de unionis duratione consenserit.

4o Utrumque pariter de carne Christi eadem tradidisse; a nemine quippe ueterum obiecta est ipsis umquam consensio cum Phantasiastis, Apellitis, atque Arianis et Apollinaristis; e contrario ab omnibus utriusque odium in prefatos hereticos narratur.

De solis igitur questionibus ad uerbum pertinentibus lis potest intendi Mario, uelut immerito Nestorium hac in parte reum fecerit consensionis cum Photino. uerum cum quatuor sint eiusmodi questiones, de prima nemo calumniatus fuerit Marium; nam et Nestorius consubstantialem Trinitatem confessus est, ut ex ultimo ipsius sermone patet, et Photinus constanter tenuit fidem: nam inde accendit in se Arianorum furorem, a quibus cum in Sirmiensi concilio depositus  fuisset, potuit recuperare sedem, si oblatam ab ipsis confessionem aduersus subscripsisset.

Controuersia igitur ad tres reliquas recidit, sed due posteriores in unam reipsa conueniunt; si enim uerbum non sit ab eterno Filius, profecto neque est ab eterno per se Deus; et uicissim, si uerbum ab eterno non est per se Deus, quod Mercator uocat esse Deum in substantia, necesse est ut non sit ab eterno Filius, sed ex tempore, cum Filius uere nemo esse possit, nisi qui a Patre differat. Sed enim ueteres omnes tradunt, Photinum docuisse uerbum non fuisse ab eterno Filium, sed ex tempore dumtaxat: et nos confecimus, cum de Samosateno ageretur, Nestorium merito postulatum esse de consensione cum Samosateno hac in parte.

Restat igitur ostendere a Sabellii sententia Nestorium pariter ac Photinum recessisse; id enim si constiterit, liquido patebit iure Marium scripsisse in hec uerba : Nestorius  a Photino auctore suo in id tantum dissentit, quod ex uirgine Maria Christum asserit natum; in reliquis uero omnibus totus ipsius sequax, signifer, antesignanus est, et in id maxime, quod supra memoratum est, Dei uerbum Dei Filium non esse, nec dici debere, nec ullum, nisi Iesum ex Maria natum, Filium Dei dicendum, qui templum habitantis in se factus, ex indiuisa inter se et uerbi Dei societate et coniunctione hoc dici meruit, non tamen esse natura Filium Dei, ut qui ex hac unione Diuinitatis priuilegia consecutus sit, non ea habens natura, sed gratia.

Atqui Nestorium a Sabellio alienum fuisse nemo dubitauerit, qui ultimum ipsius sermonem legerit, memineritque symboli Theodoriani, quod suum uelut adoptione confecit: in hoc enim Sabellii , ut loquitur Nazianzenus, aperte damnatur.

Nemo item inficiatus fuerit a Sabellio recessisse Photinum, qui assenserit ipsimet Nestorio, atque etiam Epiphanio Philastrioque scribentibus Photinum de  uerbo perinde sensisse atque Samosatenus. Hic namque tantum a Sabellio discrepauit de uerbi a Patre distinctione, ut nemo ueterum Patri assianis, quorum dux Sabellius fuisse traditur, Samosatenum annumerauerit.

uerum hec que pressius cogente ratiocinii necessitate dicta sunt, dilatanda magis uidentur, et ueterum testimoniis firmanda.

Diximus primo, Photinum constanter in confessione perstitisse. Id uero testatur Socrates ; narrat enim Photinum ab Arianis Sirmii congregatis damnatum, et sede pulsum esse. Tum post exhibitam fidei formulam ab iisdem confectam, hec addit: Photino persuadere nituntur, post eius abdicationem, ut istis rebus assentiret, subscriberetque, et polliciti sunt episcopatum illi se reddituros, si modo resipisceret, dogmaque seorsum ab ipso excogitatum damnaret anathemate, atque adeo ipsorum opinioni accederet. Ille repudiat conditionem, eosque ad disputandum prouocat, sed uictus condemnatur. De reliquo  uitam in exsilio degens librum tum Greca, tum Latina lingua composuit: scripsit autem contra omnes hereses, dum suum ipsius dogma diuulgare laborauit.

Ex hoc Socratis loco discimus primo, que fuerit Photini heresis, siquidem his uerbis damnatur in formula fidei. Si quis Christum Iesum Dei Filium, qui Patri ad uniuersarum rerum fabricationem inseruiuit, non ante secula fuisse dixerit; sed ab eo tempore solum, quo ex Maria natus fuit, Filium et Christum fuisse et tum incepisse Deum esse, sicut Paulus Samosatenus asserebat; anathema esto.

Deinde, Photinum Samosateni dogma secutum esse. Tertio, ipsius nomen in formula expressum non esse ut eam facilius posset subscribere. Quarto, aduersus omnes hereses scripsisse Photinum, ut unam suam credibilius uulgaret: quo exemplo preiuit discipulis suis, Theodoro et Nestorio, qui hereseon reliquarum omnium impugnatione sue aditum molliorem moliti  sunt. Postremo, ex hoc libro desumpta esse que Nestorius aliique a Photino dicta referunt.

Diximus deinde, posteriores duas de uerbo questiones in unam recidere. Id preterquam quod ratio ducta ex Samosateni dogmatis intelligentia satis euincit, probat Audentius uetus scriptor, de quo Gennadius : Scripsit speciali intentione contra Photinianos, qui nunc uocantur Bonosiaci, librum quem pretitulauit de fide aduersum omnes hereticos, in quo ostendit antiquitatem Filii Dei ceternalem Patri fuisse; nec initium Deitatis tunc a Deo Patre accepisse, cum de beata Maria uirgine homo, Deo fabricante, conceptus et natus est. Utramque enim propositionem coniunxit, ueluti altera alterius expositio esset: quam ob causam ueteres, cum Photini heresim exponunt, alii unam, alii alteram propositionem, immo sepe idem scriptor aliam alias refert.

Sumpsimus uelut argumentationis principium, Samosatenum, atque adeo Photinum Samosateni sectarium, non eadem cum Sabellio docuisse: reclamat  quidem Theodoretus, uerum ipse Nestorius  non modo assumptum fatetur, quod antea diximus, sed geminam quoque affert Sabellii Photinique ut ipse quidem loquitur, distantiam: 1o quod Patrem Sabellius , Photinus nominet; 2o quod uerbi Diuinitatem Sabellius asserat, neget subsistentiam; Photinus uerbi Diuinitatem neget, subsistentiam asserat. Illa ipsa Nestorii confessio, etsi eget examine, soluit tamen quod obiectum est ex Theodoreto: nam uterque hereticus, Sabellium dico et Photinum, peccat quidem in ueram Trinitatis fidem quod testatur Theodoretus; non tamen uterque eodem modo, quod ait Nestorius.

Pro comperto accepimus Photinum Samosateno consensisse de re que in questione est: id quidem Sirmienses Ariani in sua fidei formula, id Philastrius Epiphaniusque et Augustinus tradunt; repugnant tamen Nestorius  et Mercator , quorum dicta ad examen uocanda  sunt, et primum quidem Nestorii. Paulus et Photinus, inquit, hanc inter se differentiam habent: unus eorum Christum solum hominem dicit, alter uero dicit quidem uerbum; non autem hoc confitetur esse Deum, sed dicit uerbum istud aliquando quidem Patris nomine uocitari, aliquando autem uerbi nuncupari: unde etiam hoc nomine appellat, , hoc est, uerbum et Pater, siue, si dici possit, uerbi pater, accipiens ad hoc, pro sui sensus nequitia, illud bene in Euangelio dictum: In principio erat uerbum, et uerbum erat apud Deum, et Deus erat uerbum . »uides, inquiens, quia Deum uerbum aliquando Deum, aliquando uerbum appellat, tamquam extentum atque collectum.« Non autem introducit Deum uerbum hominem factum; nescit enim Christi Diuinitatem, nescit diuinam substantiam hominem suscepisse, nescit prorsus uerbi existentem ante secula Deitatem.

Quod ait, a Samosateno Christum dici solum hominem, uerum quidem est, si solus homo sit idem ac non simul, homo et Deus; sed inde Nestorius a se ipse consensionis cum Samosateno conuincitur. At si  intelligat Samosatenum in Christo non posuisse duas naturas, et eas quidem perpetuo nexu copulatas, imponit Samosateno, ut ex § 4 manifestum est. Deinde quod dicit, a Photino non introduci Deum uerbum factum esse hominem, dictique causam affert, quia Photinus nescit Christi diuinitatem, nescit diuinam substantiam, , hominem suscepisse, nescit prorsus uerbi existentem ante secula Deitatem; aut ignorat Photini sententiam, aut ipsi uolens imponit, aut sibi ipse contradicit. Refert enim Photini uerba interpretantis euangelistam, et dicentis: uides quia Deum uerbum aliquando Deum, aliquando uerbum appellat, tamquam extentum et contractum. Nouit ergo Photinus uerbi existentem ante secula Deitatem, licet non per se, seu in proprietate, subsistentem; quam tamen proprietatem subsistentem habet, ubi extenditur et profertur; quod certe contigit, cum mitteretur ad operandum in Iesu. Sciuit ergo Photinus  hypostasim diuinam hominem suscepisse: sciuit quoque Christi Diuinitatem, si Christum esse Deum aliud nichil sit quam uerbum humane nature esse coniunctum , , , et aliis paribus modis quos Nestorius agnoscit. Inter erat uero Nestorii mentiri, ne statim ab unoquoque is agnosceretur, quem dixit Mercator, PHOTINI MAGISTRI SEQUAX, SIGNIFER ET ANTESIGNANUS.

Mercator hanc solam Photinum inter et Samosatenum differentiam ponit , quod Paulus uerbum Dei , id est, prolatiuum et potestatis effectiuum uerbum sensit, non substantiuum, quod Greci dicunt. Photinus autem Nestorii magister uerbum quidem hoc Dei Filium non uult. Dixerat antea : Photinus autem insanissimo Nestorio parem sententiam tenuit, uerbum Dei quidem non negans esse in substantia. Dixerat quoque in epistola sepius citata : Nestorium in eo, in quo substantiale uerbum Deum confitetur, et esse ab eterno  cum Patre Deum asserit, a memoratis  recte dissentire, et fidei recte coniungi. Quomodo ista coherent? Quomodo uerbum non negauit esse in substantia? Quomodo Paulus cum Photino sensit de uerbo, quod aiunt ueteres, si Photinus non perinde ac Paulus uerbum asseruit? Difficilis nodus! uerumtamen ad priorem dubitationis partem facilis responsio est, omissam uno in loco manuscriptorum codicum particulam negatiuam, atque ita legendum, ut ipsa uocum aduersatiuarum syntaxis exigit: Photinus autem uerbum quidem hoc Dei in substantia esse non negat, sed esse id Dei Filium non uult. Quoad posteriorem herere me fateor, nisi forte coniicere liceat, Photinum, ut Pauli sententiam, quam omnibus exosam intelligebat, aliquatenus molliret, nescio quid simile Tertulliani somnio excogitasse: uerbum scilicet cum sua hypostasi in Patris sinu aliquando latere Patrique coniungi, aliquando inde prodire atque separari.



§ uI. De Bonoso, quem inter antecessores Nestorii Mercator annumerat.


De Bonoso Mercator tria tradit: primum, prefuisse ipsum Sardicensi Ecclesie; alterum a Damaso predamnatum esse; tertium, Ebionis heresim secutum; ex quibus consequitur quartum, inter antecessores Nestorii censendum.

Primum hactenus non uulgo tantum fuit incognitum, sed latuit omnium fere doctissimos, Baronium et Petauium. Id de se fatentur ambo: ille in Annalibus, ad annum Christi 389; iste in tomo quarto Ecclesiasticorum Dogmatum, libro XIu .

Mercatoris sententiam confirmat Capuensis synodi decretum, quo Bonosi iudicio postulati causa Anysio Thessalonicensi et Macedonibus episcopis demandata est, utique secundum Ecclesie canones, quibus cauetur ut episcopus quisquis reus a finitimis cepiscopis iudicetur, non tamen a suis subditis, si metropolitanus sit. Est autem Sardica ciuitas metropolis Dacie  ac Macedonie finitima.

Alterum ignotum quoque fuit, aut ad summum dubitabile uiris ceteroquin eruditione prestantibus: dictum nichilominus Mercatoris multa probant, et presertim pars secunda epistole, quam Damasus ex synodo Romana ad Paulum Antiochenum scripsit. Si quis autem dixerit uerbum pro humano sensu in Domini carne uersatum, hunc catholica Ecclesia anathematizat; necnon et eos qui duos in Saluatore filios confitentur, id est, alium ante incarnationem, et alium post assumptionem carnis ex uirgine, et non eumdem Dei Filium et ante et postea confitentur Quicumque huic epistole subscribere uoluerit, ita tamen, ut in ecclesiasticos canones, quos optime nosti, et in Nicenam fidem ante subscripserit, hunc habebis absque aliqua ambiguitate suscipere.

Circa quam epistolam obserua, primum, suam a summo pontifice synodicam proponi instar canonice  auctoritatis, cui subscribendum foret, tamquam regule . Idipsum Zosimus in causa Pelagiana et Leo magnus in Eutychiana de suis synodicis edixerunt. Obserua deinde Bonosum in eo maxime errasse, quod duos confiteretur in Christo filios, eternum unum, alterum temporalem; neque enim incidit in reprehensionem alteram qua Damasus Apollinaristas et Arianos, id est, Dimeritas, anathemate percellit. Obserua denique precessoribus Nestorii Bonosum merito accenseri, ut qui duos in Christo filios fateretur, que fuit propria huiusce heresis labes.

Quamquam Gennadius Bonosiacos a Photinianis sola appellatione differre scripsit: Audentius episcopus Hispanus scripsit aduersus Manicheos, et Sabellianos, et Arianos; maxime quoque speciali intentione contra Photinianos, qui nunc uocantur Bonosiaci.

Ex postrema obseruatione apertum est quod de Bonoso tertium a Mercatore traditur, eum scilicet secutum Ebionis heresim ea parte qua Christus dicebatur solus homo; qui enim duos fatetur filios, alterum  oportet Deum solum credat, alterum reipsa solum hominem.

Utrum uero alteram quoque partem amplexus sit, quod nempe Christi mater ex uiro pepererit, non perinde certum est: immo inde peti potest negandi argumentum non infirmum, quod cum Mariam a partu Christi alios suscepisse liberos defendisset, damnatus sit idcirco a Macedonibus episcopis, presidente Anysio Thessalonicensi, ut qui uterum Christi hospitio consecratum, aulamque eterni regis concubitus humani semine coinquinasset .

Porro autem quia Mercator predamnatum ait a Damaso Bonosum, id est, prius damnatum quam heresim proderet, ratio ducitur, qua, ut cetera deficerent, abiudicaretur Damaso epistola ad Illyricianos, que mox appellata est; neque enim uere diceretur predamnasse pontifex Bonosum, quippe quem auctor epistole, sua sententia intactum, iudicibus a synodo electis iudicandum relinquat.



§ uII. De Pelagianis, quorum amicitia Nestorio, non tantum a Mercatore, sed ab aliis ueteribus obiecta est.


Nestorio uersum est uitio ab antiquorum pluribus quod in amicitiam Celestium, Celestianosque episcopos, ex Occidente Constantinopolim profugos, recepisset. Id primus omnium exprobrauit Cassianus, in libris de Incarnatione uerbi; exprobrauit postea Celestinus pontifex, in epistola ad Nestorium; tum Mercator, in prefatione ad Sermones Nestorii; Cyrillus denique, et Patres Ephesini.

Nec amicitie tantum, sed doctrine etiam consensio obiecta est breuiter quidem a Celestino pontifice in epistola mox laudata. Quid tecum faciunt qui sunt hec negando damnati? numquam sine suspicione ea que sibi aduersa sunt conueniunt; eiicerentur denique, si tibi quoque similiter displicerent. Obscure pariter ab Ephesinis Patribus eodem canone damnantibus eos qui ausi fuerint, uel priuatim, uel publice, ea que sunt Nestorii aut Celestii sapere .  Prolixe uero aperteque a Cassiano totis fere libris antea appellatis; causatus quippe est Nestorium eam ob rem  intercessionibus suis Pelagianistarum querelas fouere, et scriptis suis causas illorum asserere, quod subtiliter his uel, ut uerius dixerim, subdole patrocinatur, et consanguinee sibi improbitati improbo suffragatur affectu; sciens scilicet eiusdem se esse sensus, eiusdem spiritus, et ideo dolens cognatam sibi heresim ab Ecclesia esse disiunctam, quam scit sibi utique peruersitate coniunctam.

Nota est hanc in rem historia Leporii monachi, quicum Nestorium conferens Cassianus: Si non idem, inquit , Christus ex Maria est qui ex Deo natus, duos absque dubio Christos facis: secundum illud scilicet Pelagiane impietatis scelus que solitarium hominem ex uirgine natum asserens, eruditorem eum dixit humani generis magis quam redemptorem fuisse: quia non redemptionem uite hominibus, sed uiuendi  dederit exemplum, uidelicet ut sequentes eum homines, dum similia agerent, ad consimilia peruenirent. Una ergo impietatis uestre origo, eadem errorum radix est. Illi solitarium hominem ex Maria natum asserunt, et tu idem. Illi Filium hominis a Filio Dei separant, et tu idem. Illi Saluatorem aiunt per baptisma Christum esse factum, tu in baptismo templum Dei factum. Illi eum Deum non negant factum post passionem, tu negas eum etiam post ascensionem. In uno ergo admodum tantum distat uestra peruersitas, quod illi in terris blasphemare uidentur Dominum; tu et in celo. uicisti ac supergressus es, non negamus, quos imitaris. Eamdem Leporii cum Nestorio consensionem tradunt Gennadius in libro de uiris illustribus, et Chronographus, qui Prosper creditur, ad annum 431, Tauro et Basso coss.

Nihil uulgatius in hanc rem epitaphio quod peta quidam inscripsit communi tumulo Nestoriane et Pelagiane heresis. In eo infelices umbre inducuntur dicentes:

 Quo nos precipites insana superbia mersit
   Exutas donis, et tumidas meritis?
Nam Christum pietate operum, mercede uolentes
   Esse Deum, in capitis federe non stetimus.
Sperantesque animi de libertate coronam,
   Perdidimus, quam dat gratia, iustitiam.

uerum popularem opinionem super ea re conuellimus in priore tomo Operum Mercatoris, partim in notis ad Sermones Nestorii, partim in dissertatione 2 de Synodis , et postrema de heresi Pelagiana, ubi uera utriusque heresis affinitas omnino patefacta est: quamquam rursus aliquid dicemus, priusquam absoluatur hec ipsa dissertatio, cum inquiretur in fidem Nestorii de aliis quinque, preter incarnationem, doctrine catholice capitibus. Interim iuuat obseruare neminem Nestorianum, si coherenter sentire uelit, peccatum originale, ueramque Christi Redemptoris gratiam, ac hominis ad opera pietatis impotentiam, posse defendere:  neminem Pelagianum, sin minus pugnantia loqui amet, posse ueram Christi Diuinitatem tueri, unionisque hypostatice ad redemptionis finem necessitatem. Id ex uerbis Cassiani non obscure constat, facileque positis Patrum principiis conficitur.

Sub finem dissimulare non possum, quod mihi, post editam de Synodis in causa Pelagiana coactis dissertationem, uenit in mentem de Leporio, deque maxima Belgarum ciuitate, ubi errorem Leporii natum Cassianus scribit. Hanc ego Treuerim interpretatus sum eo loci, quoniam uox maxime ciuitatis metropolim significat, fuitque Treueris Galliarum metropolis, ut ita dicam, politica, cum in ea diu prefectus pretorio Galliarum sedem fixerit.

Credibilior mihi nunc uidetur, aut certe non improbabilior, coniectura de Colonia Agrippina, cuius Ecclesiam rexit aliquando Euphratas, Diuinitatis Christi, ut perhibent, abnegator. Etsi enim ille propter blasphemiam depositus est in concilio Agrippinensi,  ann. 346, post consulatum Amantii et Albini habito, fieri tamen potuit ut impietatis semen, quod sparserat, latuerit diu uelut obrutum, et tandem eruperit in lucem Cassiani temporibus. Certe ualerianus Autisiodorensis, inter dicendam sententiam, illos ipsos Euphrate errores tribuit, quos postmodum Leporius defendit, Christum nempe, nec esse Deum, nec fuisse ante ortum ex Maria, atque ita non Deum, sed hominem passum esse.

uerum de Euphrata mirum quiddam refertur, quod magnam historie ecclesiastice scrutatoribus crucem figit: ipsum nempe qui depositus dicitur ann. 346 in concilio Agrippinensi propter errores, anno consequente in concilio Sardicensi consedisse inter Patres, atque etiam cum uincentio Capuano legatione synodi functum esse ad Constantium imperatorem, qui Antiochie morabatur, ut testis est Athanasius . Admirabile enim est, legatum  a catholicis synodali decreto aduersus Arianos esse hominem, et quidem episcopum, qui superiore anno depositus et damnatus fuisset. Arianos oportuisset stolide malignos exstitisse, qui subintroducto scorto calumniam moliti sint struere homini quem uera accusatione obruere potuissent.

Nodum hunc inextricabilem multi putant, et uero non parum perplexus est. Ut solueret Baronius synodum Agrippinensem ad annum 350 aut 351, reiecit putauitque Euphratam in legatione uenenum Samosateni ebibisse: quod cum postea proderet, ab episcopis Galliarum damnatum esse, sed suam opinionem persuadere hactenus paucis ualuit. Probabilius quiddam affert Binius , duo in causa Euphrate concilia Agrippine Colonie habita, alterum ann. 346, alterum ann. 375, ut habet Trithemius. In priore Euphratam, uel a suspicione heresis liberatum, uel admonitione emendatum esse. In posteriore depositum; utrumque uero a collectoribus conciliorum in unum contractum esse, quod  alias forte contigit. Ita uero accidisset idem Euphrate quod Samosateno, qui cum priore synodo Antiochena emendationem simulasset, in posteriore heresis conuictus atque depositus est, alio in ipsius locum substituto.



§ uIII. De Diodoro Tarcensi, in quem Cyrillus scripsit, uelut in Nestorii magistrum.

Post eiectum in Oasim Nestorium, eiusque libros imperiali lege proscriptos, qui damnatam heresim non retinendam modo, sed fouendam etiam putarunt, ex libris Diodori Tarsensis et Theodori Mopsuesteni excerpta quedam Nestoriane doctrine consona clam primum per fidorum manus submiserunt, deinde palam sparserunt in uulgus . Id eo consilio faciebant, ut quia uiri illi duo summe erant auctoritatis apud omnes, propter collectam doctrine pieque fidei famam, aut damnatores Nestorii  suo pondere obruerent, aut certe deprimerent, et iacturam librorum Nestorii sententia nobilium tractatorum sarcirent.

Quomodo uenerint eiusmodi excerpta in manus Cyrilli Alexandrini et Procli regie urbis episcopi, quasque turbas excitarint, partim in prefatione historica dictum est, partim exponetur ubi futura est questio de synodo Constantinopolitana, ex qua Proclus tomum misit ad Armenos, et de libris a Cyrillo hac occasione scriptis; uterque enim antistes scripta hec refellit, Proclus tomo qui etiamnum habetur, Cyrillus libris duobus, quorum nichil superest, preter fragmenta admodum pauca. Perierunt, opinor, eodem fato quo libri a Theodoreto pro defensione Diodori et Theodori compositi. Sed de Cyrilli Theodoretique Operibus copiose agetur in auctario Theodoreti, quod apparamus.

Subiunxerat excerpta tomo Proclus, sed sine auctorum nomine, ne si forte inscriptum fuisset, aut fidem derogasset Proclo, aut ingentem etiam bonorum conflasset  inuidiam, adeo alte omnium animis insederat Diodori opinio. Et uero quis non eum suspiceret, quem nemo Patrum eiusdem etatis non summis laudibus extulit, quem preconem ueritatis Athanasius, Timotheus, Athanasii post Petrum successor, uirum apostolice fidei, angelice uite, et uiuum martyrem Chrysostomus, Epiphanius Elie prophete parem dixit?

Diodori Operum nichil admodum superest, preter sententias quasdam in catenis Grecis, atque etiam apud Mercatorem, Leontium, et in u synodo obuias: sed catene flores exhibent, alii uenenum; ille enim Scripture interpretem inducunt, isti Theodori et Nestorii magistrum.

uir tamen ille tantus cum senuisset, incidit in errorem, dum Apollinaris heresim inconsiderate insequitur; illius enim blasphemie quam Theodorus postmodum Nestoriusque defenderunt nullam partem non  asseruit, ut merito dictus sit Theodori parens, et Nestorii auus.

Docuit duos in Christo inesse filios Dei: eum qui ex Maria non esse Filium nisi adoptione seu gratia; uerbum neque duas habuisse natiuitates, neque natum ex Maria; uerbum non esse Christum, sed Christi dominum; Deum dici non posse passum seu crucifixum. Quibus sex propositionibus uel omnino, uel magnam partem, Nestorianismus continetur.

Eiusmodi errores inspersit operi quod scripsit, id est, aduersus Apollinarem, qui cum pugnaret contra Photinum peccantem quasi per defectum in explicanda uerbi cum carne unione, peccauit ipse per excessum, et uerbum carne perinde confudit miscuitque, ac mens hominis per artus infusa miscetur corpore, quod agitat atque informat. Opere isto potuit Diodorus agnosci, quis esset, nisi orbis oculos species pietatis pene fascinasset.

 Scripsit autem aduersus Apollinarem prouecte admodum etatis. Nam abbas fuit magni nominis, cum ad eum uenit Chrysostomus, uite monastice excolende, discendique studio, anno 376: ex abbate monachorum factus est Tarsi episcopus a Meletio iam senex ann. 378; interfuit secunde synodo ann. 381; laudatus est pro concione presens Antiochie a Chrysostomo, post annum 386, cum iam senio pene foret emortuus. Nondum tamen ea etate scripserat, aut certe nondum opus uulgauerat ann. 392, quo librum de Scriptoribus Ecclesiasticis Hieronymus absoluit, alioqui elucubrationis tam nobilis meminisset. Huic forte operi immortuus est, nam anno 494 successerat in ipsius sedem Phalerius, ut ex actis synodi Constantinopolitane, sub Nectario eodem anno habite, intelligitur.

Operis fragmenta exhibere opere pretium est; sic enim fiet ut et fons Nestoriane blasphemie, aut certe riuus fonti uicinior aperiatur, et defendatur simul Cyrillus  aduersus Facundum Hermianensem Diodori patronum.

Sed priusquam exhibeantur, monere iuuabit que apud ueteres leguntur ex libris Theodori excerpta, pertinere ad Diodorum, qui libros suos sic inscripsit, cum Theodorus suis eiusdem argumenti titulum fecerit, contra impium Apollinarem et Apollinaristas. Et uero que Leontius, diligens imprimis auctor, Diodoro tribuit, alii Theodoro adiudicant, ut ex consequentibus manifestum erit. Quamquam Leontius notat solitum Theodorum ex aliis atque ex ipso Samosateno mutuari plura iisdem uerbis, que in sua transferret, ut horum libri non scripti, sed transcripti uideantur .


Diodori, ex libro primo contra Synusiastas.

Ad diligens cautumque dogmatum uos examen euehimus; laboramus propter uos, ne rationem Domino  reddamus pro nostro silentio. Perfectus ante secula Filius perfectum eum qui ex Dauid probatur assumpsit; Filius Dei filium Dauid. Dices ergo mihi: Duos filios predicas? Non dico duos filios Dauid. Numquid Deum uerbum Filium Dauid asserui? Sed nec duos filios Dei secundum substantiam dico. Numquid enim duos filios assero de Dei substantia genitos ante secula? Dico autem Dei uerbum habitasse in eo qui ex Dauid semine comprobatur .


Eiusdem ex eodem libro.

Si quis uelit abusiue Filium Dei Deum uerbum filium Dauid nominare, propter Dei uerbi templum, quod ex Dauid est, nominet; et illum qui est ex semine  Dauid Filium Dei, gratia, non natura, appellet, naturales patres non ignorans, neque ordinem subuertens neque eum qui incorporalis est etiam corpus dicens, et ante secula ex Deo, et ex Dauid, et passum, et impassibile. Corpus non est incorporale, quod est deorsum non est desursum, quod est ante secula non est ex semine Dauid, quod passum est non est impassibile; nec enim ista ad eumdem intellectum obuertuntur: que sunt corporis non sunt Dei uerbi, et que sunt Dei uerbi propria non habet corpus. Naturas confiteamur, et dispensationes non abnegemus .


Eiusdem, ex eodem libro.

Gratia Filius, qui ex Maria est homo; natura autem,  Deus uerbum: quod autem secundum gratiam, non natura; et quod secundum naturam, non gratia: non duo filii. Sufficiat corpori, quod ex nobis est, secundum gratiam filiatio, gloria, et immortalitas, quia templum Dei uerbi factum est. Non supra naturam eleuetur, et Deus uerbum pro debita a nobis gratiarum actione non iniurietur. Et que est iniuria? Componere eum cum corpore, et putare indigere corporis ad perfectam filiationem. Nec ipse Deus uerbum uult se Dauid filium esse, sed dominum; corpus autem hoc uocari Dauid filium, non solum non inuidit, sed et propter hoc adfuit. Et conuenit eos qui bene aspiciunt, quandoquidem naturales patres querimus, neque Deum uerbum Dauid uel Abrahe filium nominare, sed factorem: neque corpus ante secula ex Patre,  sed semen Abrahe et Dauid ex Maria natum. Et quando erit questio de natiuitatibus secundum naturam, ne Marie filius Deus uerbum existimetur; mortalis enim mortalem generat, secundum naturam et corpus, similem sibi. Duas natiuitates Deus uerbum non sustinuit, unam quidem ante secula, alteram autem in posterioribus temporibus: sed ex Patre quidem natura genitus est, templum uero, quod ex Maria natum est, ex ipso utero sibi fabricauit.

Et paulo post: Cum uero de salutari dispensatione ratio mouetur, Deus uocatur homo, non quod hoc factus est, sed quod hoc assumpsit; et homo Deus, non tamquam incircumscriptibilis factus, nec ubique existens; corpus enim erat et post resurrectionem palpabile, et tale receptum est in celum, et sic ueniet,  sicut receptum est.


Eiusdem, ex eodem libro.

Sed si caro erat, inquit Apollinaris, crucifixa, quomodo sol radios auertit, et tenebre occupauerunt terram omnem, et terremotus erant, et petre disrumpebantur, et mortui surrexerunt? Quid igitur dicunt, et de tenebris in Aegypto factis in temporibus Moysis, non per tres horas, sed per tres dies? Quid autem, propter alia per Mosem facta miracula, et que per Iesum Naue, qui solem stare fecit? Quid de sole, qui in temporibus Ezechie regis, etiam contra naturam, retrouersus est? Et de Elizei reliquiis, que mortuum suscitauerunt? Si enim uerbum Deum passum demonstrant  que in cruce facta sunt, et propter hominem non concedunt hec facta esse, nonne que in temporibus Mosis, propter genus Abraham erant, et que in temporibus Iesu Naue, et que in Ezechie regis? Quod si illa propter Iudeorum populum mirabiliter facta sunt, quomodo non magis, que in cruce facta sunt, propter Dei uerbi templum?


Eiusdem, ex eodem libro.

Filius Dei propter nullum; caro Filius propter Filium, et quid dico, propter filium? Propter nos caro, et ne existimetis blasphemum esse uerbum, petite demonstrationes. Si homines non peccassent, non opus fuisset lege: Iusto enim non est posita lex. Si non auxissent peccatum, qui erant in lege, non opus fuisset gratia. An quia non poterat lex peccatum occidere,  non propter nos carnem assumpsit, ut morti et sententie mortis remedium afferret crucifixus, et mortuus, ac suscitatus? Si non fecisset progressum fallacia et sententia mortis contra nos, quid opus erat ista Seruatoris economia? Quid opus erat induere corpus? nonne propter nos carnem accepit?

Obserua, lector, 1o Cyrillum aduersus eiusmodi excerpta scripsisse tres libros, ut refert Liberatus , et in primo confutasse que Diodorum, in secundo et tertio que Theodorum spectarent, tacito tamen, uel utriusque, uel Diodori nomine, quod satis intelligere licet ex epistola ad Proclum.

2o Totius operis Cyrilliani nichil restare preter fragmenta, que in u synodo, collatione sexta, leguntur; quod quo fato contigerit, ualde obscurum est, cum quartus liber, qui de incarnatione a Liberato dicitur, integer supersit hoc titulo, Dialogus, quod unus  sit Christus per oppositionem . Eo porro nichil exactius elucubratiusque ad historiam dogmatis Cyrillus scripsit, ut uideatur opus artificis, precedentibus laboribus absolute eruditi, et ultimus super ea re uiri omnium doctissimi conatus; scripsit enim Cyrillus tribus ante annis quam abiret ad superos.

3o Facundum Hermianensem  reuocasse in dubium, saltem in speciem, an opus istud a Cyrillo conscriptum esset aut ab alio sub ipsius nomine. Facundo consentit Liberatus his uerbis : Cyrillus quatuor libros scripsit, tres aduersus Diodorum et Theodorum, quasi Nestoriani dogmatis auctores, et alium de Incarnatione librum. In quibus continentur antiquorum Patrum incorrupta testimonia, id est Felicis pape Romani, Dionysii Areopagite Corinthiorum episcopi, et Gregorii mirabilis, cognominati. Et licet in eis libris Theodori dicta laudentur contra Arianos edita, ipsum tamen magistrum Nestorii fuisse contendunt. Contra quos catholici  ueritatis defensores sic Acephalis responderunt, illos libros non esse Cyrilli, quoniam testimoniis que contra mortuos posuisse in eis dicitur, contra uiuentem Nestorium non est usus, neque in synodo, neque in aliquibus epistolis. Unde dicunt illos nec dictasse Cyrillum, nec edidisse libros.

4o In u synodo nullam esse factam Diodori mentionem, licet nominatim appelletur Theodorus, et Diodori , quamuis sine nomine referantur, quod silentium argumentatur Facundus, et inde sancte synodo calumniam struit. uerum non uidetur satis exponere quid causetur; an tacitum Diodori nomen, expressum Theodori? Id factum iusta de causa, cum illi reuerentia foret adhibenda, isti inurenda macula. An ita parcitum pre reuerentia Diodoro ut non damnaretur? Atqui secundus et tertius anathematismus respiciunt excerpta ex libris Diodori, et iis constant uerbis, que Diodorus ipse adhibuit. Sic enim se habent.  2. Si quis non confitetur Dei uerbi duas esse natiuitates, unam quidem ante secula ex Patre sine tempore incorporaliter, alteram uero in ultimis diebus eiusdem ipsius qui de celis descendit, et incarnatus de sancta gloriosa Dei genitrice et semper uirgine Maria, natus est ex ipsa; talis anathema sit. 3. Si quis dicit alium esse Deum uerbum qui miracula fecit, et alium Christum, qui passus est; uel Deum uerbum cum Christo esse nascente de muliere; uel in ipso esse ut alterum in altero, et non unum eumdemque Dominum nostrum Iesum Christum, Dei uerbum incarnatum et hominem factum, et eiusdem ipsius miracula, et passiones, quas uoluntarie carne sustinuit; talis anathema sit.

5o Parcitum memorie tanti uiri, propter incredibilem opinionem de ipso conceptam, et sanctorum preconiis mirum in modum auctam.

6o Theodoretum perpetuum Diodori laudatorem, aut ipsius doctrine pertinaciter adhesisse, donec eiurauit Nestorium, aut mente cecum incredibiliter fuisse, qui postquam approbasset Cyrilli fidem, uelut  ab omni heretica prauitate liberam, atque Ecclesie congruentem, Diodori contraria docentis depredicet.

7o Diodorum, cum de matre Christi loquitur, eam semper Mariam dicere, numquam uirginem, quod suspicionem Iudaice opinionis mouere potest, nec immerito, cum Diodorus Photino adheserit, Marcelloque Galate, gentilibus suis Iudaico super ea re ueneno infectis.

8o Cyrillum in epistola prima ad Successum ea de Diodoro scripsisse que consonent excerptis, ut ex ipsis accepta uideantur; quare utiliter possunt hic adiungi: Diodorus quidam, sancti Spiritus olim impugnator, ut aiunt, cum orthodoxorum Ecclesia communicauit. Hic deposita, ut putauit, Macedoniane heresis labe, in alterius morbi uim decidit. Sensit enim ac scripsit alterum seorsim esse Filium eum qui ex semine Dauid ex sancta uirgine Deique matre natus est, alterum rursus priuatim Filium illud ex Deo Patre uerbum.  Qui sub ouina pelle quodammodo lupum contegens, unum se Christum dicere simulat; sed cum referat quidem hoc nomen ad solum illud ex Deo Patre genitum uerbum Filium unigenitum, ipsum quoque ex semine Dauid filium appellat: sed tamquam gratie loco nomen hoc ei tribuit, utpote qui illi secundum ueritatem Filio sit unitus. Unitus autem, non ut nos asserimus, sed secundum solam dignitatem, et secundum auctoritatem, et secundum honoris equalitatem. Huius discipulus exstitit Nestorius: itaque ex illius libris obtenebratus, simulat quidem se Christum unum, et filium, et Dominum confiteri; sed diuidit etiam ipse unum in duos, ac seorsim ponit, cum hominem coniunctum esse Deo uerbo dicat, communione nominis, honoris equalitate, dignitate.



§ IX. De Theodoro Mopsuestie episcopo Nestorii magistro.

Dissertatione prima, in priorem partem, dictum a nobis est que fuerit indoles Theodori, qui mores, atque animus hominis bellum gerentis cum Christo.  Nihil eo fuit commutabilius in quamcumque formam, pro tempore et loco; nichil ad pietatis speciem induendam accommodatius; nichil ad fascinandos animos artificiosius, subripiendamque gloriam callidius; nichil audacius ad errores spargendos, peruertendamque Scripturam sacram et fidem populis perscribendam: nichil denique suis in discipulis infeliciter felicius, cum antequam interiret, plurimos uiderit Ecclesiis Orientis preesse, duos maximarum urbium antistites, Nestorium Constantinopolis, Ioannem Antiochie; duos fama doctrine celeberrimos, Andream Samosatenum, et Theodoretum Cyrensem, etc.

uerum quid ego laboriosius uerser in eiusmodi hominis elogio, cum Leontius scholasticus hoc munere uaniter defunctus sit, et eo quidem credibilius, quod uir eruditissimus de re sibi in primis perspecta agit ? Nam cum adolescens a sectariis Theodori suas in partes abductus esset,  diuque ab ipsis stetisset, tandem, affulgente diuino lumine, detexit fraudes improbe factionis, easque aliquando, ne pergerent imprudentibus nocere, patefecit omnibus, libro quem inscripsit: De Nestorianorum impietate secreto tradita principio, et de eius parentibus triumphus.

Quatuor fecit illius partes, quarum in prima Theodori sectariorum nefandas artes, in secunda Theodori mores et libros, in tertia Nestorii cum Theodoro consensionem, in postrema fragmenta librorum Theodori, quibus approbentur dicta, exponit.

1. Post Deum igitur inuocatum in ueritatis testem causasque scribendi redditas, de sectariis Theodori ita narrat:

Primum artificium simulationis dignum malitia eorum est quod, cum sanctos Ecclesie doctores et a Deo datos non recipiant, simulant uerbo se neque Theodorum, neque Diodorum, primos impietatis sue fontes, recipere.

Deinde apud eos quibus laqueos tendunt magnam  synodum, quam animo, si qui alii reiiciunt, uerbo predicant, et recipere suadent.

Recepta synodo interrogant quorum quisque Patrum solitus sit tractare libros, et quibus maxime sit addictus: si alii, preter suos, quamuis prestantes, laudati sunt, non repugnant illi quidem primo congressu, etsi ne nominari quidem alios patiuntur; sed ne quem illaqueare uolunt deterritus auolet: Boni, inquiunt, sunt isti Patres, non tamen meliores quam nostrates.

Si uero simplex ille roget nomina: Lege prius, inquiunt, et tunc cognosces quales et quanti sint, quorum miser ne nomina quidem didicisti.

Tum libris addunt alia munera, pollicentur auxilia, opemque aule, si egeat, atque etiam gradum in magistratibus, et eruditorum quos habent conuictum: Nec prius desistunt, quam succumbant siue inscitie, siue indigentie, siue assentationi, siue aliis quecumque illaqueare solent eos qui non omni custodia cor suum custodiunt.

 Iam uero postquam captum tenent, et suis obsequiis obnoxium, si monachus sit, iniiciunt professionis fastidium, promittuntque se in ordinem clericorum cooptaturos, aut alio modo auxiliaturos, si sue doctrine fiat particeps. At si secularis fuerit, accommodata pollicentur: dilatis tamen donis inhiare cogunt, ut spe fallaci deuinctum in suis partibus interim detineant.

Cum uiderent quotidie apud fideles iustum odium in impia dogmata auctoremque dogmatum augeri, ne inuidia presidis premerentur, dixerunt in actu suo personali: ualeat Nestorius, eorumdem dogmatum secuturi patrem, unde ipse hausit. Namque ut Manichei in electos et indifferentes, sic isti in Nestorii cultores et damnatores diuiduntur.

Communionem Ecclesie simulantes, utuntur Ecclesia tamquam pretorio; clero, uelut exercitu, ubi omnia dolo fiunt. Cumque aliquando quidam abductus in partes quereretur non posse cum ipsis communionem  sacrorum mysteriorum et cum Ecclesia simul haberi: Non oportet, inquiunt, te moleste ferre hanc economiam; panis enim in typum corporis Christi propositus non plus benedictionis participauit quam panis qui in foro uenditur, et quam panes quos Philomarianite offerunt in nomine Marie.

Quod si laborent in defendendo principe dogmatis, laudatum aiunt a uiris illustribus, eademque cum ipso sensisse Basilium magnum, duosque Gregorios, et Patres alios, etiam Cyrillum, quorum uoculas unguibus corradunt, eas tamen, quibus summa rei continetur, ut , et Deificationem, et sanguinem Dei, et crucem et passionem, et, quod plus est, secundum uerbi generationem, atque , a Patribus audire nolunt; non quod de uocibus cum ipsis, quod mentiri solent, controuersia sit, sed de rebus ipsis dogmatibusque, que in commune omnes diuini Ecclesie magistri concordi sententia  reiecerunt, ac maxime postrema omnium synodus Chalcedonensis, omnium iunctura synodorum antegressarum, sigillum, et obsignatio, que impietatis propugnaculum funditus euertit, illustribus preconiis summum pontificem Leonem celebrauit, qui abditam impietatem dissipauit ac exstinxit.

Ubi pressius urgentur, negant a magna synodo damnatum quem sequuntur, defensum a uiro erudito causantur; uerum in anathemate infelicissimi Nestorii ipse simul eiectus est; et defensio copiosius argumentum accusationis attulit.

2. Hactenus de sectariis Leontius; nunc de Theodoro episcopo secte duce. Illum ipsum esse aiunt quem de monasterio profugum magnus Ioannes ex intemperantie profundo extraxit; qui uixdum pueritia egressus sacras litteras tractare ausus est; quem cum sedem Tarsensem affectaret, repulit Theophilus, cegitque continere sese mediocris oppidi Ecclesia; qui pro concione in Ecclesia Antiochena non dubitauit palam improbatione totam multitudinem  commouere; qui denique in omni praua interpretatione Scripturarum labores sanctorum doctorum, qui in eis laborarunt, numquam irridere et illudere desiit.

Reiecit ille sacrorum librorum ex canone Iobum, uelut ethnicam fabulam; libros Paralipomenon et Esdram, tamquam inanes rapsodias; canticum Salomonis, uti carmen amatorium; Epistolas canonicas, uelut suppositas apostolis despexit; Psalmos Iudaice ad Zorobabelem et Ezechiam retulit, tribus tantum ad Dominum reiectis.

Atque hec contra Scripturas a Spiritu sancto inspiratas; aduersus traditiones, alterum Spiritus sancti afflatum debacchatus est non minus impie; et ne in singulis aggrediendis defatigaretur, contra primam religionis christiane informationem stat, et Deificum symbolum eorum qui regenerantur tollit; fidem, inquam, synodi Nicene, non solum mutilans ipsum, sed omnem penitus fidem destruens, et aliam preter illam tradens.

 Audet et aliud malum non secundum ad superiora, aliam enim missam effutiuit, preter illam que a Patribus tradita est Ecclesiis; neque reueritus illam apostolorum, nec illam magni Basilii in eodem spiritu conscriptam, in qua missa, blasphemiis, non precationibus, , id est, mysterium Eucaristie oppleuit.

Quin et metum iudicii inferorumque sustulit; unde exardescens Leontius: Propter hec te diligunt, miser, qui sunt tue secte. Hoc tu illis pharmacum ad eximendum timorem Dei confecisti uere amarum, et lugendum pharmacum. Hec in tuis libris posita sunt, quos tue factionis homines in sermonem Chaldaicum et Armenicum uerterunt, ut quisque uenenum quasi uernaculum facilius ebiberet.

Post multa uero de gratia et libero arbitrio, peccatique origine et angelorum conditione obiecta, de Christo Leontius conuersa oratione ad Theodorum: Tu fingis creatum esse ab ipsa Trinitate alterum animatum idolum Christum tuum, ipsamque Trinitatem calumniaris, quasi doceat colere creaturam; non enim  Deo homini facto doces, sed homini appellatione Dei honorato, cultum in eternum adhibere. Honoratum et speciosum ortum, et educationem huic homini applicas, et paulo fere excellentiorem ortu prophetico. Quod scilicet uerbum Dei, secundum precognitionem, in ipsa formatione que in utero fiebat, unionem ei commodare uoluit, cognoscens numquam a proposito circa uirtutes discessurum esse.

Ignorantie etiam caligine eum tegis, nichil scientem, preterquam quod uerbo, ei secundum dignitatem unito, uidebatur. Usque adeo autem ignorasse eum dicis, ut cum tentaretur, nesciret quis esset qui eum tentabat, et a peccato , id est, a peccato cogitationis concedis nec ipsum mundum fuisse, nedum sanctos, neque ipsum peccatum cogitationis peccatum esse putas. Non horres docens molestiores fuisse illi passiones anime, quam corporis; sic enim perspicue ais: Et ratione fortiore uoluptates subigebat. Concedis progressu  uirtutum paulatim purgatum esse, et aptiorem factum quotidie ad suscipienda diuinitus bona, que ei ut homini adfutura erant. Baptizas eum, ut ex eo tempore, ac non prius, perfectus secundum uirtutem legis, Christus uocaretur perfectus, et ad euangelicam uitam aggrederetur, et hanc compleret. Nonne dicis tempus etiam fuisse illi ob hanc causam contractum in breuius? Potuisset enim defatigari spatio temporis; et idcirco breuem salutis uiam, id est, crucem adinuenisse, inuitum eum agis, pro se quidem non minus quam pro toto mundo moriturum.

Sub finem exprobrat Leontius Theodoro libros quindecim de incarnatione uerbi, que bella ficta uocat et simulata contra hereticos aduersarios, uere autem contra ueritatem suscepta, quam cum oppugnare propositum illi esset, et susceptum perfici non posse cognosceret, inscriptionem belli contra ueritatem inscriptione belli contra hereticos commutauit.

3. Post hec comparationem Nestorii et Theodori uerbo absoluit; ait enim ab utroque negatam ,  et ab hac negatione ductum ab ambobus impietatis propalande initium; siquidem post Apollinarii et Arii damnatam, hac una uoce, et summa fidei, et catholice partis ab heretica discrimen continebatur. Scitum porro est quomodo Nestorius heresim prodidit sermone primo, scilicet eiurando. Refert Leontius, Antiochie a Theodoro hac ipsa uoce damnata, Ecclesiam totam fuisse commotam, ipsumque adeo presentem Nestorium, si Ioanni Antiocheno credimus . uerum Theodorus, aut Ecclesiam reueritus, aut seruiens tempori, publicas edidit penitentie notas; Nestorius pertinax hesit, et fallacem, quam fecerat pro concione Constantinopoli, confessionem retractauit Ephesi, cum trimestrem Deum adorare se non posse obtestatus est.

4. Iam uero Leontius excerpta de libris Theodori, contra incarnationem, ut loquitur, prolaturus, de aliis Operibus prefatur, aitque ab eo peruerse plures  in sacram utriusque Testamenti Scripturam expositiones compositas, sed uirulentius in Epistolas Pauli, et Euangelia tria Matthei, Ioannis et Luce. Addit et apologiam pro Basilio contra Eunomium editam, sed que Basilii accusatio uideri possit, Eunomii defensio. Addit etiam elaboratum librum contra Maguseos, id est, Persarum magos, quo portenta deliriis arguantur. Cetera Opera pretermittit pre libris, siue qui de Incarnatione inscribuntur, siue qui aduersus Apollinarium, monetque ipsos nonnisi magno labore, adeo occultabantur, comparari posse, quam forte ob causam a Facundo et Hesychio Hierosolymitano mystici dicuntur.

In excerptis porro colliguntur ea quibus Theodorus in quinque propositionibus blasphemie conuincatur: 1o quod uerbum non sit reipsa factum homo, sed uisum dumtaxat fieri; 2o quod Christus sit solus homo, in quo uerbum inhabitauerit, iam inde a prima formatione; 3o quod homo iste sit adoptione tantum Dei Filius; 4o quod mater Christi non sit  Deipara; 5o quod due in ipso existant hypostases, etsi ad fastidium unitas persone memoretur, sed qualis nempe uirum inter et uxorem reperitur.

Conuicto suis uerbis Theodoro, affert que Diodori Paulique consonent; tum Pauli Nestoriique compositionem ab Eusebio propositam Constantinopoli; denique synodi Antiochene, utriusque Gregorii, Nazianzenum dico et Nyssenum, Ephremii, Cyrilli et Isidori Eremite sententias hereticis aduersas.

Antequam dicendi de Nestorii magistro finem facio, committere non possum quin ab ipso suppositum pro uero Christo idolum, ut ait Leontius, depingam suis natiuis coloribus, non tamen aliis quam quos Theodorus ipse aut Nestorius adhibuit.

Cogitandus ergo primum homo qui, a Deo in saluatorem totius hominum generis electus, preter indolem uirtutis eximiam, propensionemque maximam in honestum, gratiam Dei tantam acceperit, quantam  ulli hominum, aut etiam omnibus, maximam largiri Deus decreuerit.

Cogitandus iterum hic homo tanta gratia donatus, assistente diuina aliqua persona, regi continenter, ne uel aberret a uero rectoque, uel alios inducat in errorem; sed certus uie aliis preeat, exemplo et uerbo.

Cogitandus etiam Deus qui hominem cunctis etiam carismatum que dicuntur donis congruis ornatum iubeat pietatis operibus ardenter studere, et quidquid inde meriti collegerit, in aliorum utilitatem transferre: quamquam meriti non meminerunt Nestoriani, sed exempli tantum, quo sanctus eiusmodi uir ostenderet quid posset humana uis, auxiliante numine, eaque ostensione reliquis hominibus spem uirtutis absoluende faceret.

Dux ille uite, siquis eiusmodi esset, merito Filius Dei dici posset, non tamen natura, sed gratia; non generatione, sed adoptione; et nec Filius tantum diceretur, sed etiam unigenitus, quia per eximiam gratiam  electus foret; immo et primogenitus, quia inter multos fratres Deique filios adoptiuos emineret.

Diceretur quoque iure Christus per excellentiam; tum quia, pre ceteris qui christi uocati sunt sanctis, unctione singulari unctus esset in caput, regem, iudicem, et sacerdotem totius hominum generis; tum quia electus foret a Deo ad opus omnium prestantissimum, que omnium salus.

Nec minori iure uocaretur omnium uere Dominus, licet alios fratrum nomine compellaret; pro cunctis enim pretiosum daret sanguinem, populumque dono datum iam suum, dato pretio, faceret.

uere quoque posset pre ceteris sanctis nominari Emmanuel, ut in quo scilicet Deus, et operaretur, uelut in peculiari, et habitaret, tamquam in templo singulariter sancto.

Nuncupari etiam Deus posset, tum quia eodem honore coleretur quo Deus, propter et ; tum quia Dei uicibus fungeretur, et quidem prestabilius Mose, cum totius generis iudicium ductumque  recepturus esset.

Hec species Christi a Nestorio atque Theodoro adumbrati; hoc idolum quod Patres non armis tantum e Scriptura sumptis, sed his etiam a ratione acceptis deiecerunt. Nemo, inquit Proclus , saluare potest homines, nisi Deus; hic autem merus esset homo. Nemo, ait Cyrillus , saluare potest hominum genus a peccatis, nisi qui natura impeccabilis; hic autem peccabilis, quia creatura. Ille potuit redimere, clamat Augustinus , qui se non potuit uendere; potest autem quelibet creatura. Eusebius, qui dicitur Emissenus : Interuenire non potest pro seruis, astrictus legibus seruitutis. uigilius Afer : Ut contraria in unum reuocarentur, et supera et ima restituerentur, non aliter fieri potuit, nisi talis mediator existeret, qui de celestibus ueniens couniretur terrenis. Fulgentius : Quomodo beneficentie largitor  uniuersalis existeret, quem aliene opis indigum natura monstraret? Basilius: Solus homo Deus potest dare propitiationem Deo pro peccatis. Quid adeo magnum in hoc seculo possideat quispiam, ut idoneum habere possit anime pretium.

Nestoriano figmento nescio quid simile inducere uideri possunt, qui hominem aliquem aiunt tanta gratia ornari potuisse a Deo, aut quantam capere ualeret, aut quantam Deus umquam omnibus simul hominibus largiri statuisset; potuisse quoque hominem tam munifice donatum constitui caput totius sui generis, mandatumque accipere de singulis operibus bonis ad membra referendis, atque ita ipsis promereri, etiam condigne, ut loquuntur, gratiam, qua sanctificarentur soluerenturque a peccatis, etiam ab illo grandi quo totam in se Adamus uitiauit naturam Huic homini, per excellentiam Filio Dei ex adoptione, accommodari possunt omnia que suum  Nestoriani in Christum congerunt ornamenta, omniaque officia prescribi, quibus reparationis humane opus impleretur.

uerumtamen doctores isti mirum quantum a Nestorianis distant, quantum nempe potentia ab actu, ut in scholis aiunt, id est, quantum differt id quod mente sola informatur ab eo quod reipsa factum asseritur. Non ita distant Sociniani, sed plane conueniunt cum Nestorio, cuius heresim ab inferis reuocarunt.



CAPUT u. De operibus Nestorii.

Que opera Nestorii Mercator exhibeat, totum istud uolumen loquitur: que quinti seculi scriptores quatuor, et unus sexti, Cassianus, Cyrillus, Arnobius Iunior, Gennadius et Euagrius, nunc exponendum. Plurium uerba, etsi ex occasione aliquando, ueluti in prefatione ad excerpta, aliisque passim locis adducta sint, huc tamen, opinor, non importune referentur,  ut tanto facilius intelligantur que obseruari debent, quanto fuerint manifestius oculis subiecta ea de quibus obseruationes fient.

Non omnes porro quos laudaui omnia Nestorii opera recensent, sed nonnulli plura, quidam pauciora. Cassianus tria commemorat, epistolam scilicet primam ad Celestinum pontificem, et sermones duos, primum ac secundum. uidesis notas ad singula hec tria; exposuimus enim eo loci quid ex quo opere Cassianus retulerit, quibusue in libris relata refellerit; nec dictis addendum aliquid superest.

Cyrillus in uno plura memorat, sic enim in prefatione libri primi Contradictionum: In librum quemdam a quodam compositum incidi, in quo multi erant congesti sermones, per elementa, et uelut ordine dispositi; nullaque ratio ei deerat quominus retineri posset, si a scriptore eiusmodi aliquid dictum esset quod obliuioni traditum euanesceret. Forsan utique statuissem, et mihi silendum esse, et ceteris consulendum ut idem facerent, ne multis aliis posterisque nostris nota essent  tam absurde tamque imprudenter dicta. Sed quia blasphemiarum turba in eo libro congesta est, et multum aduersus dogmata ueritatis declamatum, et oblatratum, quomodo non necessarium fuit propemodum ut accingeremur, et pro salute lectorum certaremus? ne ullum ex ea re damnum paterentur ac discerent potius iacturam ex perperam dictis prouenientem strenue repellere.

1. Ad hoc testimonium, obserua primum, librum cuius meminit Cyrillus, hunc ipsum esse, qui dicitur a Mercatore, in excerptis Cyrillianis, codex confectus ex multis quaternionibus; eadem enim et ex libro et ex codice excerpta sunt. Hunc ipsum pariter esse quem memorat Petrus notariorum primicerius, cum ait: Habemus etiam pre manibus reuerendissimi Nestorii blasphemiarum libros, e quorum uno capita selegimus, que, si sancte huic synodo placet, prelegemus . Nam omnia fere que in synodo prelecta sunt reperiuntur apud Cyrillum in libris quinque Contradictionum, quibus refelluntur  excerpta ex libro quo de agitur. Neque uero cuiquam consonantia hec uideri debet mira, cum tria que dixi, libri nempe Contradictionum, excerpta seu deflorationes, et capita in synodo Ephesina prelecta, eiusdem sint auctoris, Cyrilli scilicet, cuius presbyter fuit Petrus primicerius notariorum.

2. Obserua deinde hunc eumdem librum indicatum fuisse a Gennadio, cum de Nestorio scriberet : Postquam, eloquentia eius et abstinentia commendante, Constantinopolitane Ecclesie pontificatu donatus est, apertum se hostem Ecclesie, quem diu celarat, ostendens, scripsit librum quasi de incarnatione Domini sexaginta et duobus diuine Scripture testimoniis prauo sensu suo constructum, in quo quidquid asseuerauerit, in catalogo hereticorum demonstratur. Liber enim, de quo loquitur Cyrillus, procul dubio inscribebatur . Quod porro dicitur a Gennadio de Scripture  diuine testimoniis sexaginta duobus, uel ut emendauimus, quinquaginta duobus, aut ad summum septem, exponetur in dissertatione de libris Cyrilli.

3. Obserua, tertio, hunc in librum solos sermones compactos esse, non item epistolas, siue que ad Celestinum papam, siue que ad Cyrillum scripte sunt. Nihil enim ex epistolis decerpsit Cyrillus, studiosus alioquin deflorator, cum tamen in ipsis plurima, neque meliora sermonibus, neque minus recte fidei pugnantia reperiantur. Non omnes porro sermones quos habemus comprehensos fuisse libro, inde constat, quod ex duodecimo et consequente nichil legitur in excerptis ullis, etsi ambo fuerint ueneno Nestoriano infecti, immo longe precedentibus peiores, ut habetur in relatione episcoporum qui Alexandria ad Nestorium cum litteris apostolicis atque synodicis missi sunt. Sic enim Theopemptus Cabasorum episcopus : Acceptis litteris non satis ecit, sed publice pro concione eadem que ante, et his quoque deteriora dogmata, proposuit. Neque uero  solum ante redditas litteras hec docebat, sed multo peiora, postquam accepit, docuit; et usque hodie docere non desinit.

4. Obserua, quarto, dubium esse an primus sermo, qui omnium pessimus, huiuscemodi libro contentus fuerit; neque enim quidquam inde excerptum habetur, nisi forte quod num. 9 legitur. Obseruatum est in notis, quod ipsa per se uidebatur mihi declarare, fragmenta ista ex sermone septimo deprompta esse, ex quo plurima alia decerpsit Cyrillus, eumque in sermonem inducta. Sed obseruationem iam tum typis excusam emendare cogit locus Arnobii postmodum lectus, ut mox referetur.

Etsi uero mirum uideri potest primum sermonem, reliquorum caput et causam, in codice quo de agimus non fuisse comprehensum, id tamen forte factum est quod liber editus sit ad minuendam inuidiam quam primus sermo conflauerat; atque ita carere debuerit mali quod mitigabatur incentiuo et fomite. Hec eadem causa effecit, opinor, ut quartus quoque abesset, quo  nullus fuit inuidiosior, propter reprehensam Procli homiliam, immensis laudibus concelebratam: abfuisse uero inde coniicitur, quod nec inde quidquam sit in excerptis, licet capitalia quedam ad rem que agebatur ab excerptoribus sumi possent.

Arnobius iunior, preter primum sermonem, duos alios memorat, quos cum tertio confudimus. Inde tamen multa refert, que uel in editis desiderantur, uel lumen addere possunt nostris ad editos notis. Quare totus hic Arnobii locus uisus est exscribendus, prout a Feuardentio publicatus est, notatis tamen mendis que uiri docti diligentiam fugerunt.

Nestorius que asserit, pre manibus habeo: si iubent iudices, recitabo. Iudices dixerunt: Legatur, quod ab Arnobio offertur, ut possit Serapionis, si uera est, obiectio demonstrari. Cumque accepta esset homilia, ad locum lecta est ita: »Non peperit sanctissima Maria Deitatem; nam quod natum est de carne, caro est . Non peperit creatura Creatorem; sed peperit hominem  Deitatis ministrum. Non edificauit Deum uerbum Spiritus sanctus, quod enim ex ipsa natum est, ait, de Spiritu sancto est . Deo itaque uerbo templum ex uirgine edificauit.« Et paulo post: »Non per se et secundum se Deus est, quod in utero formatum est.« Et paulo post: » [] formam in Deo honoremus.«

Item in alia predicatione, cuius initium hoc est: »Sepe mecum fluctus uite uersans, et terrestrium rerum multiplicem mutabilitatem, sparsasque per uitam insidias cogitans, hesitans exclamaui: Quis poterit liberari?« Et post paululum: »Spiritum diuina separat natura [Spiritum a diuina separant natura], qui humanitatem eius creauit; quidquid [quod enim, inquit] ex Maria natum est, de Spiritu sancto est; qui et secundum iustitiam repleuit quod creatum est; hoc quod manifestatum est in carne, iustificatum est in spiritu ; qui fecit eum metuendum demonibus;  de quo dicit ipse Dominus: Ego in spiritu Dei eiicio demonia . Ipse carnem eius fecit templum, unde dixit Baptista: uidi Spiritum sanctum descendentem de celo, et manentem in eo.« Item paulo post »Qui dedit ei eleuationem in celo [in celum], ait [enim], dedit mandata apostolis, quos elegit per Spiritum sanctum, et postea eleuatus est in celum . Hunc itaque, qui Christo tantam donauit dispensationem [donauit gloriam, esse ab his asseritur Christi seruus], qui natum putant carneum, separant a diuina natura.«

Item in alia predicatione, cuius initium hoc est: »Nulla deterior egritudo humanis animis, quam ignorantia.« Et paulo post: »Isti autem faciunt Deum secundum post beatam Mariam, cum matrem temporalem creatricem temporum Deitatem assignant [creatrici temporum Deitati assignant]; immo nec matrem Christi eam esse permittunt, que et est: nam, sicut illi aiunt, non humana natura, sed Deus uerbum ab illa natus est, et ea que peperit, non est mater nati. Quomodo enim mater esse potest alieni a sua natura?  Si autem mater est, ut ab ipsis uocatur, humanitas est quod natum est, et non Deitas. Proprium est enim parere matri [matris parere] essentie sue similem; aut enim non erit mater, si essentie sue similem non peperit; aut si mater est, essentie sue similem peperit.« Item post alia: »Deus enim mensium et creator est, et non mensium partus est; fabricator sancte Marie, non postea ex Spiritu in ipsa fabricatus. Sed sine mea doctrina audi angelum ad ipsum Ioseph dicentem: Accipe puerum et matrem eius . Igitur pueri dixit, non Deitatis.« Item post hec: »uis tibi addi secundum testimonium? Completi sunt itaque dies ut pareret, et peperit Filium suum primogenitum . Ecce habes cuius mater fuit , id est, pueri mater quem peperit Maria; non Deitatis, que omnia circumstringit. Audi et aliud testimonium: uidentes autem magi stellam, gauisi sunt gaudio magno ualde, et intrantes domum, inuenerunt puerum cum Maria matre eius . Ubique pueri mater, non Deitatis, uirgo predicatur: Quid igitur ordinas carnem matrem  Deitatis?« Et paulo post: »uirgini contigit parere humanitatem, Dei uerbo [coniunctum], Deitatis ministerium.« Et cum legeret hec, iudices dixerunt: Hactenus Nestorii dicta sufficiant.

Gennadius, ante uerba mox adducta, scripserat: Nestorius heresiarches, cum in Antiochena Ecclesia presbyter in docendo insignis ex tempore declamator haberetur, composuit infinitos tractatus diuersarum hypotyposen, in quibus etiam tum subtili nequitia infudit postea prodite impietatis uenena, que moralis interdum occultabat suadela .

Infiniti tractatus, quos memorat, uel inuidioso nominis fato, uel flammis imperatorum uindicibus absumpti sunt; si tamen omnes absumpti sunt, nec aliqui, quod non incredibile est, genus suum ementiti, melioribus parentibus se supposuerunt: duo certe sermones quos Combifisius Athanasio adiudicat , de resurrectione et ascensione Christi, charactere Nestorii se produnt, florido  nempe ac interdum pene petico, metaphoris efferente sese, et apostrophis quasi animato, Scripture testimoniis, iisque litterali sensu acceptis, nisi quando ad heresim detorquentur, subinde distincto.

Habent hunc ipsum characterem sermones alii, opinione forsan plures, siue qui Asterio, Amphilochio. Basilioque Seleucie tribuuntur; siue qui reiecti inter spuria Chrysostomi, nullum preferunt parentis nomen; siue tandem qui genuinos inter Chrysostomi tractatus, fraude facta ipsis quoque doctis Operum Chrysostomi censoribus, latent. Neque uero id mirum, cum Nestorius Chrysostomi stylum imitari summo studio conatus sit, eaque se imitatione commendabiliorem populo fecerit. uerum hac in parte diutius immorari, nec locus permittit, nec argumenti amplitudo. Forsan aliquando id opere prestabimus.

Euagrius scholasticus  mentionem facit epistolarum trium, aliis antea incognitarum.  Has librorum nomine appellat, traditque a Nestorio in Oasi exsulante conscriptas esse.

Prime meminit in hec uerba: In librum quemdam ab ipso Nestorio editum, in quo rerum ipsius continetur narratio, forte fortuna incidi. Itaque blasphemie parens Nestorius, ad eos qui illi crimini dederant, tum quod inconsiderate res nouas molitus erat, tum quod imprudenter poposcerat concilium Ephesi cogi, preter alia nonnulla, quibus suam blasphemiam tueri ac defendere uolebat, ista preterea scribit: »Ad id suscipiendum necessitate compulsus sum. Quippe cum Ecclesia distraheretur, et pars Mariam , pars nominandam affirmarent: ipse equidem, quo in neutram partem peccarem, uel Christum morti minime obnoxium esse asseuerando, uel in alteram partem inclinando eum immortalitate priuarem, hanc uocem , qua Maria appellaretur, excogitaui.«

Pergit Euagrius ex eodem libro narrare que multam lucem historie afferant. Porro autem in eodem libro ostendit Theodosium primo propter amorem, quo  eum complectebatur, eius abdicationem minime ratam fecisse. Deinde cum quidam episcopi ex utraque factione ab urbe Epheso ad Theodosium missi essent, potestatem sibi datam ad suum monasterium reuertendi; quod ante portas Antiochie situm est.

Narrat item ipse Nestorius, se in eo loco quadriennii spatio commoratum esse, uariis affectum honoribus, uariisque premiis donatum: postea autem relegatum ad Oasim edicto Theodosii. uerum, quod caput omnium erat, penitus occultauit. Neque certe in eo loco uitam degens a sua destitit blasphemia, adeo ut Ioannes Antiochie presul istam in apertum proferret sententiam, Nestorium scilicet perpetuo exsilio mulctandum esse.

Secunde et tertie meminit his uerbis: Scribit preterea Nestorius alium libellum acute et subtiliter, ad quemdam uidelicet Aegyptium, de sua in Oasim relegatione; in quo de iis rebus disputat uberius, etc.


 Ex epistola a Nestorio de his que iamdudum Ephesi de sanctissima religione agitabantur conscripta et ad prefectum Thebaidis missa.

Ex imperatoris edicto, Oasim, alio nomine Ibin appellatam, demigrare coacti sumus. Ac quibusdam deinceps interpositis, adiungit ista: Postquam Oasis, quam supra dixi, a barbaris capta erat, ignique et cedibus funditus uastata, nos ab eisdem barbaris, qui nos, qua causa adducti nescio, sunt derepente commiserati, dimissi sumus: minacibus quibusdam contestationibus ad nos perterrefaciendos adiectis, ut quamprimum e regione illa egrederemur; nam Mazici, inquiunt, nobis abeuntibus sunt extemplo eam occupaturi. uenimus igitur in Thebaidem, cum captiuis quibusdam, quos barbari ob misericordiam  nobis  adduxerunt. Postremo isti ad chara sua quisque domicilia dimissi sunt, nos autem ad Panopolim nos ipsos propere recepimus. uerebamur namque ne quis, quoniam captiui eramus, ansam inde ad negotium nobis facessendum arripiens, uel fugitiuorum crimen contra nos confingeret, uel alio quodam accusationis genere  nos per fraudem implicare moliretur. Quapropter uestram celsitudinem obsecramus ut nostre captiuitatis, sicut leges postulant, curam habeatis, et ne patiamini quemquam hominem captiuum ueteratoribus ad perniciem dedi: ne omnis posteritas uelut tragice hoc decantet, satius esse a barbaris duci captiuum, quam auxilii causa ad imperium  Romanum confugere. Atque iureiurando adiecto, sic preterea ab illo postulauit: Nobis per uos, queso, liceat in hoc commorari domicilio, ad quod ab Oasi, cum essemus a barbaris dimissi, accessimus; ut quidquid a Deo de nobis decretum sit, id iam nobis obueniat.


Ex altera Nestorii epistola scripta ad eumdem.

Has litteras ad tuam amplitudinem a nobis perscriptas, siue ut argumentum amoris erga te mei, siue ut admonitionem a patre ad filium missam ducis, animum, queso, attende rebus in illis explicatis: que sane permulte sunt, eeque paucissimis uerbis, quantum fieri poterat, a nobis comprehense. Oasis que Ibis quoque dicitur, nomadum multitudine in eam irruptionem faciente iampridem penitus uastata  est. Et paulo post: Que res cum ita accidissent, tua amplitudo, nescio qua causa impulsa, aut qua arrepta occasione, iussit ut ad regionem quamdam, Elephantinam nomine, sitam ad extremam oram prouincie Thebaidis, per milites barbaros ex Panopoli abduceremur: quo quidem manu militum, quos dixi, misere raptati sumus. Ac cum itineris longitudine essemus fracti contritique, mandatum minime scriptum illud quidem rursus a tua magnanimitate accepimus, uti Panopolim reuerteremur. Itaque molestiis, que in tanto et tam prolixo itinere nobis obtigerunt, debilitati, corpore morbo uexato, et pre senectute languido, manibus etiam et lateribus confractis, uenimus denuo Panopolim, ibique aduersis casibus et acerbo dolorum morsu concisi, fere animam  egimus. Rursus aliud mandatum scriptum a tua celsitudine ad nos, allatum nos a Panopoli ad quoddam illius confinium traduxit. Ac cum nos iam finem mandatis contra nos editis statutum fore putaremus, exspectaremusque imperatorum illustrissimorum de nobis uoluntatem, de improuiso aliud crudele sane dabatur mandatum, ut iam quarto mulctaremur exsilio. Ac paulo infra: Sis, queso, his rebus gestis contentus; satis sit tot exsilia contra unum corpus decreuisse; acquiescas, amabo te, incommodis que iam abs tua amplitudine accepimus. Questionem que est exercenda de nobis , queso, imperatoribus nostris inuictissimis, ut equitas postulat, permittas. Ista consilia a nobis ad te, tamquam a patre ad filium scripta  sunt. Quod si eadem iam, sicut antea, grauiter et iniquo animo feras, fac quod uoluntas iubet, si modo uincere ratio non possit uoluntatem.

Preter istas epistolas, due alie reperiuntur in actis Ephesine et quinte synodi: prior est relatio Nestorii ad imperatorem de gestis in synodo, qua die depositus est, nichilque habet singulare propter quod huc referri debeat, cum sit obuia unicuique conciliorum codicem tractanti; posterioris, que ad Alexandrum Hierapolitanum, breue est istud fragmentum.

Oportet manere naturas in suis proprietatibus, et sic per mirabilem et omnem rationem excedentem rationem unam intelligi gloriam, et unum confiteri Filium. Et iterum: Non duas personas unam personam  facimus, sed una appellatione Christi duas naturas significamus.



CAPUT uI. De fide Nestorii quoad alia quinque dogmata.

Preter impietatem illam notissimam, cuius Ephesi Nestorius, suo ipsiusmet testimonio, conuictus est, atque totius Ecclesie sententia damnatus, aliorum errorum nomine fuit olim suspectus, et pergit etiamnum esse quibusdam, illisque nec paucis, nec indoctis. Sunt illi errores saltem quinque. Primus ad processionem Spiritus sancti pertinet; alter ad mercenariam, ut ita loquar, Diuinitatem Christi; tertius ad peccatum originis; quartus ad gratiam, qua bene uiuitur, postremus ad corpus Christi in eucaristia. uisus enim est asseruisse Spiritum sanctum a solo Patre procedere, hominem suis operibus unionem cum uerbo meruisse, solam in Adami posteros transire penam mortis, gratiam in sola lege doctrinaque et exemplo Christi esse positam, denique Christi corpus  esse quidem reipsa presens in eucaristiam, non sisti tamen per admirabilem illam conuersionem que ab Ecclesia transsubtantiatio uocatur, sed per solam tantum , seu , que impanatio frequentius dicitur.



§ I. Quid Nestorius senserit de processione Spiritus sancti.

Negate processionis Spiritus sancti a Filio reus olim uisus est Nestorius, nostraque etiam etate creditur a uiris magni nominis et doctrina prestantibus. Causa cur ita uisus sit, credaturque, fuit, primo, quod Theodorum magistrum audierit; deinde, quod Theodoretum et condiscipulum et amicum coniunctissimum habuerit; tertio, quod Pelagianis communione doctrine federatus sit, ut Pelagianorum confessiones probant; quarto, quod Theodori symbolum tradiderit populis, quasi certam fidei regulam; ipsumque adeo fecerit suum, cum sue communionis tesseram esse uoluit; quinto, quod reprehensionem anathematismorum  Cyrilli a Theodoreto tanto certius probauit, quanto studiosius et faciendam curauit, et sparsit in uulgus. Denique, quod Arianos Macedonianosque, uelut hostes infensissimos, more suo, id est, impotente contradicendi libidine, oppugnauerit.

Huius enim heresis Theodorus parens auctorque perhibetur. Hanc Theodoretus a Theodoro magistro acceptam acriter palamque defendit. Hanc procul dubio Pelagiani secuti sunt, qui de processione Spiritus sancti non aliis dixerunt uerbis sententiam in libellis sue fidei, quam que ex Theodori symbolo descripserunt. Hanc symbolum Theodori non obscure indicat, cum ait: , . Sed nec Filium illum  putamus, neque per Filium suam subsistentiam habentem. Hanc aperte prodit reprehensio anathematismi noni, cum reiicitur uelut impium quiddam ac blasphemum, , . Ariani denique cum Macedonianis  catholicam sententiam dicebant, non tamen sensu catholico, sanctum nempe Spiritum a Patre et Filio procedere.

Queret obiter quispiam cur Ariani Macedonianique super ea questione, aut sentiebant, aut potius loquebantur cum catholicis. Id fecerunt, opinor, quo errorem suum de Spiritu sancto inter creaturas censendo possent tribus assumptis principiis probare. Primo, quod Spiritus sanctus a uerbo procederet, ut erat traditio maiorum; deinde, quod omnia preter Filium ipsum et Patrem per uerbum facta sint, iuxta euangeliste uocem; denique, quod communis hominum notio sit, creaturam esse quidquid factum est. Concludebant enim: Ergo si Spiritus a uerbo procedit, et quidquid a uerbo procedit factum est, et omne factum creatura est, Spiritus certe creatura est.

Hec ut faciant suspicionem non leuem, eamque magnorum uirorum Bellarmini, Petauii, Allatiique auctoritas  sane grauissima non mediocriter augeat, non assentior tamen admodum lubens. Neque enim memini me usquam librorum Nestorii legere quod ualeat ad opinionem tantorum uirorum confirmandam: immo uideor mihi uidere quod infirmet. Nam in contradictione noni anathematismi, cum potuisset Nestorius Cyrillianum illud, quod Theodoretus uerbis tam contumeliosis arguit, traducere, maluit implicatum aliquid afferre de mediatione Spiritus sancti, seu ope qua Christus copulatus sit uerbo, quaque miracula in hominibus patrarit, et in demones potestatem exercuerit, quam uerbum ullum facere de processione Spiritus a Filio, de qua Cyrillus aperte sententiam dixerat, non in anathematismo illo tantum, sed in ipsa epistola, cui subiuncti sunt anathematismi. Scripserat enim: , , , , , , ,  . Quamuis enim in sua sit subsistentia Spiritus, et eius intelligatur in persona proprietas, iuxta id quod Spiritus est, et non Filius, attamen alienus non est ab illo: nam Spiritus appellatus est ueritatis, et ueritas Christus est, unde ab isto similiter, sicut ex Deo Patre, procedit.



§ II. Quid senserit Nestorius de retributa operibus Christi unione cum uerbo.

Erroris qui fuit in partitione secundus, suspicione Nestorium absoluimus capite primo, ubi ostendimus ortam esse popularem accusationem, ex eo quod Nestorius de incarnationis modo eadem omnino sentire crederetur que Paulus Samosatenus et Leporius, a quibus tamen mirum quantum discrepabat quoad tempus conflate naturarum unionis.

Neque uero falsa hec opinio de Nestorio Occidentalibus solis illusit, auctore, ut uidetur, Cassiano; sed Orientales quoque non paucos decepit, atque ipsum aliquando, quod mirabile est, Cyrillum; uisus  est enim ipsi Nestorius uirginem Christi matrem dicendam idcirco negare, quod Christum operibus crederet coniunctionem cum uerbo, quasi mercedem laboris esse promeritum. uerum id initio accidit, cum obscura esset adhuc heresis, seseque timide aut callide potius per partes proderet, atque ita falleret prudentes quosque, ipsumque etiam Cyrillum, qui tamen, re postmodum magis perspecta, hanc opinionem deposuit. uide que dissertatione septima in priorem partem Operum Mercatoris dictum est, cum reuocaretur ad examen epitaphium quoddam Prospero tributum, quod communi Nestoriane Pelagianeque heresis sepulcro inscribendum peta elegantius quam uerius scripsit.



§ III. Inquiritur opinio Nestorii de peccato originali.

Non perinde promptum est ferre iudicium de mente Nestorii in hac parte tertia, quam in prioribus. Crimen enim tertii erroris, quod non sit tradux peccati, sed sola sine culpa ab Adamo in posteros  pena mortis transeat, nec facile depelli potest, nec clare approbari. Sunt in utramque partem coniecture neque pauce, neque leues; sunt et testimonia uirorum grauissimorum hinc et inde pugnantia.

Pro depellendo crimine facit, primo, testimonium Celestini pape Nestorio scribentis: Legimus quam bene teneas originale peccatum: qualiter ipsam naturam asserueris debitricem, et cum merito debitum reddere, qui descendit de genere debitoris .

Facit deinde illa ipsa Nestorii sententia, in quam Celestinus scribens animum intendebat: Christus debentis suscepit personam nature, et per eam debitum tamquam Ade filius reddidit; oportebat enim debitum luentem ex genere deduci eius, qui id aliquando contraxerat .

Tum ista eiusdem sermonis uerba : Hunc de diaboli uictoria Christus agens triumphum.  Nunc iudicium, inquit, est mundi huius, nunc princeps mundi mittetur foras . Sicut enim protoplasti tenuit diabolus culpam aduersus omnem eius posteritatem, et originariam habuit actionem; sic inculpatas in Christo primitias masse sue natura cum possedisset, aduersus diabolum nitens, ipsis uincebat defensionibus de quibus aduersarius presumebat; in Christo enim iustissime primitiarum suarum contra eum inculpatam originem profert, si priores ex Adam reatus causas diabolus ingerit. Et hoc est quod Paulus ait: Christus mortuus est pro peccatis nostris; immo qui et resurrexit, qui est in dextera Dei, etiam interpellat pro nobis .

Denique sermones quatuor aduersus Pelagianos, quorum in primo nature fetus dicuntur maledicti et condemnati; dicitur et partuum difficultas, que naturalis olim erat, in corporibus maledicta propter peccatum: quin etiam ipsa terre uelut iniquitas, sudoribus colentium non respondentis, peccato Ade tribuitur; immo et catechumenus ad suscipiendam baptismi  gratiam ea de causa incenditur: Ne quibus malis obligatus Adam est, ipsis et tantis etiam ipse mergatur, et auferat secum penales sententias aduersus naturam prolatas .

In secundo  habentur ista: Ille  peccatum ex Adam tamquam chirographum proferebat; ex diuerso Christus, ex carne sine peccato, debiti huius euacuatione nitebatur; ille condemnationem que per Euam aduersus totam naturam processerat relegebat; Christus uero mortificationem, que per beatam Mariam generi obuenerat, referebat. Et postea : Manet autem debitor catechumenus, tamquam eius qui euacuauit chirographum alienus: cuius cum anima de carne migrauerit, angelis perductoribus animarum se immiscens diabolus, Hanc, inquit, meam exstantem cur eripitis animam? Meum ius, meam inuaditis possessionem, meos inuaditis debitores. Quod si etiam id uidetur quod fit apud homines, melior hec de catechumenis oratio obtinebit, addente diabolo: Illi eis in terris Ecclesiarum  ianuas claudunt; uos autem ad eorum susceptionem de celis occurritis. Iuri meo, o angeli, uim inferre conamini. Quid enim uobis cum catechumenis uidetur esse commune? Non sunt renati ex aqua et spiritu, ut perducantur a uobis ad regna celorum; hereditati, que obnoxia mihi est, non renuntiauerunt.

In tertio : Duplex in nos mortalitas grassabatur: una quidem accidens mortali ex peccato facte nature; altera que scientie abiectione contingit. Ignorare enim Deum, insensibilitatis, que ex morte euenit, similitudinem gerit. Utriusque ergo mortis opifex diabolus factus est, quem Christus elidens ex utraque uitam nostram mortificatione leuauit.

In quarto denique : Sicut in Adam hominum natura accipiens fundamentum, eiusdem fundamenti ruina collapsa est, et facta est sub manum et potestatem diaboli, qui deiecit Adam; sic Dominum Christum Ecclesie fides habens fundamentum, manet eiusdem fundamenti uirtus immobilis, et secura, atque inconcussa, sui capitis firmitate, que diuelli non potest.  Et sub finem: Nature lapse restauratorem diligamus; amplectamur eum qui communis inimici uires ac neruos incidit, etc.

Firmissima uidentur in speciem hec argumenta, sed suam ipsamet infirmitatem produnt, si modo que proferuntur, paulo diligentius perspiciantur.

Nam ut a uerbis Celestini ducam initium, quantumuis illa Nestorii fidem extollere uideantur, ostendunt tamen non omnem omnino suspicionem ex animo pontificis sublatam fuisse. Ait enim: Quid tecum faciunt qui sunt hec negando damnati? Numquam sine suspicione ea que sibi sunt aduersa conueniunt. Eiicerentur denique, si tibi quoque displicerent.

Deinde, pontificis suspicionem Nestorius ipse augere potest; nam debitum mortis, quo naturam totam obligatam dicit, corporis esse, non animi, aperte significat. Unde, Interpellat, inquit , a Christo induta massa nostra, libera, prorsus ab omni  peccato, et oritur iniusta defensio contra penam nostram, quam ex initio ille qui prior figuratus est, suo generi intulit. Hec suscepti hominis occasio, ut homo per carnem dissolueret, quam per carnem meritus est, corruptionem.

Quid quod sermonibus quatuor contra Pelagianos nichil aliud efficit, quam quod mors corporis, parturientium egritudines, et agricolarum sudores, ortum duxerint a primi hominis peccato; id uero nuspiam tradit propagari ad posteros.

Adde quod ubi mentionem facit chirographi aduersus homines a diabolo prolati, solius mortis meminit : Diabolus autem proferebat, quod est aduersus naturam, illud chirographum quod scriptum est: Terra es, et in terram ibis . Et instabat ex hoc generationes hominum morte consumens.

Immo pelagianizat non obscure de baptismo propter regnum celorum suscipiendo : Hoc beneficium omnibus confert lauacri salutaris necessarium sacramentum; qui enim ablutus est baptismo, fit illius  domesticus, et concorporatus, et familiaris, qui illud chirographum soluit, et cum ipso celorum efficitur incola. Ubi enim ego, inquit, illic et minister meus est. Et postea: Non sunt renati  ex aqua et spiritu, ut perducantur a uobis ad regna celorum.

Denique in tertio et quarto sermone meminit quidem gemine mortis, corporis et animi, cuius utriusque auctor sit diabolus: tradit quoque naturam, Adam sic tamquam fundamenti ruina, collapsam; que uidentur facere plurimum ad astruendam peccati originalis fidem. uerum inde nichil amplius re ipsa efficitur, quam quod primus homo peccauerit, morsque peccati pena ad posteros cum peccandi exemplo transierit: quod diaboli, qui princeps mortis, tyrannidi genus humanum obnoxium exstiterit, ex eaque tyrannide nos Christus ereptos, immortalitatis et regni celorum participes effecerit: que omnia Pelagianos plures, post Honorii sanctionem et tractoriam Zosimi, fassos esse, testis est Augustinus.

 Hec et alia cum afferant ancipitem, mutua collisione, coniecturam, certam, mea sententia, opinionem facit apertamque Nestorii conuictionem synodus de qua diximus in notis ad secundam Nestorii epistolam. In hac enim, presidente Nestorio, defensoribus peccati originalis anathema dictum est, catholicumque dogma inter Manichei Marcionisque impietates reiectum. Et uero quid poterat aliud uel a Theodori discipulo, uel a Celestianorum patrono exspectari?

Cur ergo, dicet aliquis, contra homines quibuscum sentiret in Ecclesia palam, ipsis etiam audientibus, non semel, nec per transennam, sed ter quaterue, oratione prolixa dixit? Id fecisse uersipellem hominem puto pluribus de causis: primo, ne Occidentalis Ecclesie, unde eiecti erant Pelagiani, cuiusque gratiam captabat, iram in pertinaces hereticos conceptam in se conuerteret. Deinde, ne contra Honorii imperatoris sanctionem, aduersus eiusmodi homines scriptam, et in Oriente etiam publicatam, peccare uideretur. Tertio, ne Theodoti Antiocheni episcopi, a quo ordinatus  fuerat, sententiam in Pelagium latam improbare crederetur. Quarto, ne quid committeret in memoriam siue Attici precessoris sui, qui eorumdem episcoporum legatos confutauerat, et Celestium ex urbe regia expulerat; siue Sisinnii, qui iudicium Attici secutus erat. Quinto, ut ne presulum Cilicie secunde, qui coacta synodo in Iulianum sententiam dixerant, animos, quos sibi conciliari non parum intererat, abalienaret. Sexto, ut, quod innuit Mercator , Mopsuesteni malam fidem emularetur, qui quos diligebat impense, quibusque, libris etiam editis, consentiebat, in prefata sue prouincie synodo, inuidie declinande causa, uerbo tenus damnarat. Septimo, ut Celestianorum ope tanto postea securius uteretur, quanto minus in speciem eis fauere uideretur. Denique, ne duorum simul errorum inuidiam sustineret, quorum unius suspicione pene obrutus iacebat.



§ Iu. Que fuerit opinio Nestorii de auxiliis gratie diuine per Christum.


De quarto errore, qui ad gratie diuine auxilia pertinet, diximus in notis ad tertium sermonem aduersus Pelagianos: ubi obseruauimus, meminisse Nestorium gemine mortis per peccatum contracte, et a Christo destructe: alteramque definiuisse solutionem animi a corpore, alteram eiusdem separationem a Deo. Duplex, inquit, in nos mortalitas grassabatur, una quidem accidens mortali ex peccato facte nature; altera, que scientie abiectione contingit: utriusque opifex diabolus factus est, quem Christus elidens, ex utraque uitam nostram mortificatione leuauit, animam uidelicet preceptis uiuificantibus erigens, resurrectione uero id quod mortale est recreans atque restituens .

Ad que uerba notandum est, Nestorium, cum mortem animi abiectione scientie definit, uitam animi, non in caritate constituere, sed in scientia; atque ita Christi gratiam, preceptis uiuificantibus, non diffusione  caritatis, hoc est, lege et illuminatione mentis, non gratia et inspiratione uoluntatis, circumscribere: que omnia pura puta sunt Pelagianorum dogmata.

Hanc ob rem aiebat incarnatum fuisse uerbum, et habitasse in homine, quem assumpsit, ut hominem, id est, diuine nature imaginem deiectam in corruptionem, restitueret, Sed quam corruptionem intelligeret, mox declarat, adducto Apostoli testimonio: Quoniam per hominem mors, et per hominem resurrectio mortuorum . Inde etiam factum est ut cum ostenderet maledictiones quas Deus in hominum genus coniecerat a Christo solutas fuisse, maledictionis plurime ad corpus, nullius ad animam pertinentis meminerit.

Hec tandem causa fuit cur in nulla parte Operum mentionem gratie interioris fecerit. Neque uero facere potuit; quisquis enim Christum opinatus fuerit solum esse hominem, hunc oportet, quod sepe repetit Cyrillus,  negare humani generis ueram illam redemptionem qua liberamur a peccato, totumque Incarnationis fructum in exemplo Christi ponere, quod Pelagiane pestis nocentissimum uenenum est.



§ u. An errauerit Nestorius circa modum quo Christi corpus eucaristie symbolis presens sistitur.

Ut inquisitio quinti erroris de eucaristia admirabilior futura est, propter nouitatem; ita et operosior uidetur, propter preiudicatam quorumdam sententiam: necessaria tamen est cum Nestorii ipsius causa, tum aliorum; et Nestorii quidem, quoniam, ut ait Cyrillus, . Aliorum uero, quia inter controuersiarum tractatores scholasticosque theologos reperti sunt qui dicerent Nestorianos de eucaristia recte sensisse, quamuis de coniunctione carnis cum uerbo errarent. Quis porro sit sensus uerborum uel Cyrilli, uel doctorum quos dixi, non est difficile intelligere: planus certe mox fiet, postquam  cetera, que reconditioris sunt doctrine, explicata fuerint.

Ut autem explicentur, obseruandum est, primo, Cyrillum et apud se sensisse, et Patribus Ephesinis persuasisse, tres in Eucaristie participatione cogitari debere uniones: unam carnis Christi cum uerbo, eamque immediatam et physicam; alteram carnis nostre cum carne Christi, et eam quoque immediatam et physicam; postremam mediatam corporis nostri cum uerbo, ex quo, sic tamquam ex fonte omnis uite, non tantum in animam spiritualis uita, sed in corpus quoque immortalitas efflueret.

Quapropter in eo Cyrillus uim eucaristie efficientiamque collocabat, quod uere a nobis manducetur caro facta , propter unionem cum uerbo : atque idcirco Nestorium merito arguebat, quod uim eucaristie infringeret, sublata carnis cum uerbo .  Si enim nulla est carnis cum uerbo uite fonte unio uera, nulla quoque est uerbi cum carne nostra uera unio, atque ita in corpus nostrum e uerbo per communionem immortalitas non profluit. Non tamen sine causa theologi, quos laudaui, Nestorianos dixerunt de eucaristia recte sensisse, nec a Cyrilli sententia recessisse; Cyrillus enim de ui effectrice eucaristie, quam infringi a Nestorio querebatur; isti de reali presentia carnis Christi cum symbolis loquebantur, quam presentiam Nestorius, cum tota sui temporis pristinique Ecclesia, fatebatur.

Hanc uero Nestorii fidem, cum alia multa demonstrant, tum ea maxime, que sermone 2, 8 et 9 continentur, in quibus ait carnem Christi a nobis manducari, nec tamen eo modo quo cibus inuisibilis mentium, Diuinitas. Interrogabat enim, cum dictum illud Christi exponeret, Qui manducat me, et ipse uiuit, quem manducemus, Diuinitatem an carnem; ut ostenderet naturas per incarnationem non esse confusas aut conuersas, quandoquidem una manducatur, nempe  caro; altera non manducatur, nimirum Diuinitas. Sumit ergo quasi rem confessam et non dubiam carnem Christi a nobis manducari ad sacram mensam: alioquin ex eo quod Diuinitas non manducetur, caro manducetur, stulte omnino conclusisset naturas in Christo per incarnationem, neque confusas fuisse, neque inuicem commutatas. Responsum enim continuo fuisset utramque ore solo mentis manducari, neutram ore carnis.

Huc facit quod habetur sermone 7, ubi idem argumentum tractat Nestorius, aitque: Nec Dei uerbi mortem nos annuntiamus, cum Domini corpore et sanguine pascimur; Dei enim natura sacrificium suscipit, non ipsa sacrificio immolatur. Concludit enim eo loci naturarum et , ex eo quod non immoletur Diuinitas, sed caro in sacrificio, quod tunc peragitur, cum corpore et sanguine Domini pascimur; qui enim fieret ut unum immolaretur, alterum non item, si uel ambo in unum coiissent, uel alterum transiisset  in alterum. Sui porro ratiocinii principium accepit, corpus Christi quotidie inter sacra mysteria et immolari, et edi: quod nisi uelut indubitatum sua etate atque concessum sumpsisset, incidisset procul dubio in auditorum omnium reprehensionem.

Denique, Nestorium de reali corporis Christi presentia cum symbolis Cyrillo consensisse, uel inde apertum est, quod alioquin Cyrillus eiusmodi presentie uehemens assertor, dissentientem acriter increpuisset; siquidem ubique passim ex manducatione carnis Christi argumentum desumebat ad suam sententiam firmandam.

Porro autem, quod dixi, Cyrillum fuisse uehementem realis presentie assertorem, probatione non admodum eget, cum ab ipsis Caluinianis eam ob rem aliquando reprehendatur. Et uero qui manifestius ualuit sententiam dicere, quam uel in expositione undecimi anathematismi, uel respondens Nestorio querenti quem manducemus, Diuinitatem an carnem. Quemadmodum, inquit, uiuificum est illud ipsius uerbi  corpus, quod sibi proprium fecit per ueram unionem, que et intelligentiam et sermonem superat, sic nos quoque, qui illius sancte carnis et sanguinis eius participatione fruimur, omnino uiuificamur; cum in nobis maneat uerbum, non solum diuino modo, per sanctum spiritum, uerum etiam humano, per sanctam illam carnem, pretiosumque eius sanguinem. Et postea: In nobis manet, et corruptionis uictores efficit, dum se in nostra demittit corpora, ut dixi, etiam per suam carnem, que uerus est cibus .

Que cum ita sint, mirari satis non possum audaciam Albertini Caluiniani Sacramentarii, qui suas in partes Nestorium, quantumuis reluctantem, trahere nisus est; ipsum enim postquam ex heretico catholicum fecit, quoad incarnationis dogma, ex realis presentie assertore in Sacramentarium sibi similem, transformare conatus est, propter hec sermonis secundi uerba :  , , . Que sic argumentatur : Per PANEM HUNC necessario intelligit, aut accidentia panis absque panis substantia, aut uerum substantia panem, aut proprium Domini corpus. Quartum enim aliquod fingi hic nullo modo potest. Primum autem non potest designare; tum quia ineptissimum esset dicere: Quotiescumque manducabitis hec accidentia; cum accidentia cibus non sint; tum quia ibi agitur de illo pane quem Dominus corpus suum appellauerat: non autem accidentia sunt que corpus suum esse dixerat; ut apud aduersarios ipsos in confesso est. Non tertium; nam cum dicat CORPUS DOMINI esse PANIS ILLIUS ANTITYPUM, hoc est, rem seu ueritatem ab illo pane tamquam a typo suo figuratam, TYPUSQUE, ut notat Cyrillus, NON SIT uERITAS quam figurat, sed illius simulacrum; per PANEM ILLUM non potest intelligere proprium Domini corpus. Superest itaque ut per eum intelligat uerum panem substantialem, qui proinde cum manducatur,  hoc est, post consecrationem, substantialiter, qualis erat ante, permanet.

Hoc in ratiocinio tria mihi uidentur peccari: primum uitio logice; alterum, mala fide; postremum, praua intelligentia, siue Nestoriane sententie, siue questionis proposite.

An non est logice uitium, inter enumeranda que significari possunt HUIUS PANIS nomine, recensitis tribus, pretermittere quartum, quod cum sit unicuique hac in re obuium, rem omnino conficit, corpus nempe Christi symbolis indutum, seu Christum ipsum specie panis et uini absconditum? Unde Christus ipse dicebat, se, et manducari: Qui manducat me, ipse uiuet; et esse panem hunc quem daturus foret: Ego sum panis, qui de celo descendi.

An non pariter male fidei est, scire probe quidem unum istud contendi a Nestorio panem eucaristicum non esse Diuinitatis, sed corporis figuram, qualiscumque tandem illa sit: et inde tamen concludere a Nestorio dici hunc eumdem panem non esse tantum figuram,  quod unum satis erat ad propositum, sed esse figuram uacuam, quod minus ad rem erat? Deinde cur hoc in loco aliud significari dicatur, quam signum, et , cum alterum pro altero ponatur, et locus non aliam postulet quam significationem? Adde quod possit idem sui esse , si geminam subinde speciem induerit, et altera sit alterius signum, unde distinctio signi uacui et pleni orta est.

An non denique Nestorianam ille sententiam questionemque parum assequitur, qui cum de reali presentia controuersia sit, de modo presentie loquatur; cumque Nestorius impanator fuerit, ut mox ostendetur, contendat ab eo conuersionem admirabilem quam catholica Ecclesia contra tuetur non fuisse defensam?

Sed iam tempus est id demonstrare, quod mox dixi, Nestorium, etsi Christi corpus reapse presens sub symbolis offerri crediderit in sacrificio, et in communione  manducari, in eo tamen circa modum presentie errasse, quod corpus Christi pani crederet per meram atque coniungi, quod impanari nunc uulgo dicunt.

Id uero ut fiat manifestum, duo puto attentius obseruanda; et primum quidem istud, magnam esse incarnationis atque eucaristie cognationem, ut hec illius extensio quedam et continuatio a Patribus uocetur: nam sicut per incarnationem uerbum humanitati, sic per consecrationem corpus Christi symbolis unitur. In utraque fit ut propter ineffabilem quamdam unionem, et eadem sit Dei hominisque persona, et unica corporis Christi ac symbolorum hypostasis. In utraque et Deus et corpus Christi latet, Deusque specie hominis, corpus Christi symbolorum specie uidetur. Per illam Deus uere fit homo, per istam corpus Christi uere fit cibus. In incarnatione propter admirabilem utriusque nature reciproce communicantur  proprietates, ut Deus dicatur passus, etc., homo omnipotens, etc.; in eucaristia, propter sacramentalem carnis Christi cum symbolis coniunctionem, et caro tangi, et symbola uiuificare dicuntur, etc. Ad incarnationis ueram fidem demonstrandam, hec una sufficit sententia, si proprio sensu intelligatur, uerbum caro factum est : sufficit quoque ad eucaristie faciendam fidem hec unica Christi uox in proprium sensum accepta, Hoc est corpus meum. Quid cetera persequar diligentius, cum nemini non facile ex his pateant?

Obseruandum deinde, non paruam intercedere Nestorianos inter et Sacramentarios transsubstantiationis hostes affinitatem. Ea mihi uidetur quatuor capitibus constare: nam iisdem utrique principiis utuntur, iisdem urgentur argumentis, eadem captant effugia, iisdem loquendi formulis errorem suum exponunt.

Hec certe sunt et illis et istis communia principia: 1o nullam agnoscere, siue naturarum in Christo, siue partium in eucaristia, unitionem, preter moralem,  que dicatur et pura , ne maior aliqua scilicet unitorum induceret; 2o duas admittere in suo singulos composito hypostases, ne que uniuntur, uel imperfecta euadant, uel sue essentie detrimentum capiant. 3o negare, quod possit quidquam aliena subsistentia niti, ne uel humanitas substantialiter a uerbo assumi, uel accidentia sine subiecto existere credantur; 4o reiicere unionem omnem maiorem, ne caro Christi, uel cextendatur uerbo, uel sit immensa.

Premuntur pluribus quidem utrique argumentis, sed uno maxime, quod ex his euangeliste Christique uerbis sumitur: uERBUM CARO FACTUM EST; et: Hoc EST CORPUS MEUM; si modo, ut par est, et proprie, et iuxta traditionem Patrum, et secundum communem fidelium sententiam, et congruenter aliis Scripture locis, in quibus eadem res agitur, intelligantur.

Eadem sectantur effugia: nam primo utrique obiectum sibi Scripture locum figuratum esse opiniosissime defendunt; et, quod mirabile est, eamdem utrique  figuram causantur. Deinde, utrique Patrum auctoritatem, sin minus aperte contemnunt, certe eleuant. Denique sola iudice Scriptura utrique litem dirimi uolunt. Sed locos inde proferunt eadem, quod stupendum est, et fraude corruptos, et uiolentia detortos, quod sigillatim ostendere nec difficile est, nec necessarium, cum unicuique utrorumque libros legenti testimonia occurrant, non multitudine magis quam euidentia fidem dictis nostris factura.

Eodem, et illi de Christo, et isti de eucaristia, modo loquuntur. Nestoriani olim negabant, ostenso Christo, dici posse proprie: Hic est Deus; sed Dei dumtaxat simulacrum, et aliud aliquid eiusmodi. Demonstrata eucaristia, Sacramentarii uetant ne quis audeat asserere hoc esse proprie corpus Christi, sed corporis signum, figuram, antitypum, etc. Christum fatebantur Nestoriani posse uocari Deum, sed ; aiunt Sacramentarii pariter eucaristiam uocari quidem corpus Christi, sed , etc.

 Obseruandum denique Nestorium, cum duas in Christo naturas integras, inconfusas, et impermixtas agnosceret, quod catholicum fuit, sola tamen eas coniunxisse , et non , quod alienum a fide. Constitit ergo medius inter unionis hypostatice et confusionis auctores; ideoque cauit diligenter ut, ne uerbo quidem, uel his, uel illis accedere uideretur. Quare cum probe intelligeret nichil esse cognatius, nichilque similius quam Christum et eucaristiam, de utroque pariter sibi, et sentiendum putauit, et loquendum; ne si quid incautius de altero mysterio dixisset, id sue de altero sententie noceret. Aut fuit igitur reipsa Sacramentarius, cuiusmodi nunc Lutherani; aut certe uideri potest grauissima suspicione laborare. Atque ita Cyrillus non sine causa scripsit, Nestorium aliosque eadem cum ipso sentientes, , quippe que non tantum in reali corporis presentia posita sit, sed  etiam in ipsius cum symbolis unitione pene substantiali, et hypostatice suppari, que sine transsubstantiatione contingere non potest.

Hanc suspicionem mirum in modum augent quatuor. Primum, quod legitur apud Leontium  de Theodori Mopsuesteni sectariis , qui non nemini moleste ferenti modum quem seruarent, causantique fieri non posse ut simul et cum ipsis communio haberetur et cum Ecclesia, quippe cum aliter Ecclesia, aliter illi sacra mysteria tractarent. Non oportet, inquiebant, te moleste ferre hanc economiam; panis enim IN TYPUM CORPORIS CHRISTI PROPOSITUS, non plus benedictionis participauit quam panis qui in foro uenditur, et quam panes quos Philomarianite  offerunt in nomine Marie. uides quomodo Nestoriani tandem illi ad Sacramentarios, quales sunt Caluiniste, paulatim defecerint; pronus enim  est ab uno errore ad alios lapsus.

Hunc locum librariorum incuria corruptum restituimus, addita particula negatiua, quam sententia de pane in typum proposito ac tortis mulierum Marie sacrificantium, et scopus loquentium, aperte exigebat.

Secundum, quod Theodoretus, Nestorio inprimis addictus, et tunc cum Eranistem scriberet, cum ipso pariter in Christi mysterio aberrans, uisus est magni  nominis magneque doctrine uiris, Cusano et Alano cardinalibus, Gregorio de ualentia, et Gamacheo theologis, ipsisque dialogorum Eraniste Grecorum primis editoribus Romanis, de unione corporis Christi cum symbolis non aperte satis, pro catholica ueritate transsubstantiationis, sentire; immo in oppositam partem, cognati erroris impulsu abreptus, inclinare.

Tertium, quod Sacramentarii Caluiniste, sui quoque erroris pondere, in Nestorium uicissim, sin minus omnes, saltem plerique, propendent. Id uero cum fama didicissem, atque etiam relatione uiri non dignitate magis quam eruditione prestantis, a ministro Caluiniano scriptis editis non obscure proditum legi: nam et expressis uerbis negat, nec sine pluribus argumentis, uirginem posse dici proprie Deiparam; et affirmat suos hodie a Deipare appellatione abstinere.

Quartum, quod tradit Hilarius libro uIII de Trinitate, ubi cum dixisset carnem et sanguinem accepta  atque hausta id efficere, ut et nos in Christo, et Christus in nobis sit, subiungit: Anne hoc ueritas non est? Contingat plane his uerum non esse, qui Christum Iesum uerum esse Deum negant, etc., quasi diceret: Negare nemo potest quin uere caro et uere sanguis Christi, id est, hominis Dei accipiatur, atque hauriatur, nisi qui Christum Iesum uerum esse Deum pariter negauerit.





DISSERTATIO ALTERA, DE SYNODIS HABITIS IN CAUSA NESTORIANA, Tempore quo turbas Nestorius excitauit, ad id usque quo in Oasim deportatus periit.

 Longe plures quam uulgo creditur habite sunt synodi episcoporum in causa Nestorii, donec in Oasim deportatus est. Quindecim mihi uideor, aut etiam sexdecim, posse demonstrare, quamuis consistam intra tempus titulo definitum. Coacte sunt enim Rome quatuor, totidem Alexandrie, Ephesi due, ecumenica  et schismatica; Constantinopoli quatuor: due saltem ab Orientalibus, prior Antiochie, ante pacem Ecclesiarum, cum baccari pergerent in Cyrillum; et posterior Bere, apud Acacium, cum iussu imperatoris de pace deliberarent: quamquam ex recensitis nonnulle forsan ordinarie fuerunt, atque etiam alias ob causas uocate.

De singulis breuiter non alia annotanda puto, quam que aut aliorum diligentiam magnis operibus fatigatam fugerunt, aut contra historie ueritatem scriptoribus incautis exciderunt.



I. Synodus a Celestino summo pontifice Rome habita, occasione chartarum Nestorii Constantinopoli missarum, Dionysio et Florentio coss., anno Christi 429, post festa paschalia.

Obscura est ista synodus, nec fit, opinor, ulla usquam ipsius mentio, preter quam in prima Cyrilli ad  Nestorium epistola. Quid postremo faciam? tempus enim est loquendi, uel conferendi potius cum ueneratione tua, interrogante de chartulis quibusdam que nescio quomodo Romam perlate sunt reuerendissimo ac religiosissimo Romanorum episcopo Celestino, cum omnibus qui cum eo fuerunt episcopis uenerandis, quia utrum religionis tue habeantur, incertum est; scribunt enim nobis uehementer offensi, etc. .

Congregatos fuisse in synodum uenerandos istos episcopos, et non fortuito quodam cetu apud Celestinum exstitisse, ostendunt quidem hec uerba non obscure: Interrogante Romanorum episcopo Celestino,  cum omnibus qui cum eo fuerunt episcopis; sed ista manifeste probant: Scribunt enim nobis uehementer offensi. Indicant enim scriptum fuisse communiter ad Cyrillum ab episcopis qui cum Celestino tunc erant. Id uero quid est aliud, quam datas esse synodicas litteras? quandoquidem communes cum summo  pontifice littere, non nisi ab episcopis legitime congregatis mitti solite sint.

Tempus synodi exinde constat, quod acceptis Roma litteris Cyrillus Nestorio scripserit autumni tempore, ut sequenti capite planum fiet. Oportet igitur Rome synodum contractam esse, aut ineunte estate, aut circiter.

Non fuit ordinaria, cuiusmodi cogebatur ante Quadragesimam et autumni tempore; neque tamen extraordinaria, id est, que per tractoriam uocaretur: alioquin incognita non lateret, sed aliqua ex episcopis, qui tunc forte aderant Rome, urbicoque clero: quales sepe habebantur, quoties negotium alicuius momenti occurreret.

In ea lecte sunt improbateque charte ille Nestorii, que Constantinopoli Romam allate, occasionem synodo dederant. Continebant uero tres priores Nestorii sermones, ex quibus orti fuerant tanti motus in urbe regia, quantos Socrates  Cyrillusque  describunt.

 Incertum, quis chartas miserit ad sedem apostolicam: ipsi forte apocrisiarii, aut sedis apostolice, aut Alexandrine Ecclesie, uel alius aliquis studio fidei succensus. Quid si Marius ipse Mercator? Constantinopoli certe tunc temporis uersabatur; tunc negotium Nestorio, Pelagianorum fautori, qua ratione posset, exhibebat; tunc Nestorii sermones amabat Latinos facere, ut sue gentis hominibus heretici impietas innotesceret.

Misse sunt chartule in Latinum sermonem uerse; alioqui non statim de ipsis iudicatum esset, ut postea non est, de allatis aliis per Antiochum uirum illustrem, Nestorii amicum: propterea quod, ut causatur  Celestinus, exspectandum fuit, donec sermo in Latinum uerteretur.

Utut res se habeat, certe potest non immerito dici hec prima Ecclesie de Nestorio uictoria; siquidem in ista synodo primum damnatus est, non quidem nominatim, quoniam certum non erat, aut saltem non perinde ac legitimi iudicii forma postulat, quem auctorem charte haberent; sed generatim in suis dogmatibus, que ut offensionem pepererant, eamque uehementem, ita unanimi Patrum consensu damnata sunt.

Scriptum inde est Cyrillo Alexandrine Ecclesie episcopo; sed non eo tantum fine, ut de auctore chartarum certi aliquid doceret: qui enim lateret auctor in tantis Ecclesie motibus? Neque etiam, quod suspiciosus aliquis cogitaret, ut sciretur, an non ipse quoque Nestorio consentiret; siquidem integer fame, omnisque erroris purus habebatur. Sed ut prime post Romanam sedis antistes iam inde excitaretur ad suas tempore partes agendas, promouendumque  negotium, quod parabatur; quamquam ad tuendam fidem per se satis uigilanter, immo ad inuidiam nimie diligentie, incumbebat.

Perierunt littere, siue que a Celestino, siue que ab episcopis, Cyrillo scripte, si tamen gemine fuerint, et non potius une, pro more sedis apostolice, et maiorum forte sedium, quarum presules ut plurimum suum nomen inscribebant synodicis quoties ex prouinciali concilio darent: ex prouinciali dico, secus enim accidebat, siue cum ex uniuersali totius sue diecesis scribebant, siue quoties plures aderant maiorum Ecclesiarum antistites.

Hic curiosus aliquis interrogauerit, cur Alexandrino potius Cyrillo, qui procul Constantinopoli aberat, quam Antiocheno Ioanni, qui uicinior, littere sint Roma misse. Facilis atque expedita responsio est. Primo, suspectus uideri potuit Ioannes, ut qui eiusdem cum Nestorio, et Ecclesie Antiochene presbyter, et magistri Theodori discipulus fuisset. Deinde Ioannis industria, nauitasque in rebus agendis perspecta  non erat, quippe qui alterum uix annum in episcopatu ageret. Postea sedes Antiochena tertia tantum erat post Romanam; immo Constantinopolitane iam inde a pluribus annis concesserat: quod tamen Romani pontifices approbare recusarunt. Maior autem sedes a minore iudicari non solebat. At contra Cyrillus, siue suo priuato, siue publico sue sedis studio, Nestorio fauere credi non potuit; et ipsius solertiam animumque strenuum toti septemdecim episcopatus anni, iique difficiles ac negotiosi, probauerant.

Ut he due cause minus ualerent, certe Alexandrine sedis, ut reipsa erat maiorum sedium prima post Romanam, et uelut prima a Romanis pontificibus, Constantinopolitano concilio hac in parte aduersantibus, habebatur, ita ueteri more de tribus aliis iudicandi ius erat; eoque iure utebatur, quoties sedis apostolice non placeret iudicium sibi retinere. Unde factum, ut si quando causa huiuscemodi esset  exorta, Alexandrinus episcopus a Romano partes suas agere iuberetur, geminaque potestate instructus, quippe ex Ecclesie instituto primus sub summo pontifice iudex, negotium perficeret.

Atque hec ratio explicande potestatis, qua pollerent Alexandrini presules, eo probabilior uidetur, quod pugnantes super ea re auctorum sententias in concordiam reuocat: seruat enim iura utriusque sedis, apostolice et Alexandrine; nec confugit ad Cyrilli admirabilem quamdam delegationem, cuius signum exstiterit Phrygium, seu pallium, mitraque ex urbe missa, que uix Nicephorus Theodorusque Balsamon uiris non incredibiliter credulis persuaserint.



II. Synodus que prima Alexandrina, sub sancto Cyrillo presule, eodem anno, iisdemque coss., autumni tempore.


Littere summi pontificis, et si que alie a synodo Romana date, Alexandriam uenerunt, ineunte autumno. His acceptis Cyrillus primam epistolam misit Nestorio per Lamponem presbyterum et monachum, qui cum a Nestorio responsum retulisset, cuius breuitatem suppleuit alia mox consecuta epistola, ingentes, ut loquitur Nicephorus , heresis eructans fluctus. Cyrillus epistolam dedit antirrheticam mense Mechir, secundum Aegyptios, id est, ipso fine Ianuarii, uel Februarii initio.

Ambas ego Cyrilli epistolas, siue quam Lamponi ferendam dedit, siue qua Nestorio respondit, opinor scriptas ex synodo, non illa quidem uniuersali, id est, totius diecesis Aegypti, sed particulari Alexandrina, seu prime solius prouincie; non tamen utramque datam ex eadem, sed ex sua singulas reor. Quare uideor mihi duas, ante uniuersalem Aegyptiacam,  prouinciales synodos aduertisse, quam siue coniecturam, siue sententiam, argumentis non improbabilibus confirmo.

Quo tempore utrasque litteras scripsit Cyrillus , eodem habebat synodum ordinariam, id est, quam Nicenus canon quotannis habendam precipit; neque enim, ut erat discipline ecclesiastice in paucis obseruans, neglexisse credendus est preceptum quod ubique terrarum religiose nemo non seruaret.

In huiuscemodi synodis non tantum iudicia de personis agebantur, aut statuebatur de disciplina quod e re foret Ecclesie; sed de negotiis etiam maioris momenti, si quando occurrerent, consilium antistes cum fratribus habebat, siquidem illa potius ad sedem ipsam quam ad personam antistitis spectabant: censebantur enim maiores cause, quas olim, non tam episcopus per se quam sedes ipsa, id est, episcopus cum suo concilio diiudicabat.

Erat porro negotium maximi momenti, cognoscere  causam antistitis urbis regie, qui turbas orbe fere toto moueret, quem uiri fide digni Constantinopoli uenientes erroris accusarent, in quem summus pontifex uelut in hominem heresis suspicione laborantem inquiri mandaret, qui suis se ipse scriptis ubique sparsis argueret, qui a Cyrillo canonice monendus esset, et uocandus ad canendam palinodiam.

Quare non uideo qua ratione stare possit, quod aiebat eruditissimus Petauius , priuatis primum litteris duabus, tum synodica una conuentum fuisse Nestorium a Cyrillo; qui enim sinat ratio iuris ut priuate dicantur littere, que ab Ecclesia ipsa Alexandrina misse dicuntur, que prime secundeque monitionis canonice locum obtinebant, quarum secunda in ecumenico concilio Chalcedonensi expresso nomine appellata est synodica? Atqui epistolas de quibus agitur, eiusmodi esse apertis testimoniis constat.

Nam de utraque Cyrillus :  , , , , , , etc. Epistolis autem ab ALEXANDRINA tue religioni directis ECCLESIA consensum prebuit, tam ea que apud urbem Romam conuenit sancta synodus, quam etiam nos omnes, uelut irreprehensibiliter conscriptis.

Cum ergo nichil aliud sit, more antiquo ecclesiastico loquendi, mitti tantis de causis ab Ecclesia Alexandrina epistolas, quam mitti ab Alexandrina synodo, ambe profecto Cyrilli ad Nestorium epistole a synodo scripte dici debent.

Sed et ipsas habuisse rationem prime secundeque monitionis, aperte docet Celestinus pontifex ad Nestorium scribens: Itaque quamuis etiam frater Cyrillus secundis te epistolis suis asserat esse conuentum, intelligas uolo, post primam et secundam illius, et hanc  correptionem nostram, quam constat esse iam tertiam, ab uniuersitate collegii et conuentu Christianorum te prorsus esse seiunctum, nisi mox que male dicta sunt corrigantur, etc.

Idipsum docet etiam Cyrillus in litteris ad eumdem Nestorium : Ecce itaque te simul, cum sancta synodo, que apud amplam urbem Romam congregata est, presidente sanctissimo et uenerandissimo fratre et consacerdote nostro Celestino episcopo, his scriptis iam tertio conuenimus, consilium dantes, ut a prauis abstineas distortisque dogmatibus, que et sentire cognosceris et docere; recipias uero fidem rectam Ecclesiis per beatissimos apostolos et euangelistas ab initio traditam, qui et oculis inspexerunt, et ministri uerbi fuisse monstrantur. Quod si hoc religio tua facere distulerit, iuxta dilationem litteris prefinitam sanctissimi et uenerandissimi consacerdotis nostri Romane presulis Ecclesie Celestini, scias te nullam sortem habere nobiscum, nec locum aut colloquium cum Dei sacerdotibus et episcopis obtinere.

 In eamdem sententiam Cyrillus ad monachos Constantinopolitanos, ait Nestorium a se ternis iam litteris commonefieri .

Cum igitur ipsa quoque prima Cyrilli ad Nestorium epistola sit synodica, ut manifeste confecimus, necesse est fateri habitam esse Alexandrie synodum anno 429, autumni tempore, quo nimirum tempore missa est epistola, eamque synodum fuisse prouincialem, atque ordinariam.

Huius nichil superest, preter litteras ad Nestorium, et ad monachos Aegypti, atque homiliam paschalem 17, qua indicebatur paschalis dies in annum consequentem 430. Homilia porro eiusdem est argumenti cum epistola ad monachos: nam in utraque egregie refutantur omnia Nestorii dogmata, prioribus tribus sermonibus comprehensa.

Homiliam uero cum epistola dogmatica ad monachos ad synodum pertinere certum reor. Nullus enim dubito quin homilie paschales, ut erant maximi momenti,  prelegerentur in synodo; et ea quidem autumnali, siquidem mitti solebant autumni tempore ex Alexandrina ciuitate, quo peruenirent mature ad alias Ecclesias, in quibus indiceretur pascha die . Neque etiam ambigo, quin epistola ad monachos ex eadem synodo scripta sit; nam Constantinopolim magis quam ad monasteria destinabatur: sed interfuit inscriptionem supponi, ut ne bellum prius gereretur quam legitime indictum esset.

In homilia porro, defendendo pariter atque aggrediendo, pugnatur: nam ea defenduntur que Nestorius impugnauerat, ut due uerbi natiuitates, serm. 3; diuinitas Emmanuelis, serm. 2; unitas Christi, eodem serm.; uirgo, serm. 1. Impugnantur uicissim que Nestorius defendebat, ueluti Christus , serm. 1; coadoratio Christi, serm. 1 et 2, etc. Explicantur etiam Scripture loca quibus Nestorius abutebatur, ut , , etc., serm. 1; Misit Deus Filium suum, etc., serm. 3. Repelluntur tandem que idem hereticus catholicis obiecerat, ut  serm. 1, etc.

Quod si curiose cuipiam hac in parte uersari fuerit otium, homiliam prefatam cum epistola ad monachos Aegypti, tum ambas cum prioribus tribus Nestorii sermonibus componat, non sine aliqua animi uoluptate animaduertet: primum, quo statu fuerit Nestoriana res tunc temporis; deinde, quam prudenter Cyrillus cum Nestorio ceperit sub aliena persona confligere; tertio, quomodo tamen non ita potuerit Cyrillus dissimulanter rem agere, quin Nestorius se peti senserit, ideoque, ut par pari referret, Photii cuiusdam ementito nomine, epistolam refellere conatus sit; denique, quam callide Cyrillus in fine paschalis homilie exhortationem hanc habuerit: Igitur quoniam pretio empti sumus, nec sumus nostri, seruiamus Emptori pro iuribus, et carnis quidem rebelles motus edomemus, longe nefaria scelera amoueamus, omnique moderatione conspicui bonum certamen  certemus, cursum consummemus, fidem seruemus, egentium miserias subleuemus, solemur orphanos, uiduis patrocinemur, remedia comparemus egrotis, inuisamus uinctos, benignos, ac mutue caritatis, retinentes nos prebeamus. uidetur enim canere quasi classicum, quo incenderentur fideles ad pugnandum pro Christo in hominem cui, preter , depredatio bonorum Ecclesie, atque adeo patrimonii pauperum rapina obiiceretur.



III. Synodus que secunda Alexandrina sub Cyrillo episcopo, Theodosio XIII et ualentiniano III AA. CC. anno 430 ante Quadragesimam.

Huius synodi meminit Chalcedonense concilium, cum secundam Cyrilli ad Nestorium epistolam expressis uerbis synodicam nominat. Nominat uero in definitione fidei: Propter illos autem qui dispensationis mysterium corrumpere conantur, et purum hominem esse genitum ex sancta uirgine Maria, impudenter  delirant, EPISTOLAS SYNODICAS beatissimi Cyrilli Alexandrine Ecclesie presulis, ad Nestorium, et ad Orientales, etc.  De iis namque epistolis sermo est que in actione secunda lecte fuerant, ut cuilibet intuenti perspicuum est. Lecte uero fuerant due tantum, secunda nempe ad Nestorium, cuius initium: Obloquuntur quidam, etc., et celebris illa pacificatoria: Letentur celi, et exsultet terra, etc.

Et uero Cyrillus ipse litteras priores duas ad Nestorium non tam suas quam Alexandrine Ecclesie nominat. Epistolis autem ab Alexandrina tue religioni directis Ecclesia consensum prebuit tam ea que apud urbem Romam conuenit sancta synodus, quam etiam nos omnes, uelut recte irreprehensibiliterque conscriptis .

Sed de secunda synodo Alexandrina, ex qua date sunt secunde a Cyrillo ad Nestorium littere manifestum uideri potest Nicephori testimonium : Sed enim diuinus quoque Cyrillus, ubi Nestorii blasphemias audiuit, unam ad eum dedit epistolam, et  alteram; in quibus disertis uerbis eos qui non aperte Christum Deum profiterentur, sed blasphemis uerbis hominem , atque organum seu instrumentum Diuinitatis esse dicerent, anathema esse proclamauit. Cui Nestorius, litteris obuiauit, conuiciis simul et blasphemiis rem agens. Eis uero Nestorii litteris, ingentes heresis fluctus eructantibus, acceptis, cum quatuor quibusdam aliis, prouincialem Alexandrie synodum congregauit, atque ei utriusque ultro citroque datas epistolas exhibuit, quarum exempla, et synodi ipsius decreta, ad ueteris Rome episcopum Celestinum misit. Ad Nestorium insuper tertiam dedit epistolam, cui multum celebrata illa duodecim capitula una cum anathematismis adiunxit.

uerum ad hec Nicephori uerba obseruare iuuat: primo, litteras duas a Cyrillo scriptas esse ad Nestorium, ante synodum uniuersalem Alexandrie coactam; deinde, synodum hanc fuisse habitam, priusquam ad summum pontificem, mitterentur mutue Cyrilli Nestoriique  epistole; tertio, missa quoque Romam cum litteris decreta synodi, utique per Possidonium Ecclesie Alexandrine diaconum, ut aliunde constat. Cum ergo epistole, quas Romam missas Nicephorus tradit, longe diuerse sint a tertia, que subiunctos habet anathematismos, hec enim scripta est in synodo uniuersali post reditum Possidonii collecta; necesse est synodum cuius meminit Nicephorus, cuiusque decreta per Possidonium ad sedem apostolicam delata sunt, differre ab Aegyptia, seu uniuersali, ex qua missa est cum litteris pontificiis et anathematismis Cyrilli ad Nestorium legatio quatuor episcoporum. Atque hec causa est cur eam ipsam synodum Nicephorus prouincialem uocet, ut ab Aegyptia, que uniuersalis, distinguat.

Obseruare iterum oportet ex Nicephori testimonio duas oriri questiones admodum obscuras, et propter quas crediderit forte aliquis narrationi toti derogandam  esse fidem. Queritur enim que sit una illa et altera epistola in quibus disertis uerbis eos qui non aperte Christum Deum profiterentur, sed blasphemis uerbis hominem , atque organum, seu instrumentum Diuinitatis esse dicerent, anathema esse proclamauit. Queritur item que quatuor ille epistole cum Nestorii litteris accepte.

Obscuras dixi questiones: nam epistola in qua dicitur apertis uerbis contineri anathema in eum qui Christum profiteretur esse hominem , et Diuinitatis instrumentum, neque prima est, neque secunda Cyrilli ad Nestorium; in neutra enim tale quiddam legitur.

Deinde, cum in prima Nestorii epistola ad Cyrillum nulla pars dogmatis, ne uerbo quidem, attingatur, cumque secunda que nunc habetur, plena sit quidem blasphemiis, sed scripta sit quoque post synodum Alexandrinam, quam Nicephorus memorat: que tandem sunt Nestorii littere eructantes heresim, necnon exhibite synodo, ex qua scripta est secunda Cyrilli  ad Nestorium monitoria, cum ad secundam istam Cyrilli respondisse Nestorius litteris heresim eructantibus uideatur? Ut hec lucem accipiant, paraphrasi quadam exponendum uidetur totum Nicephori testimonium .

Cyrillus, ubi Nestorii blasphemias audiuit  unam ad eum dedit epistolam, et alteram ; in quibus disertis uerbis eos, qui non aperte Christum Deum profiterentur, sed blasphemis uerbis hominem , atque organum seu instrumentum diuinitatis esse dicerent, anathema esse proclamauit. Cui Nestorius   litteris  rursus obuiauit, conuiciis et blasphemiis  rem agens. Eis uero Nestorii litteris, ingentes heresis fluctus eructantibus, acceptis, cum quatuor quibusdam aliis  prouincialem  Alexandrie synodum congregauit, atque ei utriusque ultro citroque datas epistolas exhibuit , quarum exempla et synodi ipsius decreta, ad ueteris Rome episcopum Celestinum misit . Ad Nestorium insuper  tertiam misit epistolam , cui multum celebrata illa duodecim capitula, una cum anathematismis adiunxit.

Mentfo quoque istius synodi est apud uigilium libro  u contra Eutychem; cum enim afferret Cyrilli locum, qui in secunda ad Nestorium epistola num. 8 et seqq. continetur , scribit in hec uerba, quibus nichil apertius dici potuit ad rem nostram, hoc et beatus Cyrillus in epistola totius synodi ad Nestorium; neque enim audiendos puto uiros alioqui doctissimos, qui synodum istam, de qua loquitur uigilius, Ephesinam interpretantur, propterea quod ipsius Actis isthec epistola inserta est. Quis enim ex eo concludere merito queat, ipsam esse synodi totius ad Nestorium? alioquin et epistola Celestini ad Nestorium, pariter actis Ephesinis inserta, dicetur totius synodi ad Nestorium.

Ad summam, habita est ista synodus Alexandrie ann. 430, ante Quadragesimam, mense Mechir: fuit prouincialis, prefuit Cyrillus; et inde littere ad Nestorium date, que ab agentibus in rebus Ecclesie Alexandrine reddite Nestorio uidentur.



Iu. Synodus que secunda Romana, sub Celestino summo pontifice, iisdem consulibus eodemque anno ac precedens, mense Augusto.


Celestinus pontifex, post acceptas a Cyrillo litteras de rebus Nestorii, quas Possidonius diaconus, una cum exemplis mutuarum Cyrilli et Nestorii epistolarum, decretisque synodi, atque etiam excerptis sententiis ex Nestorii operibus, detulit, synodum Rome cegit plurimorum episcoporum, ex eaque ad Nestorium misit denuntiatorias damnationis litteras, quarum initium est: Aliquantis diebus uite nostre, etc. 

Huius synodi mentionem fecit Cyrillus, cum scriberet Ioanni Antiocheno : Porro autem lectis in concilio expositionibus illius, epistolisque, et iis precipue in quibus, quod apertam ipsius subscriptionem preseferrent, nullus tergiuersandi locus reliquus erat, sancta Romana synodus disertam statim in  illum sententiam tulit: qua de re et ad tuam quoque pietatem perscripsit. Horum proinde decreto modis omnibus parendum est illis qui a totius Occidentis communione excidere noluerint: scripserunt namque exposite sententie exempla, cum ad Rufum piissimum Thessalonice episcopum, tum ad alios quoque nonnullos religiosissimos Macedonie episcopos, qui ab illius sententia numquam decedere solent. Scripserunt nichilo secius et ad Iuuenalem quoque piissimum Hierosolymorum episcopum. Iam tue pietatis fuerit quid in rem futurum sit diligenter expendere; nos enim sequemur, que illi indicauerunt.

Facit item mentionem tertiis in litteris ad Nestorium : Ecce itaque te simul, cum sancta synodo, que apud amplam urbem Romam congregata est, presidente sanctissimo et uenerandissimo fratre, et consacerdote nostro, Celestino episcopo, his scriptis iam tertio conuenimus, consilium dantes, ut a prauis abstineas distortisque dogmatibus, que et sentire cognosceris et docere; recipias uero fidem rectam, Ecclesiis  per beatissimos apostolos et euangelistas ab initio traditam, qui et oculis inspexerunt, et ministri uerbi fuisse monstrantur. Quod si hoc religio tua facere distulerit, iuxta dilationem litteris prefinitam sanctissimi et uenerandissimi consacerdotis nostri Romane presulis Ecclesie Celestini, scias te nullam sortem habere nobiscum, nec locum aut colloquium cum Dei sacerdotibus et episcopis obtinere.

Quin et ipse Nestorius Celestio scribens, meminit huiusce concilii, quod episcoporum Occidentis uocat. Noli igitur, inquit, a ueritate deficiens eam prodere  prudentibus scilicet eiusdem orthodoxe professionis, etc.

Arnobius iunior, in conflictu cum Serapione, non tantum meminit; sed refert etiam partem orationis a Celestino presidente habite. Sic enim scribit : Arnobius dixit: Apostolice recordationis  uir sanctus Cyrillus Ecclesie Alexandrine episcopus, cum cognouisset Nestorianum dogma contrarium fidei pullulare, scripsit per totam Aegyptum, et ad sanctum Celestinum apostolice recordationis antistitem misit, dicens, ad laudem suam pertinere, si ab eo, qui pontificatus arcem tenebat, fuisset aliquid emendatum. Sanctus Celestinus ita eius exstitit, ut in Nestorium damnationis dictasset sententiam; laudem uero Cyrilli et in conspectu Dei, et omnium predicasset, asserens sensum eius preclarorum nostre prouincie episcopatum [F. log. episcoporum] predicatione roborari, et Damasi, Ambrosii, Hilarii hunc fuisse sensum euidenter exposuit. Ait enim in ipso concilio: »Recordor beate memorie Ambrosium in die natalis Domini nostri Iesu Christi omnem fecisse populum una uoce Deo canere ueni, Redemptor gentium, ostende partum uirginis, miretur omne seculum, talis decet partus Deum.« Numquid talis partus decet hominem? Et adiecit:  »Ergo sensus fratris nostri Cyrilli, in hoc quod dicit Mariam, ualde concordat, TALIS DECET PARTUS DEUM. Deum partu suo uirgo effudit, ipso potente, qui omnipotentia plenus est. Hilarius quoque uir acris ingenii, scribens in Constantium imperatorem de incarnatione Domini, sic ait: Filius Dei factus est homo; et preposterans repetit: Deus filius hominis factus est; sed homo non est factus Deus, nec Filius hominis factus est Filius Dei; superauit enim magnitudo Domini paruitatem seruilis forme, ita ut ipsa forma seruilis, quam assumpsit, cessaret esse seruilis per eum Dominum qui eam assumpsit. Si enim qui natura non Filii Dei, per ipsum efficiuntur filii Dei, quanto magis ipse, qui natura Filius Dei est, hunc cum quo uoluntate sua aluo uirginali conceptus et natus est ita sublimauit in Deum, Ut in nomine eius omne genu flectatur celestium, terrestrium et infernorum ? Item precessor meus Damasus scribens ad Paulinum Antiochene Ecclesie episcopum, inter cetera ait: Anathematizamus eos qui duos filios Dei asserunt:  alterum, qui ex Patre est genitus; et alterum, qui ex assumptione carnis natus est ex uirgine. Item ipse apostolice memorie uir Damasus in altera epistola ad Paulinum: Anathematizamus eos qui duos in Saluatore filios confitentur: unum ante incarnationem, et alium post assumptam carnem ex uirgine, et non eumdem Dei Filium, et antea et postea, ipsum esse Christum, nedum Dei Filium, qui natus est ex uirgine, confitentur.«

Inde lucem accipient Gennadii uerba de Celestino scribentis : Celestinus urbis Rome episcopus decreta synodi aduersum supradictum Nestorem dictauit; habitum uolumen describens ad Orientis et Occidentis Ecclesias dedit, confirmans, duabus in Christo manentibus perfecte naturis, unam Filii Dei credendam esse personam; huic enim sententie supradictus Nestor ostensus est esse contrarius.

Ex his autem omnibus texi potest utcumque concilii  quo de agimus historia. Coactum est Rome, a Celestino papa, initio mensis Augusti, Theodosio XIII et ualentiniano III AA. CC. Conuenerunt episcopi, tum qui commode post aduentum Possidonii Alexandrine Ecclesie diaconi euocari potuerunt ex Italie ciuitatibus, tum qui forte ex locis remotioribus uenerant, ut mos erat ad natalitia apostolorum, aut alia de causa in urbe uersabantur. Conuenisse plures oportuit, cum a Patribus Ephesinis Nestorioque et alibi passim dicatur Occidentis synodus. Credibile est Possidonium Cyrilli apocrisiarium interfuisse, quemadmodum Bessula, Carthaginensis Ecclesie diaconus, a Capreolo antistite missus cum litteris, Ephesino adfuit: una conuocationis causa fuit Ecclesie a Nestorio uexate pax. Lecte sunt igitur ipsius exegeses per Antiochum uirum illustrem allate, lecte et epistole due pro Pelagianis a Nestorio ad sedem apostolicam misse, quarum primam ualerius cubicularius Celestino reddiderat, secundam Antiochus. Quinetiam littere mutue Cyrilli et Nestorii recitate  sunt; immo et excerpte quedam sententie, siue ex operibus Nestorii, pugnantes fidei, siue ex Patrum libris, Nestorio contrarie: recognitum forte ipsum quoque Cassiani opus de Incarnatione, in quo septem libris heresis Nestorii refutata erat, impulsu Leonis archidiaconi.

Plures consessus tantum negotium tenuit, dum res pro dignitate causaque fidei diligenter agitur. Orationem fecit summus pontifex ad Patres synodi, qua consentire Cyrillum cum Ambrosio Hilarioque et Damaso ostenderet, simulque preiudicatam esse hanc causam a tantis doctoribus, in gratiam Cyrilli, cuius fides approbata est; et contra Nestorium, cuius errori dictum anathema. Ea quoque dicta est in auctorem erroris sententia, ut nisi intra decimum diem a denuntiatione palinodiam caneret, non sua tantum sede, sed etiam communione fidelium careret.

 Ea uero fuit forma sententie: Aperte cognosce hanc nostram esse sententiam, ut nisi de Christo Deo nostro ea predices, que et Romana et Alexandrina et omnis catholica sentit Ecclesia, sicut etiam Constantinopolitana Ecclesia ad te usque optime tenuit, iuxta expositam in synodo Nicena fidem; ac nisi hanc perfidam nouitatem qua hoc quod uenerabilis Scriptura coniungit niteris separare, intra decimam diem, a primo innotescentis tibi huius conuentionis die numerandam, deposueris, atque aperta et scripta confessione damnaueris, noueris te ab uniuersalis Ecclesie catholice communione deiectum, et ad omnia quecumque sacerdotalis auctoritatis sunt minime idoneum.

Factum postea decretum de restituendis in communionem iis omnibus, qui ex Ecclesia propter fidem a Nestorio, siue episcopi, siue clerici, siue quicumque alii eiecti fuerant: immo declaratum eos numquam a communione sedis apostolice seiunctos esse, idque significatum, tum Nestorio, cuius iniqua sententia rescindebatur, tum Constantinopolitano  clero, ut cum ipsis communicaret liberius. Ne tamen ad tempus eius uideatur ualere sententia qui in se iam diuinam sententiam prouocarat, aperte sedis nostre sanxit auctoritas, nullum siue episcopum, siue clericum, seu professione aliqua Christianum, qui a Nestorio uel eius similibus, ex quo talia predicare ceperunt, uel loco suo uel communione deiecti sunt, uel deiectum, uel excommunicatum uideri: sed hi omnes in nostra communione et fuerunt, et huc usque perdurant, quia neminem deiicere uel remouere poterat, qui predicans talia titubabat.

Atque ut statuta concilii suum sortirentur effectum, summus pontifex suas uices demandauit Cyrillo ad sententiam exsecutioni mandandam, prouidendumque apostolica auctoritate Ecclesie Constantinopolitane; non item, quod nonnullis uisum, ad cogendum concilium ecumenicum. Sunt enim hec delegationis uerba: Quamobrem nostre sedis auctoritate ascita, nostraque uice et loco cum potestate usus  eiusmodi non absque exquisita seueritate sententiam exsequeris, nempe ut nisi decem dierum interuallo, ab huius nostre admonitionis die numerandorum, nefariam doctrinam suam conceptis uerbis anathematizet, eamque de Christi Dei nostri generatione fidem in posterum confessurum se spondeat, quam et Romana et tue sanctitatis Ecclesia, et uniuersa denique religio Christiana predicat, illico sanctitas tua illi Ecclesie prospiciat. Is uero modis omnibus se a nostro corpore segregatum esse intelligat; ut qui omnem medentium curam aspernatus, necnon instar pestiferi morbi per uniuersum Ecclesie corpus insano modo grassatus, iam seipsum quam ceteros omnes sibi commissos, in extremum exitium precipitare studuerit.

Ex synodo scripte sunt tres alie epistole, una ad Nestorium, qua uocaretur ad penitentiam intentatis minis, si obfirmaret animum; altera ad clerum Constantinopolitanum, ut de re tota, fideque maiorum retinenda, moneretur; tertia ad Ioannem Antiochenum, et a pari ad Iuuenalem Hierosolymitanum,  Rufum Thessalonicensem, et Flauianum Philippopolitanum, ut in defensione fidei constanter cum sede apostolica allaborarent. Etsi uero nomen summi pontificis omnes preferunt; si tamen Cyrillo credimus, tres posteriores ad synodum pertinent, prima, que ad Cyrillum est, ad Celestinum synodi presidem; ille enim hortationem continent, et sententie late significationem, que partes synodi; ista potestatis traditionem, quod ius apostolicum.

Gennadius dictis fidem facit , et simul lucem dat et accipit; que enim decreta synodi a Celestino dictata scribit, ille ipse sunt epistole tres postreme, que etsi a synodo sint, Celestini tamen nomina scribuntur. Similiter quod ait uolumen habitum ab eodem pontifice descriptum, Orientisque et Occidentis Ecclesiis datum, easdem epistolas intelligit, ad Ioannem et Iuuenalem Cyrillumque Orientis, ad Rufum et Flauianum Occidentis episcopos missas.  Denique definitio fidei, qua, duabus in Christo manentibus naturis, una Filii Dei credenda sit persona, forte aliud nichil fuit preter damnationem Nestorii contrarium sentientis. Unde Gennadius subiunxit: Huic sententie supradictus Nestor ostensus est esse contrarius.



u. Synodus, que prima Constantinopolitana, a Nestorio coacta, iisdem consulibus eodemque anno autumni tempore.

Perobscura est huiusce synodi memoria: neque enim innotescit aliunde quam ex litteris Nestorii ad Cyrillum, que uulgo secunde appellantur, etsi reuera sint tertie. Bene autem facis eorum qui de nobis offenduntur curam gerere, et de his sollicitudinem habere, que apud nos sunt. Unanimitati tue gratiam habeo; scito autem, seductum esse te ab his qui a sancto concilio depositi sunt, propter quod morbo Manicheorum essent repleti; aut, quod potissimum est, a clericis magis  affectionis tue.

De concilio Nestorii plura diximus in notis ad ipsas Nestorii litteras, que ut describere superfluum est, ita relegisse proderit; continent enim non pauca ad historiam synodorum pertinentia, atque rei admodum obscure, de anathemate in gratiam Pelagianorum dicto, lucem afferunt.

Ex hoc uero datam Nestorii ad Cyrillum epistolam, nemo inficiatus fuerit, qui et allata epistole uerba perpenderit, et meminerit moris antiqui, de non scribendis dogmaticis epistolis, nisi in synodo.



uI. Synodus, que prima uniuersalis totius Aegypti, iisdem consulibus eodemque anno sub initium mensis Athir secundum Aegyptios.

Allatis per Possidonium ex Occidente litteris, ipsum Cyrillus continuo in Orientem misit, qui deferret synodicas  Celestini ad Iuuenalem Hierosolymitanum et Ioannem Antiochenum: interim cegit synodum, que a nonnullis Alexandrina dicitur, ab urbe in qua conuentum est; ab aliis, et quidem rectius, Aegyptiaca, quia totius diecesis Aegypti episcopi uocati sunt: quamquam uix credibile sit, uocatos fuisse ex Aegypto inferiore, ut postea dicemus.

Habita est autem sub finem Octobris, quo tempore incipit mensis Athir, aut etiam initio Nouembris: siquidem synodica inde ad Nestorium missa die tertia Nouembris consignatur, que fuit feria secunda, atque adeo initium synodi, cum uix ulla synodus olim incepta reperiatur, nisi feria secunda. Neque uero potuit haberi tardius, siquidem ex ea missi quatuor episcopi, et Constantinopoli exstiterint, et Nestorio synodicam reddiderint, die 7 Decembris, que fuit Dominica. Non potuit etiam citius, quandoquidem Possidonius Roma non discessit ante diem undecimam Augusti, qua consignantur omnes Celestini littere ab eo allate, opusque fuit duobus saltem mensibus  ut et Possidonius Alexandriam Roma reueniret, et episcopi per tractoriam uocati ex uniuersa diecesi, Alexandriam conuenirent.

Conuocationis causa aperta est, accepte scilicet a Romana synodo littere, pontificis mandatum, negotiumque molestum iuxta et operosum: ex quo siquidem penderet, non sola Ecclesiarum tranquillitas, sed etiam fidei laborantis firmitas, quoque urbis regie antistes imperatori carissimus, aut cogendus esset reuocare que docuerat; aut de sede pellendus, ad quam a Theodosio, fauentibus annitentibusque aulicis, euectus esset.

Qui conuenerint, quoue numero, definiri non potest, cum nulla fere mentio synodi fiat, preterquam in litteris tribus Cyrilli inde missis, atque una Nestorii ad Celestinum hereticum. Non incredibiliter tamen quispiam suspicetur plures eorum qui cum Cyrillo Ephesum accesserunt, ei quoque concilio interfuisse:  nam par est opinari a Cyrillo doctissimos quosque sue diecesis, et Alexandriam euocatos, et Ephesum adductos esse: adducti sunt uero Ephesum quinquaginta, ut est in relatione Orientalium ad imperatorem per Palladium missa . Quod si hec suspicio non contemnatur, ut reuera non debet, consequens est ut ad Aegyptiam synodum, uel soli, uel maximam partem, episcopi ciuitatum inferioris Aegypti coacti dicantur; inde enim Ephesum plurimi, si non omnes, uenerunt, quod facile aduertet qui Ptolemaicas tabulas cum subscriptionibus Ephesinis contulerit.

Decreta est legatio quatuor episcoporum, qui Constantinopolim profecti synodicas Romanas et Aegyptias deferrent Nestorio, cleroque Constantinopolitano, et archimandritis. Legati sunt Theopemptus Cabasorum, Daniel Darnensium, Potamion et Macarius, episcopi .

Nescio quid cause habuerit illustrissimus Annalium scriptor cur duos posteriores in ordinem redegerit,  feceritque Ecclesie Alexandrine presbyteros. Repugnant enim eiusmodi facto Petri primicerii notariorum uerba : uerum ea etiam que sanctissimus piissimusque Alexandrine Ecclesie episcopus Cyrillus, et uniuersa Aegypti synodus per Theopemptum et Danielem et Potamionem et Macarium religiosissimos episcopos ad eumdem destinauerant, etc. Repugnant et ista Cyrilli inscribentis litteras quas, post depositum Nestorium, Constantinopolim misit: Cyrillus archiepiscopus Alexandrinus Macario et Potamioni episcopis, et domino Dalmatio monasteriorum archimandrite, etc. 

Repugnat denique antiqua consuetudo conueniendi antistites maiorum sedium, si quando uocandi essent ad iudicium, per tres saltem episcopos. Sic Nestorium ad synodum ecumenicam uocarunt; primo, Hermogenes Rhinocurorum, Athanasius Paralie, Petrus Parembolarum, Paulus Lampe, episcopi. Secundo, Theopemptus Cabasorum, Theodulus Heluse,  Anderius Cheronnesi Crete, episcopi. Tertio, Ioannes Hephesti, Anysius Thebarum, Domnus Opuntis Helladis, Daniel Darnensium, episcopi.

Sic Ioannem Antiochenum, primo, Archelaus Myndi Carie, Paulus Lampe, et Petrus Parembolarum Palestine. Secundo, Timotheus Termesi, Eustasius Docimii, Eudoxius Chomatis Lycie, episcopi. Tertio, Daniel Colonie, Commodus Tripolis Lydie, et Timotheus Terme Hellesponti, cum Musonio notario, citarunt .

Sic Dioscorum, primo, Constantinus Bostrensis, Acacius Ariarathirensis, et Atticus Zelensis, cum Himerio lectore et notario. Secundo, Pergamius Antiochie Pisidie, Cecropius Sebastopolitanus, Rufinus Samosatenus, cum Hypatio notario. Tertio, Francion Philippopolitanus, Lucianus Byzensis, et Ioannes Germanicie, cum Palladio diacono et notario. uocarunt ad synodum Chalcedonensem .

Ista porro consuetudo originem accepisse uidetur  ex eo quod Christus dixit: In ore duorum uel trium testium stabit omne uerbum . Et Apostolus: Aduersus presbyterum accusationem noli recipere, nisi sub duobus aut tribus testibus . uoluit enim Ecclesia in iudicio quod de episcopis exerceret, quam maximum potuit discipline rigorem tenere.

Missi quatuor legati Constantinopolim appulerunt ante diem octauam Decembris; ea enim ipsa die, post peractam synaxim, coram frequente clero et illustrium multitudine, Nestorio litteras reddiderunt: egerunt ille quidem Nestorium fere in furorem; caruerunt tamen successu, propter indictam synodum generalem, iam inde a die 19 Nouembris, prohibitionemque imperatoris, ne quid ante definitionem synodi a quoquam innouaretur.

E legatis duo, Macarius et Potamion, Constantinopoli remanserunt, ad res pro opportunitate gerendas,  consilio tamen Dalmatii archimandrite uiri sanctissimi: reliqui duo, Theopemptus et Daniel Alexandriam redierunt, tempestuoso licet mari, ut ad synodum, que ante Quadragesimam habenda erat, de sua legatione referrent, Cyrillum suoque consilio super accepta imperatoris sacra, siue priuata, siue tractoria, iuuarent; nam aule statum urbisque affectionem, et Nestorii res uiderant per se ipsi, et ab aliis Cyrillo addictis, probe didicerant.

Exemplum synodice uulgatum, publicatique anathematismi, quos in urbe regia motus fecerint, diximus, non tantum in prefatione historica, et ad initium libri secundi, sed aliis etiam pluribus locis: quod autem ibidem promisimus de anathematismis, seu capitibus duodecim, nos obseruaturos quedam ad historiam pertinentia, tempus est exsoluere. Nam de epistola cui subiuncta sunt nichil dicendum est, preterquam que in notis ad ipsam attulimus, et istud breuiter, in ea Cyrillum non suo nomine, sed totius diecesis loqui.

 De anathematismis igitur hec habeo dicere, ubi et quando compositi sint, quanto artificio, quibus Nestorii dictis repugnent, quibus sententiis precedentium Patrum consonent, quos habuerint aduersantes quosque aliquando patronos, quem primum interpretem Latinum, et si que alia occurrant.

Et primo quidem, de tempore et loco questionem faciunt uerba, tum Celestini, tum Mercatoris; ille enim  memorat fidem quam modo Alexandrine Ecclesie, modo Cyrilli uocat, quamque et ipse probauerit, et Nestorio tenendam prescribat. Scribit iste , Cyrilli capita uero iudicio a Romana Ecclesia approbata esse. Queritur ergo, cuiusmodi fuerit uerum istud iudicium, cuius meminit Mercator; et que illa fides Alexandrine Ecclesie sacerdotis, de qua loquitur Pontifex.

Certum uero est nomine iudicii, ab Ecclesia Romana exerciti, significari synodum in qua Cyrilli capita,  et diligenter examinata fuerint, et solemniter probata. Hec autem synodus dici debet habita ante Ephesinam ecumenicam, antequam nempe Mercator aduersus Nestorii anathematismos scripsit.

Certum pariter fidem cuius meminit Pontifex probatam fuisse priusquam scriberetur ad Nestorium. Cum ergo ad ipsum scriptum sit ex secunda synodo Romana, fides illa dici debet Alexandrie composita, ante secundam synodum Romanam, et inde per Possidonium diaconum in urbem allata, atque ita pertinere ad secundam synodum Alexandrinam.

Questio igitur est an fides illa sit eadem cum anathematismis, an alia aliqua. Opinabar esse anathematismos, cum prefatio ad secundum librum sub prelo esset; re autem diligentius perpensa, differre perspexi, aliudque nichil esse preter confessionem fidei, que in secunda Cyrilli epistola ad Nestorium, a numero 5 ad 14 continetur; hec enim Alexandrine Ecclesie, ipsiusque Cyrilli recte dicitur, cum in synodo Alexandrina, Cyrillo presidente, confecta  sit: hec Romam per Possidonium delata est, cum mutuis Cyrilli et Nestorii litteris: hec in secunda Romana synodo approbata est, hec ab anathematismis in nulla parte discrepat, preterquam quod de pontificis nostri diuinitate et carne Christi uiuifica in anathematismis dicitur, in epistola nichil; et anathematismi proprie antirrhetici sunt, fides absoluta quedam professio.

Atque ea mihi uidetur causa cur capita Cyrilli Mercator ab Ecclesia Romana uero iudicio approbata dixerit, tunc nempe cum fides approbata est. Cur summus pontifex fidem hanc, modo Alexandrine Ecclesie, modo presulis dixerit, scripta enim est in synodo, cui Cyrillus presideret. Cur denique Aegyptii Patres Nestorio scripserint: Epistolis autem ab Alexandrina tue religioni directis Ecclesia, consensum prebuit, tam ea que apud urbem Romam conuenit sancta synodus, quam etiam nos omnes, uelut recte irreprehensibiliterque  conscriptis; in epistolis enim continebatur fides cui se quoque consentire significant.

His autem ita constitutis, apparet anathematismos Alexandrie in aliqua synodo fuisse confectos; sed in particulari secunda, quasi conceptos anno 430, mense Mechir; in uniuersali Aegyptiaca, eodem anno, mense Athir editos. Ita Mercatoris uerba, de quibus agitur, intelligenda sunt, ut ueritati consonent; neque enim credibile est titulum alio post tempore suppositum fuisse, cum ad inuidiam Nestorii non mediocriter conducat, eum contradixisse capitibus que uero iudicio Ecclesia Romana approbasset.

Iam uero anathematismos admirabili quadam arte, et methodo quasi geometrica, qua nichil exactius, confectos esse, ex eo liquet, quod primo theorema probandum, tum probandi principium et duo lemmata, denique corollaria nouem contineant.

Questio erat an Emmanuel, cuius meminit Isaias, quemque omnis Ecclesia aduersus Iudeos Christum Iesum interpretatur, uere Deus sit, materque Emmanuelis  uere Deipara. Respondet  Cyrillus, Emmanuelem uere esse Deum, et matrem Emmanuelis uere esse Deiparam: illudque statuit quasi theorema demonstrandum, simulque demonstrandi principium ponit omnium firmissimum, dictum euangeliste: uerbum caro factum est. Deinde lemma primum conficit, naturas esse unitas, Christumque esse unum eumdemque Deum et hominem . Mox alterum concludit, naturas non esse coniunctas sola , id est, unione morali .

Demonstrationem ex lemmatis non informat, cum tamen facile sit, id enim non patitur lex anathematismorum; sed continuo nouem consectaria colligit.

Corollarium primum, ea que de Christo dicuntur, non ita esse partienda, ut alia soli homini, alia soli Deo, et non omnia uni eidemque tribuantur .

Secundum, Christum non esse Dei, sed Deum ipsum:  obliquus enim ille casus, ut relationem, sic distinctionem significat .

Tertium, uerbum non esse hominis, uerbi gratia, dominum, etc., sed ipsummet hominem .

Quartum, reuerentiam non deberi Christo, eo tantum nomine quod in ipso uerbum operetur, ipsique dignitatem, ut alteri a se, communicet .

Quintum, Christum non alia ratione adorari, quam Deum ipsum .

Sextum, non alia uirtute operatum miracula, quam qua Deus .

Septimum, pontificem confessionis nostre uere esse uerbum, nec pro se obtulisse sacrificium, sed pro nobis tantum .

Octauum, carnem pro nobis oblatam eo esse uiuificam, quod est caro propria uerbi, id est, uite essentialis .

Nonum denique, uerbum uere passum esse sua carne, Christumque sua uirtute surrexisse a mortuis .

 Animaduerte porro, tota nouem consectaria in duobus astruendis esse posita, unitate Christi, et redemptione hominum. Cum enim triplex sit unitas, suppositi, dignitatis, et operationis, primo et secundo consectario unitas suppositi, tertio et quarto unitas dignitatis et cultus, quinto et sexto unitas operationis et uirtutis conficitur. Cumque tres quoque sint partes redemptionis, sanctificatio anime, uiuificatio corporis, et satisfactio pro peccatis, prima septimo consectario, in quo de sacerdotio Christi; altera octauo, ubi de carne uiuifica et eucaristie ui; tertia nono, ubi de morte Dei passi in carne agitur, aduersus contradicentes asseritur.

Aliam artem adhibuit Cyrillus, qua fecit ut non omnia tantum capita toti doctrine Nestorii, sed singula singulis partibus pugnarent; opposuit enim theorema theoremati, principium principio, lemmatibus lemmata, et consectaria consectariis, eaque  fuit ingeniosi hominis industria, perturbatam aduersarii sparsamque per partes sententiam in ordinem redigere, ut simul exquisita methodo, et dogma catholicum traderetur, et erroris singule partes expellerentur. Id aperte cuilibet constabit, si modo Nestorii error ordine representatus fuerit, atque indicati Operum loci, quibus unaqueque sententia seu pars erroris continetur.

uerum id egregie demonstrauit Cyrillus, tum in synodice parte, quam negatiuam iure dixerim, qua nempe negat a catholicis dici que Nestorius assereret: tum in defensione anathematismorum, ubi singulorum necessitatem causatur; tum denique in admirabili illo dialogo Quod unus sit Christus, in quo dux inclytus, quasi colligens uires aduersus reliquias Nestorii, artis uincendi specimen dare uoluit, et cum breui moriturus esset, tropeum sibi immortale erigere.

Tertia quoque arte usus est admirabilis defensor fidei: anathematismos suos aliud nichil esse uoluit, quam Patrum sententias, sed uelut in fulmina conflatas.  Adhibuit igitur testimonia Patrum decem, ex quibus Latini quatuor, Iulius, Felix, Cyprianus et Ambrosius; tres Aegyptii, Petrus, Athanasius, Theophilus; Greci totidem, Gregorius Nazianzenus, Basilius et Nyssenus, omnes, preter unum, maiorum Ecclesiarum et presules; ex Occidente tres, ex Oriente totidem, quatuor ex Meridie, omnes sanctitate nobiles; quatuor etiam martyrii pro fide palma inclyti; sic enim ad certam uoluit regulam examinari sua capitula, ut quibus nichil contineretur, nisi quod ubique, quod semper, quod omnes docuissent. uide uincentium Lirinensem ea de re suo more, id est, diserte, subtiliter et pro ueritate tractantem .

Obserua porro, testimoniis Patrum adductis Cyrillum non plures fere propositiones confecisse, quam quatuor: 1o quod Dei Filius uere sit factus homo; 2o quod idem sit, et non alius, Filius Dei, qui filius hominis; atque ita Deus ex muliere natus sit, duasque  uerbum generationes habuerit; 3o quod uirgo sit Deipara; 4o quod immortalis mortem pertulerit, et idem crucifixus qui adorandus; ex his enim quatuor alie omnes de quibus agitur in anathematismis facile efficiuntur; poterant uero et ipse quatuor ad unam Athanasii, quod Dei Filius et factus sit homo, facile reduci.

Quesierit aliquis, curiosius forte quam utilius, cur ex Antiochena diecesi nullum Cyrillus, nullum ex Constantinopolitana Patrem laudauerit, cum tamen ex utraque posset, eosque neque pauciores aliis, neque leuiores ueritatis testes. Questioni non officiunt Attici Amphilochiique testimonia, que in uulgatis concilii Ephesini codicibus leguntur, addita enim creduntur: nam Lirinensis tribus post concilium annis scribens, decem tantum numerat Patres, numerumque mysticum uideri uult. Cur, inquiet curiosus ille, inter ueritatis testes relatus non est a Cyrillo magnus ille Eustathius Antiochenus, unus e trecentis decem et octo Patribus Nicenis? cur pretermissus  Ioannes Constantinopolitanus? cur Atticus Ioannis successor? cur Ammon Adrianopoleos, Seuerianus Gabalorum, Amphilochius Iconii episcopus? cur Antiochus Ptolemaidis, et uitalius, quorum testimonia proferuntur a Cyrillo in libro de Recta Fide ad reginas ? cur item anathematismi, uel Gregorii Thaumaturgi, uel Damasi pape omissi sunt, cum tamen admodum similes Cyrillianis existant, ipsisque pondus addere potuissent? De Gregorio Thaumaturgo expedita responsio est, anathematismos ipsius nomine editos alium habere auctorem quod Bellarmino et Petauio uidetur; de ceteris ne diuinare quidem licet, cum res eiusmodi pendeat ex arbitrio producentis testes. Nam quod suspicioso nescio cui uenit in mentem Chrysostomum non esse laudatum a Cyrillo, propter offensionis reliquias repostas mente, absurdum omnino est cum Cyrillus in libro ad Reginas Ioannis testimonium adhibuerit.

 Proderit uero anathematismos, siue Damasi ad Paulum Antiochenum, siue Gregorii Nazianzeni ad Cledonium, siue ascriptos Gregorio Thaumaturgo, siue consequentium conciliorum, cum Cyrillianis componere; inde enim admirabilis quedam de incarnatione uerbi et Christi diuinitate theologia confici poterit.

Aduersus anathematismos Cyrilli pugnauit primus omnium Nestorius, oppositis duodecim antirrheticis: pugnarunt deinde Andreas Samosatenus et Theodoretus, quibus respondit Cyrillus: ipsimet Patres Ephesini eatenus obstitisse uideri possunt, quoad expositio singulorum facta esset: pugnauit certe Gennadius, sanctissimus ille Constantinopolitanus post Anatolium episcopus, quo tempore adhuc erat presbyter, questioque feruebat, ut colligitur ex Facundo ; immo ad singulos respondit, uerbis sane atrocissimis. Addendi Orientales omnes, qui et propter capita depositionis sententiam in Cyrillum tulerunt, et suis ad imperatorem legatis potestatem  paciscendi non alia conditione fecerunt, quam ut capita uelut heretica reiicienda totis uiribus curarent; et post solutum concilium Antiochie rursus ea proscripserunt, et cum pacis conditiones proponerentur, retractanda contenderunt, aut saltem obruenda silentio. Postremum istud optauit obtinuitque a Cyrillo turbarum perteso synodus ipsa Constantinopolitana, cui presidebat Maximianus Nestorio suffectus, in quo uisa est ipsa quoque synodus parum equa capitibus. Pugnauit denique Ibas, adhuc presbyter Edessene Ecclesie, in famosa epistola ad Marim Persam.

Notandum uero Constantinopolitanam synodum, que Maximianum ordinauit, pro Ephesina haberi posse, ut postea ostendetur, cum de hac ipsa agendi locus erit: nam in ea fuit legatus summi pontificis Philippus presbyter; fuit et unus quoque legatorum occidentalis synodi Arcadius episcopus; unus patriarcharum, qui solus catholice partis liber erat, Iuuenalis:  fuerunt et alii synodi ecumenice legati, maiorumque Ecclesiarum antistites, cum reliquis episcopis, qui tunc plures Constantinopoli reperti sunt, atque etiam ex uicinis ciuitatibus euocati. Quare, cum omnes illi de capitulis silendum censuerint, nichil mirum si dicatur Ephesina synodus tertiam quidem Cyrilli epistolam retulisse in Acta, ut que lecta fuerit palam; solam tamen secundam pro regula fidei habuisse: quod cum certissime constet ex singulorum episcoporum sententiis, diligenter notandum est homini rerum eiusmodi studioso, tamquam opportunum ad plurimas questiones historicas soluendas.

Qui uiuente Cyrillo capitula impugnauerint, quoque animo, satis ostensum est; qui uero defenderit, preter ipsummet Cyrillum tribus singularibus libris, et Marium Mercatorem, qui Nestoriana antirrhetica euertit, nemo, quod sciam, a ueteribus proditus est: neque id mirum, cum ea tempestate, animi nondum satis pacati perspicere non ualerent quantum ab  Apollinariana heresi distaret confessio, quod omnium capitulorum principium est, et quasi radix.

Atque hec causa uideri potest cur in ipso quoque concilio Chalcedonensi, quod quinto ab obitu Cyrilli anno celebratum est, de tertia epistola tacitum sit, etsi uidebatur tanto diligentius loquendum, quanto intolerabilius delirus ille monachus Eutyches Dioscorusque Ephesini latrocinii dux abuterentur.

Hic oritur questio quo tempore capitula Cyrilli probata sint et recepta ab Ecclesia, uelut canones fidei. Dum Mercatoris uerba quedam exponeremus, probata diximus in secunda synodo Romana, sed uelut in radice tantum, id est, qua parte non differunt, nisi forma tenus, a professione fidei in secundis Cyrilli litteris contenta. Sed quando recepta sunt ipsa per se et sua forma?

Sunt qui opinentur id contigisse, in ipsamet Ephesina  synodo, cui adessent Ecclesie Romane legati . Tria proferunt opinionis sue firmamenta, quod contradictorio, ut aiunt, iudicio Ioannes Antiochenus, qui propter capitula Cyrillum deponendum censuerat, damnatus sit; quod aliud dogmatis decretum synodus non fecerit, cum fecisse tamen aliquod tota credat Ecclesia. Quod Cyrillus , fidei sue rectitudini testimonium perhibuisse, et Romanam Ecclesiam, et sanctam quoque synodum ex uniuerso orbe congregatam, testetur. Quartum addi potest, quod Orientales obiecerint catholice synodo subscriptionem capitum, et Theodoretus ab uniuersis accepta queratur, Ibasque Osrohenis clericis negotium ea de re facessiuerit.

uerum non multum ponderis hec habent: nam, ut a postremo incipiam, Nestoriane partis homines multa mentiti sunt, et hoc maxime, quod catholici cum Apollinario sentirent; id uero apud ipsos idem erat, quod capitibus subscribere. Deinde, quod ait Cyrillus  imperatori scribens, de fide intellige dum est secundis litteris contenta, et in secunda Rome synodo probata, non item de capitibus post eiusmodi synodum confectis, ut aperte ostendimus. Tertio, decretum fidei nullum editum est in tota synodo, preter approbationem secunde Cyrilli epistole, et reiectionem opposite Nestorii, ut constat ex singulorum episcoporum sententia, totiusque actionis prime lectione, et concilii quarti quintiue historia, in quibus lecta dicitur secunda hec Cyrilli epistola, non item tertia. Denique, Ioannes Antiochenus contradictorio iudicio damnatus non est; qui enim potuisset homo, qui uadimonium contumaciter deseruit? Et ut esset, non idcirco tamen capitula forent recepta; sed reiecta potius preceps, iniuriosa, et illegitima auctoris capitum inauditi depositio.

Quando igitur primum uim canonum obtinuerunt? aliquando enim obtinuisse uidetur innuere Gregorius magnus, cum scribit in exemplaribus Ephesini concilii  Romanis atque Rauennensibus, nichil aliud contineri in definitione anathematis et reprobationis, nisi quod capitula beate memorie Cyrilli reprobant . uerum hic Gregorii locus nichil admodum conficit: id unum enim significat, in prefatis codicibus non contineri ullum anathema in eos qui assererent Ade animam in peccato non fuisse mortuam, sed solos tantum Cyrilli anathematismos: ex quo non uideo qua ratione concludatur recepta esse tunc temporis capitula ueluti canones fidei. Quamquam aliunde id confici non abnuerim, nempe ex eo quod quintum sextumque concilium tunc admissum esset, quo in utroque capitula recepta sunt.

Crediderim uero non egre, ea tempestate Acta Ephesina, que Rome Rauenneque haberentur, fuisse admodum mutila, nec aliud comprehendisse, quam quod Dionysius Exiguus in Latinum sermonem transtulit. Certe in codice Bellouacensi, quo usi sumus, nomine concilii Ephesini pauca hec, que in prefatione generali recensuimus, queque omnino reiecimus,  comprehenduntur.

Quis porro primus epistolam Cyrilli Latinitate donauerit, incertum adhuc esse non potest, cum Mercator, ante ipsum quoque concilium Ephesinum, anathematismos; non longo post tempore, epistolam in Latinum sermonem uerterit. Quare nichil habuit admodum cause Dionysius Exiguus  cur sexto seculo gloriaretur se epistolam synodicam sancti Cyrilli Alexandrini pontificis de Greco in Latinum eloquium transtulisse, quo tanti doctoris apostolica fides Grecis iamdudum bene comperta, sed ignorata Latinis hactenus, innotescat: ut Nestoriana labes euidenter agnoscatur ab hominibus, et pro sua malignitate merito respuatur, que sub pretextu fidei perfidiam insinuare non desinit, et furore Iudaico pariter et errore tranquillitatem catholice Ecclesie toto terrarum orbe diffuse turbare contendit. Nam ante Dionysium Mercator ex Greco in Latinum sermonem,  feruore catholice fidei incensus, Nestorii Cyrillique epistolas transferre curauerat, a fidelibus lingue sue fratribus cognoscendas .



uII. Synodus, que tertia Romana, iisdem consulibus, nonis Maii.

Postquam Nestorius litteris Ioannis Antiocheni monitus est allatum iri propediem epistolam Celestini, qua damnationis sententia in concilio Romano lata significaretur, nichil non molitus est, quo tantum malum capiti suo impendens auerteret, nec efficacius ullum presentiusque remedium putauit, quam si obtineret ab imperatore indici generalem synodum, cuius ad iudicium omnia deferrentur, interimque nemini quidquam attentare fas esset.

Id ab imperatore non egre obtinuit, quippe quem, tum suis artibus, tum aulicorum potentia flectere posset quam uellet in partem, et in istam presertim in  quam et monachorum impulsu, suaque Constantini magnique Theodosii, qui ex orbe toto synodos cegerant, emulatione inclinabat.

Scripsit ergo Theodosius euocatoriam sacram ad omnes maiorum sedium presules, qua prefatus, religionis et imperii eam esse cognationem, ut utrumque alterius successibus incrementa sumat. Reges Dei prouidentie hominumque sequestres, illius esse ministros, istorum ad uitam piam rectamque duces. Et ecclesiasticum statum tum demum futurum quem esse oportet, cum omnes omnium ordinum clerici, et neuo culpaque uacauerint, et concordia consensioneque iuncti fuerint .

Mox iubet, adesse metropolitas omnes Ephesi ad diem Pentecostes consequentis anni, et secum doctissimos quosque sue prouincie episcopos adducere; tum synodi cogende causas exponit, quo nimirum turbe, que ex multis dissidiis et concertationibus hinc inde enate sunt, secundum ecclesiasticos canones consopiantur;  et illa preterea que parum decenter hactenus admissa sunt corrigantur; et pietatis denique que in Deum est publiceque utilitatis firmitati consulatur.

Ad hec uetat ne ulla interim, ante sanctissimam coactam synodum, communemque eiusdem que de omnibus dabitur sententiam, fiat priuatim a QUIBUSCUMQUE innouatio. Tandem nullam se testatus absentie excusationem accepturum, omnes ad diem constitutum impigre adesse mandat.

Isthec sacra imperatoris, cum data sit Constantinopoli, Theodosio XIII ualentiniano III AA. coss. XIII. kalend. Decembris, Romam procul dubio deferri non potuit ante finem Decembris, aut etiam initium Ianuarii: hinc orta Celestino necessitas deliberandi, de mittendis Ephesum legatis, qui Romane Ecclesie sedisque apostolice locum tenerent. Quod cum de more fieri deberet in synodo, presertim cum ageretur de fide Occidentalis Ecclesie exponenda, episcopos cegit pontifex Romam, nec paruo numero, nec uicinis tantum  ex ciuitatibus: siquidem congregandus erat cetus qui merito dici posset Occidentalis totius Ecclesie synodus.

Huius qui mentionem faciat expresse nullum noui: subobscure facit Philippus presbyter Celestini locum tenens, cum ait, Orientalis et Occidentalis Ecclesie sacerdotes, per se, uel per suos legatos sacerdotali Ephesino consessui interesse .

Paulo clarius Cyrillus legatos interlocutus deposuisse Nestorium, supplentes locum sedis apostolice, totiusque synodi sanctissimorum Deoque dilectissimorum Occidentalium episcoporum .

Manifeste tota synodus Ephesina, Theodosio referens de legatorum aduentu . uestram, Christianissimi imperatores, erga pietatem curam et studium uniuersorum Deus gratum acceptumque habens, etiam sanctorum Occidentalium  episcoporum animos zelo, ut Christum contumelia affectum uindicarent, excitauit. Nam licet maximum itineris spatium uniuersam illam sanctissimorum episcoporum multitudinem ad nos peruenire prohibuerit; attamen illic simul congregati, Celestino sanctissimo piissimoque magne Rome episcopo presidente, etiam et nunc nostram de fide sententiam magno consensu predicarunt, eosque qui diuersa sentiunt, ab omni prorsus sacerdotii sorte graduque alienos esse definierunt. Et hec quidem etiam antequam sanctissima hec synodus conueniret, Celestinus sanctissimus magne Rome episcopus per litteras suas indicauerat, Cyrilloque sanctissimo, Deoque dilectissimo magne ciuitatis Alexandrine episcopo, ut suas uices subiret, commiserat. Sed et nunc denuo aliis etiam litteris sancte synodo, quam uestra maiestas in Ephesiorum metropoli conuenire precepit, hec significauit: misit autem has litteras per Arcadium et Proiectum sanctissimos episcopos, et Philippum religiosissimum presbyterum magne Rome, qui Celestini, sanctissimi Deoque dilectissimi episcopi presentiam  supplent. Quia ergo uiri isti, qui uenerunt, TOTIUS OCCIDENTALIS SANCTAE SYNODI sententiam nostre huic synodo per litteras exposuerunt, sensumque de fide et pietate nobis consonum declararunt, et eadem que nos, decreuerunt, tum per litteras, tum per ea que in mandatis acceperunt, que et in scriptis deposuerunt: necessario, quod officii ratio postulabat, de consensu illorum nobiscum ad maiestatem uestram retulimus, ut pietati uestre certo constet iudicium quod paulo ante a nobis exiit esse unam communemque totius terrarum orbis sententiam.

Hec uerba, siue presbyteri Philippi, siue Cyrilli, siue Patrum, neque commode, neque omnino intelligi possunt de secunda synodo Romana, in qua nichil certe potuit deliberari de mittendis ad ecumenicam synodum legatis, qui totius synodi Occidentalium episcoporum partes agerent, cum nondum ecumenica synodus indicta esset: nichil pariter potuit definiri de fide ab episcopis quos Deus imperatorum studium  confirmans, zelo succendisset, cum nondum imperatorum studium perspectum esset. Deinde uoces iste Cyrilli, etiamnum ab episcopis illis congregatis predicatam Orientis sententiam, an non clare demonstrant bis congregatos esse in synodum Occidentales? maxime cum consensio Occidentalium cum Orientalibus dicatur contineri mandatis, que legati a synodo Occidentalium accepissent.

Quid quod ex tribus legatis Philippus presbyter dicitur locum tenere Celestini pontificis, Arcadius et Proiectus episcopi legatione Occidentalis Ecclesie fungi. Fuit igitur Occidentalis Ecclesia in concilium collecta, quomodo enim alioquin legatos misisset?

Causa, locus et preses concilii manifeste constant ex iis que dicta sunt: de tempore uix ulla moueri potest controuersia; nam littere Celestini ex eo date uIII idus Maias, uel pridie, id est, nonis Maiis consignantur. Neque uero potuit cogi concilium ante id temporis: qua enim oratione factum esset, ut uel  sacra imperatoris deferretur Romam ante finem Decembris, atque etiam initium Ianuarii sequentis; aut tractoria pontificis ad remotiores Ecclesias perueniret, nisi idoneo tempore; uel episcopi Ecclesias suas desererent tempore Quadragesime, quo catechumenis ueteri more ad baptismum instituendis uacabant; aut breuius tempus quam trium hebdomadarum conficiendo itineri episcopis indulgeretur? Cum igitur hoc anno Pascha inciderit in diem 19 Aprilis, non potuit conuenire concilium nisi circa nonas Maias.

Incertum dixi antea quo numero episcopi; incertum quibus e ciuitatibus euocati sint: Actorum enim nichil admodum superest, quod certam opinionem faciat, sed quod tantum coniecture locum dare queat; numerum tamen oportet fuisse non exiguum, neque e uicinis tantum ciuitatibus collectum, cum synodus dicatur Occidentalis Ecclesie. Crediderim facile ex remotioribus quoque locis conuenisse presules, uelut  ex Insubria et Sicilia; idque uidentur nonnulla sanctorum Acta indicare.

Actum presertim de mittendis Ephesum legatis; quamquam et de fide tractatum credibile est, siue recognite fuerint precedentium duarum synodorum definitiones, siue iterum uocate ad examen Nestorii Cyrillique epistole, siue quo alio modo dici possit fides Occidentalis Ecclesie exposita, et mandatis que legatis darentur comprehensa.

Functi sunt legatione tres, Philippus presbyter, Arcadius et Proiectus episcopi, quibus additus est Siricius sancte catholice Ecclesie urbis Rome notarius.

Quid haberent in mandatis, intelligere licet, tum ex litteris Celestini, tum ex legatorum ad Patres Ephesinos sermonibus in concilio: id unum nempe, quoad res Nestorii, ut exsequerentur a Celestino iampridem statuta; alterum, quod ad synodum, ut decreta concilii confirmarent, ipsisque pondus apostolice auctoritatis adderent.

 Celestinus Pontifex : Direximus pro nostra sollicitudine sanctos fratres et consacerdotes nostros, unanimes nobis et probatissimos uiros Arcadium et Proiectum episcopos, et Philippum presbyterum nostrum, qui iis que aguntur intersint, et que a nobis antea statuta sunt exsequantur.

Philippus postulans sibi exhiberi que ante aduentum acta essent, causam reddit, quo iuxta beati pape nostri presentisque huius sancti cetus sententiam acta nos quoque CONFIRMEMUS.

Arcadius. Secuti formam Celestini sanctissimi pape apostolice sedis, qui nos dignatus est huius negotii EXSECUTORES SUOS mittere, etc.

Proiectus. Ego quoque, auctoritate legationis apostolice sedis una cum fratribus sententie EXSECUTOR existens, definio, etc.

Nihil Actorum superest, quod quidem sciam, preter epistolas tres summi Pontificis, quarum una est ad synodum ecumenicam, altera ad Theodosium imperatorem,  tertia ad Cyrillum. Priores due uIII idus Maias consignate leguntur, tertia nonis Maiis.

In prima Patres pontifex hortatur ad tuendam fidem concorditer, in eo presertim loco, ubi presens adesset Ioannes apostolus, diuinitatis Christi caritatisque singularis preco; tum legatos commendat.

In secunda, post laudatam Theodosii in fide catholica defendenda constantiam, ipsum obsecrat, sub diuini tamen obtestatione iudicii, ne quid turbide nouitati licere permittat, neue facultas aliqua his qui diuine maiestatis potentiam in humane dispensationis rationem arctare contendunt, quo perturbetur pax ecclesiastica, attribuatur; maiorem fidei causam debere esse quam regni; pro imperii salute geri quidquid pro quiete Ecclesie uel sancte religionis reuerentia laboratur.

Ex postrema discimus consultum fuisse Celestinum a Cyrillo, an recipiendus foret Nestorius, si sua dogmata damnaret; quoniam, post induciarum tempus emensum, uidebatur sententia dudum lata uim suam exercere. Respondet pontifex, sedis apostolice more,  numquam displicere Deo acceleratam in quoquo correctionem, cum omnem hominem uelit saluum fieri, et uenire ad scientiam ueritatis; studere se quieti catholice, studere pereuntis saluti, si tamen uoluerit egritudinem confiteri, etc.

Priusquam dicere desinam hac de synodo, obseruanda quedam reor de legatis Philippo presbytero et Arcadio ac Proiecto episcopis; sed de Philippo maxime.

1o Fuit ille Ecclesie apostolorum presbyter , uideturque Baronio , nec sane improbabiliter, is qui eiusdem nominis, ordinis, et muneris, ante annos tredecim Zosimi legatione functus est in Africa cum Faustino Potentine Ecclesie episcopo, et Aselo presbytero, ad negotium appellationum tractandum.

2o Etsi tres illi simul, singulique aliquando, sedis apostolice, seu Ecclesie Romane legati, supplentesque  locum sedis apostolice, totiusque synodi Occidentalium episcoporum nominentur; solus tamen Philippus nominatim dicitur Celestini locum tenere: dicitur uero, tum in relatione Patrum ad imperatorem de aduentu legatorum, tum in mandato quod ecumenica synodus suis ad Theodosium legatis dedit.

3o Sue conscius ille auctoritatis, de summi pontificis precellentia in concilio totius Ecclesie loquitur uerbis si que alia umquam amplissimis.

4o Legatorum primus sanctam synodum allocutus est : primus sententiam damnationis in Nestorium tulit, primus damnationi subscripsit .

5o Primus, atque extra prescriptum ab imperatore numerum legatorum sancte synodi, quorum tamen unus erat Arcadius, unus quoque Iuuenalis patriarcha, ad imperatorem profectus est .

6o Primus legatorum appellatur in mandato his uerbis: Philippo religiosissimo Deoque dilectissimo Celestini sanctissimi episcopi apostolice sedis maxime urbis locum tenenti, et religiosissimis episcopis, etc.  .

7o uidetur et ipse Maximianum, quicum in Ecclesia Romana meruerat, una cum Celestino Sixtoque eiusdem etatis tunc presbyteris, postea summis pontificibus, in thronum deiecti Nestorii euexisse. Unde Celestinus de Maximiano Romane Ecclesie alumno: Fert illi, ac si sui corporis parti, Romana testimonium, que hunc semper inter suos habuit, et numerauit, Ecclesia . Et alio in loco, cum clericos Constantinopolitane Ecclesie ad Maximianum colendum hortaretur: Audite ab eo que a maioribus nostris nobiscum positus frequenter audiuit. Nostro uobis ore loquitur collega, quia una fides necesse est uniter predicetur. Non hoc in eius persona alicuius testimonium mutuatur; a nobis datus est, qui est electus ex nostris, etc. .

8o Calumniam denique passus est a Nestorii patronis, qui eius nomine epistolam sparserunt in uulgus,  quasi diceret, Sixtum Celestini successorem egre tulisse Nestorii depositionem . Calumnie causam explicuimus , inter agendum de auctore librorum hypognosticon.

De aliis duobus legatis, Arcadio et Proiecto episcopis, hoc unum coniicere possumus, quod uiri fuerint docti pariter ac industrii, ut tante legationi pares essent; quod legati Occidentalis Ecclesie, sedisque apostolice dicti fuerint; quod denique Arcadius alterum uel ordinatione, uel etate precesserit.

Incerta est utriusque sedes ac patria. Nam quod Baronius suspicatur, Arcadium in Galliis sedem habuisse, Proiectum Forocornelii, inde euertitur, unde stabiliri posse uidetur. Ait enim illustrissimus scriptor; in litteris Celestini ad Galliarum episcopos, de sancto Augustino ab calumniatoribus defendendo, appellari nomen Arcadii inter eos quibus littere inscribuntur: at inde manifeste concluditur, alium esse Arcadium ad quem scripsit Celestinus, alium quem misit Ephesum; scribebat enim anno 431 ad Arcadium Galliarum  episcopum, quo tempore Arcadius legatus Ephesi uersabatur.

Affert deinde Baronius Petri Chrysologi sermonem in ordinatione Proiecti Forocorneliensis habitum, quo probet eiusdem nominis legatum forte Forocorneliensi Ecclesie prefuisse. uerum sermo quem laudat a Chrysologo iam episcopo dictus est, quippe qui ordinatione episcopi quem ipse consecraret. Atqui Petrus ipse Chrysologus ordinatus est a Sixto, qui Celestino successit anno 432; non potuit igitur concionem habere in ordinatione illius, qui ante annum 431 episcopus fuisset, ipsumque adeo tribus annis in cura pastorali antecessisset.

Occasione legatorum, dicendum breuiter de Petronio, quem a Theodosio ad Celestinum papam in causa Nestorii missum aiunt, litterasque imperatoris detulisse, quibus respondit pontifex se, ne heresis latius serperet, ecumenicam, ut moris esset, synodum indicturum.  Que synodus Ephesi prior sequenti anno celebrata est, frequenti ducentorum episcoporum conuentu. Si qua fides adhibenda esset scriptori eiusmodi Actorum, non impulsu Nestorii, sed odio, Theodosius procurasset cogendam synodum; non eam ipse indixisset, sed Celestinus; non eo tempore quo indicta est tulisset pontifex damnationis sententiam, sed ferendam synodo mandasset; non exsecutorem sententie Cyrillum constituisset, sed totam synodum. uerum nutat fides Actorum, quantumuis eam, interpolatis ueteribus monumentis, Sigonius firmare conatus sit; nam Nestorius ipse petitam a se synodum fatetur: unde et synodi petitor a Celestino dicitur. Legati sedis apostolice, ipseque imprimis studiosissimus pontificie dignitatis assertor Philippus, non a Celestino, sed ab imperatoribus indictum concilium testatus est; et eo tempore indictum est, quo sententia pontificis in Nestorium lata mandanda erat exsecutioni; et exsecutionem Cyrillo, non ecumenice synodo Celestinus commisit, ut ex litteris Nestorii, Celestinique et Actis  concilii aperte constat.



uIII. Synodus, que Ephesina ecumenica Flauio Antiocho, et Anicio Basso coss., seu post consulatum Theodosii XIII et ualentiniani III AA. mense Iunio, die 22, feria 2.

Cum ea que pertinent ad synodum Ephesinam tomum tertium recentioris collectionis Conciliorum fere totum teneant, in eoque distribuantur tres in partes omnia, siue que synodum precesserunt, siue que in ipsa gesta sunt, siue que subsecuta, donec pax Ecclesiarum coaluit, ne ego frustra sim, si preter prefationem historicam uelim aliquid amplius hac de synodo scribere; cum neque melius quidquam aliud, neque compendiosius ualeam. Quare addenda putaui dumtaxat duo, que forte lectori ingrata non accident: quid nempe de synodo Ephesina didicerimus primum a Mercatore, et quid inter legenda tum ueterum,  tum recentiorum scriptorum Opera de rebus Ephesinis obseruauerim, siue singulare quod discatur, siue contra certas aliunde regulas quod caueatur. Tertium addi poterat, synopsis scilicet eorum que ad synodum Ephesinam pertinent, ostendens que desunt in editionibus uulgatis, eaque supplens, et que perturbato ordine ponuntur suum in locum restituens. uerum id in fine prefationis prestitum est.



§ I. Quid de synodo Ephesina primum a Mercatore acceperimus.

Mercator suppeditat nobis, 1o quinque Nestorii sermones aduersus Pelagianos, tredecim de sua heresi, quibus se manifestam prodit heretici mens;

2o Excerpta Cyrilli ex Nestorii Operibus, longe ampliora Ephesinis;

3o Refutationem anathematismorum Nestorii, a nemine hactenus tentatam, et qua plurima continentur ad hunc usque diem ignota;

4o Refutationem quoque symboli a Theodoro Mopsuesteno  compositi, unde conuellitur opinio Facundi Hermianensis, aliorumque Nestorio id symbolum tribuentium;

5o Excerpta quedam ex Theodori libris de incarnatione, quibus totum uirus Nestoriane impietatis continetur;

6o Fragmenta librorum quinque a Theodoreto scriptorum aduersus sanctum Ephesinum concilium, unde multa elucescunt hactenus obscura;

7o Opusculum aduersus Eutherium Nestoriane factionis hominem, ex quo redarguitur Photius Theodoreto supponens alienos sermones;

8o Epistolam Theodoreti ad Nestorium, edita longe emendatiorem;

9o Eiusdem litteras ad diuersos, quibus suam prodit impatientiam pacis inter Ecclesias restitute;

10o Eiusdem quoque Cyrillo insultantis concionem, aut potius concionis particulam: unde populares  multe opiniones delentur, Mercatore facem preferente.

Docet preterea numerum Patrum qui Ephesi conuenerunt, hactenus incertum, tradit enim conuenisse ducentos septuaginta quatuor; deinde Theodoretum aduersus capitula Cyrilli scripsisse ante synodum, quod dubium fuerat in hunc usque diem; denique oblato suo commonitorio damnatos esse a Patribus Ephesinis Pelagianos episcopos.

Hec et alia Mercatori accepta referri debent; cuius etiam beneficio tolli potest perturbatio maxima Operum, que prima tertiaque parte concilii Ephesini in uulgatis editionibus reperitur. Quam facili autem negotio restitui possit ordo, post prefationem nostram historicam, nemo non aduertet, qui subiunctam prefationi synopsim legerit.

Obseruandum porro, acta, que secunda parte continentur, non esse integra, sed a sancto Cyrillo breuiata, pluribus omissis, que ad rem Nestorianam non spectarent. Acta se scripsisse innuit Cyrillus in  epistola ad Eulogium, suum Constantinopoli apocrisiarium. Offer, ait, magnificentissimo preposito duos libellos, quos ad illum misi; alterum contra Nestorii blasphemias scriptum; alterum Acta synodi contra Nestorium eiusdemque asseclas complectentem .

Omissa esse plura, uel id unum demonstrat, quod Leo magnus scribit , Iuuenalem in synodo Ephesina tentasse Palestine primatum per commentitia scripta sibi uindicare, cuiusmodi nichil in actis legitur.

Orientales schismatici queruntur suis ad imperatorem legatis quod aduersarii non cessarent, usque in presentem diem solitam exercere tyrannidem, eo quod nullam indignationem experti essent. Ubique enim illicitas depositiones in Ecclesias mittentes, turbare et clerum et plebem . De illis depositionibus altum in actis silentium.

 Huc afferat quispiam, quod est apud Gregorium magnum, de absolutis a cetu Orientalium Pelagianis, dictoque anathemate iis qui defenderent animam Ade per peccatum fuisse mortuam. Sed ostendimus Gregorio impositum fuisse a Ioanne Ieiunatore pro Ephesinis actis ad pontificem mittente gesta a Nestorio in sua synodo aduersus Manicheos, de qua disseruimus in notis ad epistolam secundam Nestorii ad sanctum Cyrillum.



§ II. Que in singulis scriptoribus historie synodi Ephesine obseruata sint.

Synodi Ephesine historiam scripserunt e ueteribus Socrates , Euagrius Epiphaniensis , Liberatus diaconus , Theophanes , Nicephorus Callistus . E recentioribus, Baronius , editores Conciliorum, Petauius  et Christianus Lupus . In singulis annotaui quid eximium et  singulare attulerint, et quid contra mihi uisi sint, oppositum certis aliunde rationibus tradere.


De Socrate scholastico Constantinopolitano.

Preter ea que communiter apud omnes occurrunt, eximia sunt, 1o in uetustis exemplaribus Grecis idem positum fuisse, quod in uersione uulgata . Id ualet ad uulgate auctoritatem firmandam, et Grecorum codicum nuperos laudatores arguendos.

2o Sepissime Nestorium aduersus Deiparam sermonem fecisse: et distantiam ipsius a Paulo Samosateno ac Photino ex concionibus quas habuit, patere. Hec fidem conciliant sermonibus Nestorii a Mercatore in Latinum sermonem uersis: nam et in illis frequenter Nestorius contra Deiparam disputat, et suam, ut loquitur, a Paulo Photinoque distantiam ostendere nititur in ea concione quam commotissimam acceptis a Celestino Cyrilloque litteris habuit.

 3o In Oasi uixisse adhuc Nestorium, cum ista Socrates memorie mandaret, id est, anno 439, quo usque historiam a Constantino magno ad XuII Theodosii consulatum spatio 140 annorum perduxit.

Digna sunt ista que obseruentur: cetera fere omnia perturbate, aut etiam falso, ne dicam inscite, ab homine forensi res theologicas tractante proferuntur.

Scribit 1o Nestorium cum Paulo Samosateno et Photino non asseruisse Christum merum esse hominem, sed uerbo tantum a catholicis differre, et a sola uoce , propter inscitiam et ueterum negligentiam, abhorruisse. Quam sit alienum istud a uero, demonstrat tota precedens dissertatio.

2o Nestorium post celebrem illam blasphemiam: Eum qui menstruis spatiis adoleuerit Deum non appellauero, recessisse ab episcoporum cetu. Repugnat Actis Ephesinis: nam a Theodoto Ancyre episcopo relatum istud est actione 1, uelut dictum a Nestorio tribus ante diebus quam Patres cetum habuissent.

 3o Die uigesima octaua Iunii damnatum fuisse Nestorium a Cyrilliane partis antistitibus; et uicissim a Nestoriane partis episcopis, ante aduentum Ioannis Antiocheni, Cyrillum esse depositum. Utrumque manifeste Actis pugnat; nam et Nestorium Patres die 22, et Cyrillum Ioannes, qua die primum aduenit tumultuario concilio deposuit.

4o Ioannem Ephesi quidem Cyrillo succensuisse, sed non prius quam Antiochiam reuertisset, exauctorasse. Id totum falsi reuincitur Actis conciliabuli Orientalium.

5o Denique ambos episcopos, reconciliata amicitia, sibi mutuo sedes restituisse. Atqui conditiones pacis tres erant dumtaxat, damnatio dogmatum Nestorii, consensio in eius depositionem, et consensio item in ordinationem Maximiani, ut ex litteris Cyrilli, Ioannis et Theodoreti manifestum est.


De Euagrio scholastico Epiphaniensi.

 Euagrio debemus conseruatam Theoduli epistolam de rebus Nestorii post depositionem; eam uero sin minus in partes discerpsisset, sed integram inseruisset historie, maiorem procul dubio iniisset a posteris gratiam.

Multa ex Socrate accepit, plura ex Actis synodi, non pauca tamen de suo addidit, que ueritati, et illi quidem certis testimoniis comprobate, pugnent.

1o Scribit Nestorium cum Antiochia Constantinopolim pergeret, Theodorem in urbe Mopsuestie conuenisse, auditaque illius doctrina, a uera pietate desciuisse. Id repugnat litteris Ioannis Antiocheni ad Nestorium de Theodoro scribentis, uelut de communi magistro olim ipsis audito.

2o Innuit, aut etiam declarat, a Nestorio prius acceptas esse Celestini Cyrillique litteras, quam postulasset ab imperatore concilii indictionem. Atqui synodus indicta est die 19 Nouembris, qua consignatur sacra; accepte uero littere Celestini die 8 Decembris consequentis, ut ostendit Marius Mercator.

 3o Excusat Ioannis Antiocheni moras in uia, quasi non de industria fuerint, sed necessitate facte. uerum tamen a , id est, hoc ipso anno, a die 27 Aprilis ad diem 21 Iulii, quinquaginta quinque dies interfluxerunt, nec ullus diecesis Antiochene episcopus Epheso distabat, ipso teste Euagrio, immo et Ioanne, paulo amplius quadraginta mansionibus, siue itineris diebus.

4o Affirmat ab omnibus utriusque patris episcopis in unum coactis acceptos esse Cyrilli Memnonisque libellos, uocatumque et excommunicatum Ioannem cum suis. Aperte Acta reclamant; et ut non reclamarent, pugnantia certe loquitur: quomodo enim omnes in unum coiuerint utriusque partis antistites, et Ioannis tamen sacerdotes ueluti contumaces abstenti sint?

5o Denique redintegratam ponit amicitiam Cyrillum inter et Ioannem, antequam Paulus Emesenus  Alexandriam adueniret. Id uero indubitatis monumentis falsitatis arguitur, cum pacis ipse Paulus sequester fuerit, idque mutue Ioannis et Cyrilli littere loquantur .


De Liberato diacono Ecclesie Carthaginensis, in Breuiario cause Nestorianorum et Eutychianorum, capitibus decem prioribus.

Liberatus diaconus Ecclesie Carthaginensis, trium capitulorum defensor, cuncta que prosecutus est in Breuiario heresis Nestoriane, accepisse se scribit. partim a Socrate, partim ex Actis conciliorum, Patrumque epistolis. Optandum esset ut tam sincera tamque ordinata tradidisset quam acceperat ex Actis conciliorum, Patrumque catholice partis epistolis, minus a ueritate discessisset quod fecit non semel; minusque in ordinem peccasset, quod sepe: certe non prodidisset suam in Nestorianarum partium homines animi propensionem.

Habet tamen hoc in opere que conducant ad  emendanda quedam ueterum scriptorum, atque etiam illustranda que pertinent ad historiam Nestorianam, immo et restituenda in ordinem que in tertia potissimum parte concilii Ephesini perturbate congeruntur.

1. Cum scripsisset , Nestorium in eo differre a Samosateno, quod Nestorius confitens existentiam Diuinitatis Filii Dei, Christum purum hominem tradidit, conceptum atque formatum, et postea in Deum prouectum, hoc est, hominem deificatum, et non uerbum carnem factum, et habitasse in nobis. Ostendit fontem unde id hauserit: Propterea in epitoma Chronicorum Lucentius hoc ponit, et dicit: »Felice et Tauro consulibus, Nestorius Constantinopolitanus episcopus nouum Ecclesiis molitur errorem inducere, predicans Christum ex Maria hominem tantum, non etiam Deum natum; eique Diuinitatem collatam esse pro merito, dicit.«

Peccat quidem, cum errorem Leporii Nestorio tribuit; sed utile quiddam simul tradit, cum Lucentium  auctorem appellat annotationis tribute Prospero, unaque docet secundam partem Chronicorum, que uulgo Prosperi nomine inscribuntur, aliud nichil esse quam continuationem a Lucentio additam: atque ita ostendit qua ratione depelli possit a Prospero, magne eruditionis eximiique iudicii uiro, infinita prope , temporumque confusio, que in hoc toto additamento pene continua est. Fuit autem Lucentius episcopus Asculanus, unus de quatuor legatis a sancto Leone ad synodum Chalcedonensem missus, qui epitomen ad ann. 455 perduxit. Sed hec alias.

2. Refert, post orationem a Paulo Emeseno habitam in Ecclesia Alexandrina, de duabus Christi naturis in una persona , ad illa uerba Ioannis: uerbum caro factum est, et habitauit in nobis ; Cyrillum tractantis sermonem de more excepisse, et inter cetera dixisse: Quid de his clarius dici potest? Qua indigent hec explanatione? Nos  docuit, quia aliud quidem est qui inhabitat, et aliud qui inhabitatur; et aliud natura humana, aliud diuina. Et cum sermonem concluderet, repetiisse uerba Emeseni: Conspice, inquit, Ioannem duas naturas predicantem, et unum Christum: duas naturas Unigeniti, et unam personam. Etenim quando dixit: Et habitauit in nobis; et duas naturas predicauit; tunc addidit hec: Et uidimus gloriam eius, gloriam tamquam Unigeniti a Patre, plenum gratia et ueritate. Quibus relatis Liberatus: Hec, inquit, Cyrillus Paulo presente tractauit, et Alexandrinam docuit Ecclesiam ita de Christo credere sicut Paulo dudum tractante didicerat.

Hinc colligere est, post utrumque Emeseni sermonem, duos enim habuit, uerba fecisse sanctum Cyrillum; et ista quidem mox relata post secundum; que uero in tertia parte concilii Ephesini  habentur, post primum. Nam in primo sententia  Ioannis tractata non est, est autem copiose in secundo. Corrigenda est igitur uulgata Conciliorum editio, et prime Emeseni homilie subiiciendus sermo Cyrilli, qui post secundam positus est; secunde uero, fragmentum a Liberato seruatum.

3. Refert etiam particulam epistole, qua Ioannes Antiochenus imperatoris litteris per Aristolaum tribunum allatis respondet, cuiusque meminit Theodoretus in epistola ad Himerium : Propter illa ipsius capitula fidem meam Cyrillo dirigam, quam si suscipiens subscripserit, communicabo ei, alioqui pacificus cum eo esse non potero. Ex ea uero multa colligi possunt, que locis alioqui, uel obscuris lucem, uel dubiis fidem faciant, de quibus uide notas ad epistolam hanc Theodoreti.

Iam uero contra indubitata aliorum testimonia quam multa scripsit! quam multa contra rationem temporum! Id omitto dicere, quod legitur de ordinatione Nestorii, quam contigisse tradit primo die Aprilis, cum acciderit decimo; potest enim esse uitium  notarii, qui cum reperisset in libro unde exscribebat, die 10 Aprilis, scripserit die 1 Aprilis.

Suo certe uitio ait , 1o epistolam Ioannis ad Nestorium scriptam esse antequam Cyrillus ad Celestinum daret litteras de rebus Nestorii. Constat enim Cyrillum pontifici primum de rebus Nestorii, tum pontificem Nestorio et Ioanni, et tandem Ioannem acceptis Celestini Cyrillique litteris Nestorio scripsisse. Hinc Celestinus ad Nestorium: Sancti fratris et cepiscopi mei Cyrilli probatissimi sacerdotis, per filium meum Possidonium diaconum, talia de te scripta suscepimus, quibus his qui de tua ordinatione detulerant periisse suum testimonium doleremus.

Hinc etiam ad eumdem Ioannes: Clerici Alexandrini diuersas de tua pietate litteras magno ad nos studio pertulerunt; unas quidem piissimi episcopi Celestini, reliquas omnes sanctissimi episcopi Cyrilli. Harum autem exempla mittens, caritatem tuam obnixe rogatam cupio, ut ita eas legat, etc.

2o Sacram ab imperatore ad Cyrillum missam esse  rogatu Nestorii , post acceptas a Nestorio Cyrilli litteras, quibus duodecim capitula subiungebantur. Atqui precessit tribus fere hebdomadis: nam sacra consignatur XIII kalendas Decembris; littere uero accepte sunt uII idus Decembris.

3o Post scriptam Cyrillo sacram unam, missam ad uniuersos episcopos aliam esse, qua uocarentur Ephesum ad concilium. uerumtamen in illa fit istius mentio: Tuam quoque reuerentiam ad tempus, quod aliis litteris ad uniuersos metropolitanos missis significatur, presto adesse oportebit .

4o Celestinum epistola, cuius initium est: Tristitie nostre sanctitatis uestre littere, etc., Cyrillo uicem suam dedisse in concilio obeundam. Atqui epistola Celestini sanctionem synodi indicem tribus mensibus precessit: consignatur enim III idus Augusti eiusdem anni, nec Romam nuntii de synodo indicta uenerunt ante mensem Decembrem, eumque inclinantem, quo tempore Nestorius ea de re Celestinum primo  certiorem fecit. Placuit uero piissimis imperatoribus, Domino adiuuante, etiam synodum inexcusabiliter totius orbis terrarum indicere, propter inquisitionem aliarum rerum ecclesiasticarum: nam dubitationem uerborum non estimo habituram inquisitionem difficilem, nec impedimento esse futuram ad tractatum Diuinitatis Domini Iesu.

5o Ioannem Antiochenum biduo post depositum a concilio Nestorium uenisse Ephesum, pugnat relationi Candidiani comitis ad Ioannem et eius synodum : Cum ante quinque proximos dies reuerendissimus episcopus Cyrillus, ac Memnon huius ciuitatis episcopus, et qui cum ipsis sunt reuerendissimi episcopi in sancta Ecclesia conuenissent, a me prohibiti sunt ne contra dominorum nostrorum et piissimorum imperatorum decreta inter se consessum facerent, atque moniti ut omnium uestrum aduentum exspectarent; illi autem ut sacram prelegerem efflagitarunt: cum  uero id recusarem propter sanctitatis tue absentiam, etc. Retulit uero Candidianus eo ipso die quo Ioannes aduenit : Nam simul atque Ephesum ingressus est, antequam puluerem ex itinere contractum excussisset, antequam se ueste exuisset, congregatis quibusdam qui cum Nestorio recesserant, et blasphema uerba in suum caput loquebantur, et glorie Christi tantum non illudebant, ac ueluti collecto collegio hominum circiter triginta numero, qui nomen habebant episcoporum, etc.

6o Orientales suam in Cyrillum et Memnonem sententiam publicasse, proposito programmate, ante aduentum legatorum Occidentalis Ecclesie. Id Actorum Ephesinorum fidei aduersatur. Nam legati aduenerant die nona Iulii, postridie enim auditi sunt in synodo, cum haberetur actio secunda. Nihildum uero tunc temporis de sententia schismaticorum in Cyrillum et Memnonem rescitum erat: namque ubi primum rumore uulgi de hac ipsa sententia Cyrillus et Memnon acceperunt, obtulerunt libellos sancte synodo die  decima sexta Iulii: eadem die uocatus semel atque iterum Ioannes cum suis, ut facti rationem redderet, antequam tertio citaretur, sententiam, depositionis quidem in Cyrillum et Memnonem, excommunicationis uero in totam synodum, affixa parietibus theatri charta publicauit. Sic enim actione quinta interlocutus Cyrillus est: uestra pietas omnia gerens per reuerendissimos religiosissimosque episcopos prima et secunda citatione uocauit eos, quemadmodum fides Actorum continet. Illi uero cum temeritatem suam nullis rationibus tueri, nec ullas iuste excusationis uias inuenire possent, rem fedam et circulatoribus ac circumforaneis dignam commiserunt. Cum enim, si quid magne huic synodo palam facere uoluissent, illos potius accedere modeste et cum decoro, quod Christianos homines decet, coram exponere que conueniunt responsaque audire oportuisset; ac profecto nichil obsturet quominus id illis facere licuerit , chartulam  arrogantia inscitiaque plenam concinnantes, eaque publice proposita, totam hanc ciuitatem, non tam ad tumultuationem quam ad inconsulte temeritatis ipsorum condemnationem condemnarunt.

Manifesta porro apparet causa cur tunc temporis publicauerint schismatici suppressam decem et septem diebus sententiam; ipsorum enim intererat desertum uadimonium probare apud populum, ne a tumultuante male haberentur. Probabant uero hac publicatione, cum a iudicibus nulla auctoritate pollentibus, quippe excommunicatis, citari se ad iudicium ostenderent: sed cur programmate sententiam publicarunt, et non canonico more, per exsecutores ecclesiasticos? ut, quam aliis facerent, per suos milites ad Ioannis domum excubantes, uiolentiam, eam sibi inferri mentirentur, atque ita prohiberi secundum canones agere; maxime cum chartam quam archidiaconus Ioannis nomine synodi Orientalium obtulisset, ab episcopis Ioannem tertio citantibus repudiatam causari possent.

7o Scripsisse, post solutam synodum et ordinatum  Maximianum, episcopos e Constantinopoli Cyrillo, quia amicitiarum modum et pacem Ecclesiarum non aliter fieri conueniret, nisi omnia que ab eo in causa scripta epistolis et tomis et libris euacuarentur . uerum Cyrillus id ab Acacio Berensi et Orientalibus postulatum refert : Imperator ergo ad se accersens reuerendissimum pientissimumque Ecclesie Constantinopolitane episcopum Maximianum, ac alios non paucos, qui pro tempore ibidem comperiebantur, serio cum illis consultabat quonam pacto Ecclesiarum dissidium e medio tolli, diuinorumque mysteriorum ministri ad concordiam et pacem possent redigi. Illi uero non aliter umquam id fieri posse, neque prius illos de quibus agebatur in concordiam uenturos aiebant, quam unanimitatis et consone fidei uinculum iis prefulgeret, et quasi preferretur: et oportere  aiebant ut pientissimus Ioannes Antiochenus anathematizaret Nestorii dogmata, ac scripto illius depositionem approbaret. Episcopum uero Alexandrinum priuatas offensiones obliuioni traditurum, et contumelias, licet ee grauissime ac maxime exstitissent, quas Ephesi perpessus fuerat, propter caritatem nichili facturum. Cum itaque religiosissimus imperator iis assentiret, magnamque ex eo consilio uoluptatem caperet, missus est, qui hoc ipsum perficeret, dominus meus preclarissimus tribunus et notarius Aristolaus. Posteaquam uero Orientalibus regium decretum expositum est, et tamquam factum ex eorum episcoporum sententia qui Constantinopoli aderant, consilio nescio quo, apud sanctissimum piissimumque Berensem episcopum Acacium congressi, scribi ad me curarunt conuentionis modum, id est, sanctarum Ecclesiarum pacis, nisi eo modo quem ipsi prescriberent fieri non debere. Erat autem ea petitio grauis ac molesta; uolebant enim ea omnia aboleri que uel epistolis, uel tomis, uel libris euulgaueram: at soli fidei que a sanctis Patribus nostris Nicee edita  fuerat consentire.

8o A Ioanne collectam fuisse synodum Antiochie, propter negotium pacis: Bere apud Acacium congregatam tradit Cyrillus loco mox citato , tradit et Mercator in prefatione epistole Theodoreti ad Andream Samosatenum.

9o Cyrillum, post pacem initam, respondisse Theodoreto capitula reprehendenti, suaque capitula exposuisse , atque ita pacem et unitatem Ecclesiis redditam. Locus integer exscribendus uidetur: Hec sunt, que Cyrillus scripsit in defensionem Orientalium episcoporum pro duabus unius Christi naturis, quam quicumque tunc minime receperunt, hos esse puto auctores Acephalorum, qui neque Cyrillum habent caput, neque quem sequantur ostendunt. Tunc et Euoptius Ptolemaidis Pentapoleos regionis episcopus accipiens exemplar litterarum Theodoreti, qui scripserat contra duodecim capitula Cyrilli, direxit illud Cyrillo, ut responderet ad ea, et sua capitula exponeret: quod  gratissime suscipiens Cyrillus, fecit interpretationem capitulorum suorum, duodecim addens expositiones, quo uideretur plenam pro eis reddere rationem. Itaque Cyrillo suscipiente et defendente fidem Orientalium episcoporum et sua capitula exponente, pax et unitas Ecclesiis reddita est. Repugnat Cyrillus, qui nullam damnati Nestorii mentionem facit in tribus apologeticis quos pro capitulis composuit, facturus utique, sin minus et duos ante synodum scripsisset, et tertium, ut diximus in prefatione, cum in custodia teneretur, penderetque adhuc sua Nestoriique causa, propter sanctionem principis gesta quelibet suspendentis, donec de re tota diligentius cognosceret et statueret. Quod uero duos ante synodum scripserit, aduersus Andream scilicet ac Theodoretum, hinc apertum est, quod responsum fuerit prius Andree, tum Theodoreto, uelut homini nondum noto. Qua uero potuit ratione post synodum ignotus esse Theodoretus Cyrillo, cum fuerit conciliabuli quasi mens atque ingenium?

 10o Denique, ne diutius moram ponam in rebus Liberati curiosius scrutandis, omitto plura leuioris momenti, unumque istud addo, Liberatum pre incogitantia id quod in codice Socratis reperit ab aliquo annotatum, uel ex margine in textum translatum, accepisse uelut a Socrate scriptum, quem oportuisset pugnare secum intolerabili amentia; negat enim annotator Nestorium dixisse Christum esse Deum; affirmat Socrates.

Locus uidetur exscribendus, quia pluribus occasionem prebuit ut Nicephoro, Euagrio, etc., errandi cum Liberato; sic igitur se habet: Socrates in libro Ecclesiastice Historie dirimit Nestorium a Paulo, eorumque differentiam sic ponit: »Apparet, inquit, Nestorium ignorasse lectiones antiquorum, quapropter, ut dixi, in sermone solo moratus est.«  Nam quia purum hominem non dicit Christum, sicut Photinus, etc.


De Theophane Cerameo in Chronographia.

Quinque tradidit Theophanes a prioribus historicis pretermissa. Primum, ab Eusebio tunc reprehensum fuisse Nestorium, cum nemo hactenus ausus esset arguere antistitem urbis regie, aule gratiosum, et nichil non ualentem aggredi potentum ope. Ab historicis prioribus dixi, nam Leontius Byzantinus iampridem illud tradiderat . Alterum, hunc ipsum Eusebium Anastasio presbytero anathema dicenti defensoribus  restitisse. Tertium, a Proclo dictam esse, presidente in Ecclesia Nestorio, panegyricam de uirgine Deipara orationem. Quartum, eam ipsam orationem habitam , aliquo die festo solemniore, nempe annuntiate uirginis, ut diximus in notis ad orationem. Postremum, a Nonno Edesse episcopo scriptum Ioanni Antiocheno in hec uerba: Expurga Ecclesiam, uir Dei, a Nestorii zizaniis, et eorum perfidia. Unde intelligimus, Nonno Rabbulam, Rabbule Ibam successisse in sedem Edessenam.

At non quinque tantum peccauit. Nam 1o ordinationem Nestorii refert ad annum Christi 423, Ioannis Antiocheni 8, sancti Praylii Hierosolymitani 13, Celestini summi pontificis 7; que omnia procul absunt a uero, undecumque tandem anni initium Theophanes sumpserit, siue a Septembri, ut reuera sumpsit; siue a Ianuario, ut alii solent. Nam secundum unanimem omnium sententiam ordinatus est Nestorius Tauro et Felice coss., atque ita anno Christi 428, siquidem  successit in sedem Constantinopolitanam Sisinnio uita functo sub finem ann. 427. Deinde Ioannes Antiochie episcopus suffectus est in locum Theodoti, qui ann. 428 uiuere desiit, teste Theodoreto . Certe Acacius Berensis ad Cyrillum rescribens, ann. 430, Ioannem ait recens ordinatum . Postea Praylius post Ioannem Hierosolymitanam Ecclesiam rexit; Ioannes uero diem suum obiit ann. 416, immo Praylius iam cesserat Iuuenali moriens sedem urbis sancte ante ann. 428, ut ex eodem Theodoreto constat , recensente Iuuenalem cum Sisinnio. Denique Celestinus tenere cepit sedem apostolicam Bonifacii obitu uacantem die 3 Nouembris ann. 423, atque adeo non precessit septem annis Nestorium die 10 Aprilis ann. 428 in sede urbis regie collocatum.

2o Scribit Celestinum dedisse litteras de causa Nestorii ad Ioannem Antiochenum et Praylium simul Hierosolymitanum: repugnant scribenti Celestinus ipse et Cyrillus; ille enim, missis per Possidonium ad  Cyrillum de Ioanne et Iuuenali litteris: Eadem hec, inquit , ad sanctos quoque fratres et cepiscopos nostros Ioannem, Rufum, Iuuenalem et Flauianum perscripsimus; iste uero ad Iuuenalem de illis ipsis Celestini litteris: Cum reuerendissimus, ait, piissimusque Romane Ecclesie episcopus Celestinus comperta de eo scripserit, ipsasque litteras ad me dederit; equidem illas uicissim ad te mittendas existimaui, etc.

3o Tradit Cyrillum, post acceptas ab imperatore litteras, quibus increparetur, scripsisse de recta fide ad Theodosium, et ad reginas sorores, quo se purgaret. Atqui littere imperatoris falsitatis conuincunt Theophanem: nam in iis uitio uertit Theodosius Cyrillo, quod alio ad se, alio ad Pulcheriam opere directo tentare uoluisset concordiam regie domus, fratremque cum sorore componere, nisi aliquod inter nos dissidium esse putasses, aut certe aliquid eiusmodi  ex litteris tuis oriturum sperasses, cur, obsecro, alia priuatim ad nos, et ad Eudoxiam religiosissimam coniugem meam; alia uero ad Pulcheriam sororem meam augustam, eamdemque pietatis studiosissimam, perscripsisses ?

4o Ait Celestinum excusasse absentiam, ob labores hiemali tempestate in mari tolerandos: at excusatio neque per se ipsa idonea est, cum uerna tempestate iter conficiendum esset, eaque affecta, siquidem ad Pentecostem condictum erat, id est, ad diem septimum Iunii; neque uera, cum a summo pontifice per legatos afferatur alia, nempe iam non agi de ferenda sententia, quod auctoritatis est; sed de exsecutioni mandanda, quod obsequii potius .

5o uult synodum inchoatam esse die 20 Iunii, elapsis a condicto termino diebus sexdecim. Quomodo uero hec coherent, tum sibi, tum Actis concilii? nam condictus terminus fuit dies Dominicus Pentecostes, qui incidit in septimum Iunii, ut certa ratione temporum  constat; Acta uero aperte loquuntur initium synodo factum die 22 Iunii, et uero fieri debuit, cum in eam diem inciderit feria secunda, qua solemne erat dare initium synodis.

6o Historiam, si tamen historia sit et non fabula, de inchoatione synodi, texit hunc in modum: Die itaque Iunii mensis uigesima celebrari cepit concilium, Nestorio, Cyrillo et Praylio conuentui presidentibus, Cyrillo uero Romani pontificis locum obtinente, cunctisque de theologia sermonem facientibus, Nestorius magna arrogantia dixit: »Non ego eum qui bimestris aut trimestris fuerit Deum appellauero, quapropter mundus sum a uestro omnium sanguine, neque postmodum ad uos ueniam.« Cum dicto exiuit sex comitantibus episcopis, qui ipsius sententie adherebant: Cyrilli sequaces, postridie congregati, tres episcopos miserunt qui Nestorium uocarent, etc. Nam cuncta hec Actis concilii pugnant , ex quibus nempe constat, ceptam synodum die 22 Iunii; ad  eam non uenisse umquam Nestorium, multo minus in ea presedisse; blasphemiam a Nestorio prolatam in familiari congressu cum Acacio Melitenensi, et Theodoto Ancyrano; eos exiisse Nestorii hospitio sacrilegam uocem exsecratos.

Hic oritur questio soluenda obiter, qui factum sit ut cum synodus haberi ceperit die 22 Iunii, episcopi tamen ea ipsa die ad synodum retulerint se pridie ad uocandum Nestorium missos esse, utique a synodo; erat igitur pridie iam collecta. uerum cum dies uigesima prima Dominica fuerit, conuenisse ad synaxim Patres oportuit: unde cum abesset Nestorius, a quatuor episcopis inuitatum quidem uenire ad crastinam synodum, non citatum iure, quippe cum festus esset dies, nec adhuc episcopi legitimum fecissent initium concilii: unde factum ut secundum canones postmodum tertio uocatus sit, cum uocatio prima non haberet uim canonici processus, sed admonitionis tantum atque inuitationis.

7o Narrat Ioannem Antiochenum cum suis tertio  post ceptam synodum die aduenisse: quo errore posteriores alios implicuit, contra manifestum Cyrilli testimonium antea relatum.

8o Narrat pariter Nestorium cum Ioanne aliisque schismaticis consedisse, cum in Cyrillum et Memnonem sententia depositionis ferretur: atqui istud nulla Acta continent, immo silentio suo contradicunt. Et uero Ioannis synodus Nestorium non restituit; neque enim poterat, cum minor esset ea a qua deiectus fuerat; neque si potuisset, siuisset tamen Ioannes, quippe ambiens principatum synodi, cui cupiditati obstitisset Nestorius, priuilegio sue sedis, que a Constantinopolitano concilio secunda post Romanam constituta fuerat.

9o De Theodoreto capitula Cyrilli arguente, et de Cyrillo Theodoretum confutante, loquitur perinde ac si reprehensio illius, et istius responsio, synodi tempore confecta sit. Quibus contradicit Theodoretus: Priusquam  conuentus apud Ephesum celebraretur, duodecim capitulis strictim aperteque restitimus, ut prescius horum fieret intellectus etiam rudiorum et rationis expertium, etc. .

10o Ait ab Orientalibus ad suas Ecclesias redeuntibus abductum secum Nestorium. uerum recesserat Epheso, priusquam legati uenirent Chalcedonem.

11o Scribit pacem Ecclesiis redditam, conuenientibus Cyrillo et Ioanne, iussu imperatoris, post deportatum in Oasim Nestorium, quarto ab exauctoratione anno. uerumtamen pax reconciliata est, ut certis temporum notis constat, altero post Ephesinam synodum anno. Nihil hoc auctore perturbatius.


De Nicephoro Callisto, libro XIu Historie, a cap. 32 ad 37.

Nicephorus omnia fere sumpsit ex Socrate, cuius uerba exscribit, appellato etiam nomine; sumpsit pariter ex Euagrio et Theophane, quos ne nominat quidem,  cum tamen eorum scriptis utatur, seruata quoque prima loquentis persona, quod admirationem mouere potest. Quare que de tribus illis scriptoribus obseruata sunt, huc etiam spectant, eadem nimirum Nicephoro cum suis magistris, aut bene sentiente, aut peccante.

Proprium nichilominus peccatum ipsius est, quo synodum Ephesinam asserit  quadragesimo primo post secundam anno habitam: quinquaginta enim inter utramque anni intercesserunt, cum secunda coierit anno 381, Ephesina anno 431.

Proprium et istud, Orientales tertium annum ab Ephesina synodo per uim retinuisse Nestorium in episcopatu; nequidem enim ante pacem Ioannes cum suis eum episcopi loco habuit.

Affert tamen duo ad historiam conducentia. Primum , de synodi Alexandrine decretis ad Celestinum summum pontificem missis, quod argumentati sumus inter agendum de secunda synodo Alexandrina. Alterum , de Euthymii magni illius sanctique  uiri mandato, quo Petrum Saracenorum episcopum iussit adherere Cyrillo Alexandrino, et Acacio Melitenensi, tamquam columnis et apicibus recte fidei: id accepit a Cyrillo monacho, qui uitam Euthymii conscripsit.


De illustrissimo Annalium scriptore cardinale Baronio, et aliis recentioribus, etc.

Illustrissimus Annalium scriptor de rebus Nestorii, eo quo solet iudicio, eaque doctrina et diligentia scripsit, ut si cuncta que a ueteribus dicta, uel diligenter collegit, uel feliciter emendauit, uel subtiliter coniecit, afferri deberent, tota fere quinque annorum historia exscribenda esset. Sunt tamen nonnulla in quibus ut maxime uelim, propter reuerentiam tanti uiri non possim tamen assentiri, siue propter tarditatem ingenii, siue quia uidentur mihi certis quibusdam preiudiciis, aut pugnare, aut nonnisi difficulter conciliari. Ea uero hic proponenda puto, et cum pugnantibus argumentis  conferenda, ut quam patior hac in parte difficultatem doctioribus ostendam.

Atque ut omittam dicere de iis que ad annum 428  referuntur, siue de Nestorio secundum naturam Samosateni nepote, que opinio nata est ex Suide uerbis alieno sensu acceptis; siue de origine heresis Nestoriane ex Pelagiana de meritis nature, qui error Leporii Nestorio affictus a Cassiano , indeque populariter creditus; siue de Nestorii quadam historia , tributa Theodoreto Cyrensi ; siue de obtestatione Eusebii aduersus Nestorium Cyrillo supposita .

Asserit ad annum 429 illustrissimus cardinalis, litteras a Nestorio datas esse ad Aegypti monachos , quibus ipsorum fidem tentaret: id uero neque Cyrillus testatur , neque ullus ueterum scriptorum. Quin potius cuncti communiter tradunt ad  monachos peruenisse exegeses Nestorii, easque a nonnullis circumlatas, ad simpliciorum animos fallendos.

Asserit deinde epistolam ad monachos a Cyrillo scriptam esse priusquam a Nestorio proderetur heresis : atqui tota est illa in primo sermone Nestorii, immo et secundo refellendo, ut ex ipsa epistole sermonumque collatione constat. uerum neutrum sermonem illustrissimus cardinalis uidere potuerat.

Probabilius mihi non uidetur, quod dicantur libri de Recta Fide ad Theodosium et reginas sorores confecti, ante primam epistolam a Cyrillo datam ad Nestorium ; conficiendorum enim occasionem fecit secunda Nestorii ad secundam Cyrilli epistolam responsio, quod in notis ad epistolam Nestorii demonstrauimus.

Iam uero quod affert de epistola Cyrilli ad clericos Constantinopolitanos, deque eorum libello, et obiectis Cyrillo criminibus a quatuor hominibus Nestorio furenti  seruientibus , partim a Mercatore refellitur, inscriptionem epistole ueram apponente, partim ex praua uersione Latina epistole, qua factum est ut que Cyrillus istis nequam obiecit, ab illis obiecta Cyrillo putarentur.

Ad annum 430 , Iulianus Pelagii sectarius dicitur Capuanus origine, sede Atellanensis. Id communiter a pluribus, propter corruptos Gennadii Prosperique chronographi codices, assertum est; sed enim, emendatis codicibus, iam nemo fere eruditus id credit.

Dicuntur a Cyrillo missi ad Celestinum tomi quos aduersus Nestorium scripsisset , testisque aduocatur Cyrillus ipse; sed Cyrilli uerba  uidentur contradicere: Quo sanctitas tua, tam que ille dicit et sapit, quam que beati et magni illi Patres nostri tradiderunt, clare perspiciat, misi tomos aliquot, capitum quorumdam fragmenta continentes, quos etiam ab iis qui Alexandrie uersantur Latine reddi curaui.

 Quomodo autem, que sequuntur , de coacta synodo Romana, post acceptas Cyrilli per Possidonium litteras , defendi queant, nullus plane uideo. Hac enim in epistola Cyrillus ad Nestorium scribit quidem de Romana aliqua synodo; sed illa, quemadmodum precessit hancce primam Cyrilli epistolam ad Nestorium, quod per se apertum est; ita quoque prior est Cyrilli ad Celestinum litteris, ad quem nempe ipsas etiam secundas Nestorii epistolas per Possidonium misit.

Deinde, quod dicitur epistola Celestini ad Nestorium , cuiusmodi nunc habetur, e Latino sermone in Grecum, et rursus e Greco in Latinum uersa, unde acceptum sit, penitus me latet, immo incredibile uidetur: nam Ephesina quecumque e Grecis in Latinum conuersa sunt, aliis in editionibus aliter leguntur; epistola uero qua de agitur ubique eadem est, iisdemque uerbis, et iis quidem Latinam loquendi  formam aperte retinentibus: quamquam in Contiana Ephesini concilii editione  aliquid quod illustrissimi cardinalis opinionem iuuet contineri fateor, sed editio illa tam imperfecta est, ut nullus ipsam secutus sit.

Nihil moror insignia uicarie potestatis a Celestino summo pontifice ad Cyrillum missa, id est, Phrygium siue pallium, siue capitis tegumentum, quam mitram uocant. Hec enim, quia referuntur a recentioribus Grecis, sine ueterum testimonio, non magnam fidem obtinent; et quia simul cum ipsis dicuntur ab iisdem auctoribus nomina tum pape, tum iudicis uniuersi orbis Alexandrino tributa, uix ullam fidem inueniunt, etiam apud ipsum Baronium . Cum denique hec omnia recentiores isti Greci asserant ad successores Cyrilli transmissa, cuncta fabule instar uix non uidentur hominibus non summe credulis. Quis enim nesciat quod ueteres omnes imagines docent, quos libet  Grecos episcopos, saltem metropolitas, pallium gestasse, cuiusmodi Occidentales antistites a summo pontifice dono accipiunt? Quis ignoret nomen pape quibuslibet episcopis, iudicis totius orbis, nulli attributum? aut quis opinetur mitram, qualis uulgo in usu est, summe illius potestatis esse signum; immo qualem nunc gerunt summi pontifices, uel ab antiquioribus gestatam, uel ad uicarium, si quando fieret, transmissam? Id sane si contigisset, meminissent ueteres, tamquam rei, aut insolentis hoc uno in facto quod nunc tractatur; aut ordinarie, quoties uicaria potestas a summis pontificibus daretur.

Fugit me prorsus ratio, que impulit Baronium , ut assereret Cyrillum, ante Celestini summi pontificis cognitionem, noluisse in causa Nestorii habere ullam synodum; duas siquidem habuisse priusquam ad Celestinum scriberet, iamdudum ostensum est . Quod uero illustrissimus cardinalis sue illius assertionis testem adducit Cyrillum, suis ad Celestinum litteris, ualde miror;  nam que uerba profert, longe alium mihi uidentur habere sensum: Fateor, inquit, in animo fuisse synodicis litteris ipsum commonefacere, nos cum eo communionem retinere non posse, qui talia doceret ac saperet; ratus tamen lapsis manum porrigendam, prostratosque tamquam fratres erigendos esse, hoc ipsum in hodiernum usque diem non feci; attamen ne nichil hic agerem, hortatus sum illum per litteras. Neque enim negat Cyrillus se synodicis litteris Nestorium monuisse, cum ibi fateatur litteras ad Nestorium missas Alexandrine esse Ecclesie: sed hactenus se non dixisse anathema negantibus ,perinde ac Nestorius aientibus dixerat, nec ab eius communione recessisse. Id quod dico ipsis que Baronius citat uerbis epistole ad Constantinopolitanos aliquos constat: Quid, inquit , uetabat, et nos quoque uocibus illius contraria scribere ac sentire, anathema, si quis Mariam Deiparam esse negauerit? uerum id hactenus facere nolui, ne sint qui episcopum Alexandrinum,  Aegyptiamue synodum, anathematis sententiam in Nestorium tulisse dicant.

Miror etiam non parum, cur ex Aegyptia synodo dicantur missi duo episcopi, qui Nestorio litteras sedis apostolice Cyrillique redderent , Theopemptus et Daniel; et duo preterea Alexandrine Ecclesie ministri, Macarius ac Potamion, quos alibi Baronius archimandritas facit . His enim posterioribus duobus, qui Constantinopoli remanserant, scribit Cyrillus litteras hac inscriptione: Macario et Potamioni episcopis, et domino Dalmatio archimandrite, etc. . Scripsit et alias postea, cum priores duo inter legatos synodi ad imperatorem missi essent, Theopempto, Potamioni et Danieli comministris.

Non ita miror illustrissimum Annalium scriptorem in popularem opinionem uenisse , de petita Nestorii precibus indictaque a Theodosio imperatore synodo Ephesina, post sedis apostolice litteras, a quatuor Aegyptie diecesis episcopis Constantinopolim  allatas. Hanc enim opinionem, que ipsi quoque illustrissimo Marce adhesit, conuellere Mercator unus potuit, patefacta die qua littere Nestorio reddite sunt. Nam inde constat, nouemdecim ante diebus indictam esse synodum quam littere exhiberentur, quamquam aliquo modo excusari posse, inque partes ueritatis trahi communem sententiam ostendimus, in prefatione historica.

Non tam facile potest excusari, quod indicta dicitur synodus consilio Celestini summi pontificis : nam ut alia multa sileam, pugnantes Celestinus eodem tempore uoluntates habuisset, cum hinc damnationis sententiam definitiuam ferret in Nestorium, et exsecutores mitteret; inde causam concilio permitteret. Certe suis ad synodum litteris, de suo, si quod fuisset, consilio nonnichil attigisset, etc.

Intelligere non ualeo qua ratione uelit doctissimus cardinalis sua Cyrillum explicuisse capitula, priusquam,  Nestorii rogatu iussuque Ioannis Antiocheni, Andreas Samosatensis et Theodoretus Cyrensis aduersus ipsa scriberent; quam enim expositionem continet tertia pars concilii Ephesini diuersam a responsionibus ad obiecta utriusque prefati episcopi, ea petente synodo confecta est a Cyrillo in custodia posito, ut confectum fuit in notis ad anathematismos, et demonstrat epistola schismatice synodi ad suos ad imperatorem legatos.

Non memini me legere apud ueteres iudiciales actus diebus Dominicis, presertim in conciliis, umquam perfectos esse, sed tantum legitimis feriis. Quare mihi difficultatem creat, quod ait Baronius , die 21 Iunii a Patribus missos quatuor ad Nestorium episcopos, qui iure ad synodum uocarent. Nam cum ann. 431 littera Dominicalis fuerit D, dies 21 Iunii fuit Dominicus. Et uero prima illa quatuor episcoporum missio ad Nestorium, amica potius fuit inuitatio ad synaxim, quam iudiciaria citatio ad synodum: qua de causa neque ullus cum episcopis  profectus est notarius, quod in citationibus semper accidit; neque citatio conceptis uerbis scriptisque comprehensa est, quod tamen canones iubent. Et idcirco Iuuenalis cum intelligeret posse queri quempiam, quod iure non ageretur, sed causa cognosceretur ante trinam rei citationem canonicam, callide interlocutus est hec in uerba: Quamuis ecclesiastice sanctiones sat esse statuant, si rei ad diluenda obiecta crimina tertio citentur, nos tamen religiosissimum Nestorium quarta insuper citatione aduocare per Deo amabilissimos episcopos parati eramus. uerum quod satellitum turmis edes suas undique obsessas habeat, quodque nemini, sicut reuerendissimi epicopi inde redeuntes testati sunt, aditum ad se patefaciat, manifestum est conscientia nequaquam pura sancte huius synodi conspectum recusare. Proinde iuxta canonicas sanctiones, que iam pre manibus sunt, et ad rectam piamque fidem nostram corroborandam conferunt, ea capessantur . Timebat  enim ne dies citationibus absumeretur, negotioque finis imponi non posset, quod tamen erat opus, ut que erant in uotis ad exitum perducerentur.

Intelligo satis cur illustrissimus Baronius  iuerit communiter in sententiam de Pelagianis episcopis ab Orientali schismaticorum synodo restitutis, sancitoque canone aduersus peccatum originale. Credidit scilicet Gregorio magno ita opinanti, nec in rem singularem attentius inquisiuit, cum immenso labore uniuersalis historie distraheretur. ueritatem sin minus certo argumento, saltem coniectura uehementer probabili, assecuti sumus, nisi fallor, in notis ad secundam, que dicitur, epistolam Nestorii ad Cyrillum.

Non perinde capio qua de causa  dictus sit Philippus presbyter ante duos episcopos legatos allocutus synodum, et damnationi Nestorii subscripsisse, quia cardinales presbyteri, etsi dignitate cedant episcopis, proxima tamen connexione capitis, habuerunt etiam olim quo interdum episcopis preferrentur.  Nam ut de cardinalium eminentia nichil dicam, alia fuit certe causa cur Philippus ante Arcadium Proiectumque, et diceret sententiam, et subscriberet; ille enim Celestini, isti Occidentalis synodi uice fungebantur, atque inde factum, quod iam aduertimus, ut cum iubente imperatore legati ex utraque synodo, catholicorum scilicet ac Orientalium, septem mitterentur Constantinopolim, iuerit Philippus preter numerum, quo tamen comprehensus est Arcadius episcopus, ut qui propter auctoritatem Celestini, cuius legationem obibat, non uelut unus de synodi membris, perinde ac Arcadius, sed ueluti capitis personam gerens, sue spontis habitus sit.

De uictore monacho accipi quidem debent que in apologetico Cyrillus narrat. uerum plane nescius sum unde potuerit resciri  Nestorianos aliud quidquam de ipso mentitos, quam quod accensuerunt tribus aliis Aegyptiis Cyrilli calumniatoribus, quorum  nefanda crimina Cyrillus refert, ut antea dictum est.

Accipi uero procul dubio non debent de Pelagianis in synodo Ephesina damnatis , que Prosper habet in carmine , ipsos nempe per tumultum Epheso expulsos. Nam uiuente Augustino tumultuatum esse Ephesi aduersus Celestium, hac in Ecclesia ordinatum presbyterum, ipsiusque sectatores clericos aperte, nisi mea me fallit opinio, demonstratum est in notis ad commonitorium, aliisque passim locis.

Relatio synodi ad imperatorem, que incipit: Circa pietatem sollicitudinem uestram et studium; non uidetur posita suo loco; credit enim Baronius per eam ab imperatore petitam missionem, et omnibus absolutis, et iis quoque de quibus actum est actione septima. At scripta est actione tertia, quod aperte ostendit subscriptio Cyrilli tamquam presidis, cum tamen ante septimam sessionem a comite Ioanne traditus sit in custodiam.

 Cum sermo fit de Ioanne comite Ephesum misso ad res componendas, hec scribit Baronius : Erat autem qui missus est Ephesum ab imperatore, Ioannes ipsi Theodosio, ut aiunt, ab eleemosynis, qui propriori titulo dicebatur comes sacrarum largitionum, etc. Ista ego non mediocriter admiror; neque enim memini me legere in hunc usque diem comitem sacrarum largitionum esse eleemosynarium, sed unum de secunda quadriga illustrissimorum, cuius officia prolixe describuntur in notitia imperii.

Neque minorem mihi admirationem creat  quod dicitur apologia ad imperatorem a Cyrillo composita Ephesi, cum in custodia teneretur; nam uerbis illa finitur, que non obscure indicant Cyrillum Alexandrie scripsisse post reditum, cum pace iam frueretur, uelut in tuto a tempestatibus portu: Nos uelut ex ardenti camino ereptos placidissimis uestris nutibus seruastis, ut una cum aliis, qui per uniuersam uestram Aegyptum sparsi sunt, sanctis episcopis et monachis  continue pro imperio uestro et uictoria ac stabilitate gratiarum actiones sanctissimo Christo offeramus .

Poterat forte ignosci Theodoreto , quod cum in epistola ad Rufum meminisset Mediolanensis episcopi, a quo ad Theodosium missus esset liber Ambrosii de Incarnatione, Martinum appellauerit, cum nemo huius nominis tunc Mediolanensem Ecclesiam regeret. Potuit, inquam, id ignosci Theodoreto: nam homini tam longe posito potuit facile error subrepere in tanta cognatione nominum, quanta est Martinum inter et Martinianum, quo nomine appellabatur Mediolanensis huius temporis antistes: potuit etiam esse uitium notarii prolixiorem uocem contrahentis in aliam breuiorem et sibi notiorem.

Tradit Baronius , Ioannem Antiochenum, postquam rediit ad suam Ecclesiam, auctorem fuisse Andree, impulsoremque, ut nomine Orientalium capitula Cyrilli argueret, idque ab eo prestitum acceptumque mercedis loco, ut ex monacho Constantinopolitano  Samosatenus episcopus a Ioanne fieret. A uero abduxit forte communio nominis uirum alioqui prudentissimum. Nam qui Andreas scripsit aduersus capitula, tunc cum scriberet, erat unus, si Liberato credimus, de concilio Ioannis Antiocheni, qua loquendi forma indicatur episcopus. Certe Samosatenam Ecclesiam tempore concilii Ephesini regebat, ut docet Theodoretus: regebat et cum primum Aristolaus tribunus Antiochiam uenit de pace Ecclesiarum acturus.

Deinde Constantinopolitanus ille Andreas etiamnum erat monachus, cum ad eum Theodoretus litteras daret anno 449 , perpessus iniuriam a latrocinii Ephesini preside. Adde quod aliene diecesis ordinare hominem, insolens fuit illo seculo, nec sine graui querela pretermissum esset facinus tanta arrogantia peractum, presertim ab Antiocheno contra regie urbis episcopi iura. uide id totum accuratius tractatum  in dissertatione historica anathematismis prefixa.

Tradit etiam  Ioannem habuisse Antiochie synodum post tribuni aduentum, ex eaque prius ad Sixtum Romanum scripsisse, quam ad Cyrillum, de sua in damnationem Nestorii et ordinationem Maximiani consensione; immo cum Cyrillo aliter se gessisse, quam cum Sixto; siquidem huic suam statim mentem aperuerit, illi dissimulauerit, quasi arte licitando. uerum res e contrario habere se uidetur: due namque synodi, uel unius duo tempora distingui debent; Ioannes enim primum scripsit Cyrillo Beroa, ubi synodum celebrauit apud Acacium, indeque misit Emesenum; tum rebus peractis Alexandrie, receptisque Cyrilli responsis, Antiochie cum suis subscripsit Ephesine fidei, et communes ad Sixtum, Cyrillum et Maximianum litteras de more misit, quibus se catholice communionis esse ostenderet.

Subscripsit, inquam, Ioannes cum suis, sed non  omnibus; nonnulli enim recesserant indignati, hanc pacis conditionem non fuisse positam, ut sua Cyrillus capita retractaret expressis uerbis; alii non interfuerant, quos inter Theodoretus impatienter ferens damnationem Nestorii, et uictoriam Cyrilli. Id cum Theodoretus Liberatusque testentur, mirari non possum satis cur Baronius  a Theodoreto subscriptas dicat tunc temporis pacis leges, Cyrillique acceptam fidem, maxime cum postea pluribus locis egrum Theodoreti animum super ea re prodere cogatur.

Hec et alia non pauca mihi Annales legenti negotium facessiuerunt, illudque tanto maius, quanto libentius optarem ab illustrissimo Annalium scriptore non dissentire, si modo per alios auctores liceret, quorum tam aperta uidentur testimonia, ut suas in partes inuitum trahant.

Id ipsum testari possum de Patre Petauio, cuius in tomo quarto Dogmatum doctissima continetur Nestorii,  cognominisque heresis, atque synodi Ephesine historia, de qua cum sit antiquis ex auctoribus collecta, facile potest ex iis que ad singulos eiusmodi auctores obseruata sunt iudicium ferri.

Prodiit nuper quoque in lucem Historia concilii Ephesini a Christiano Lupo Louaniensi doctore Augustiniano, erudita illa quidem, sed non satis exacta, uel ad temporum rationem, uel ad certa ueterum testimonia, quasi immensitas doctrine obruerit curiosam ueritatis indagande . Prout occasio se dedit, siue in dissertationibus, siue in notis, emendatum est quod in hoc auctore uisum est indubitatis ueterum testimoniis pugnare.



IX. Synodus que schismatica Ephesina, sub Ioanne Antiocheno, quinque post catholicam diebus inchoata.

In tertio tomo postreme collectionis Conciliorum, Acta synodi schismatice Actis ecumenice ita coniunguntur,  ut prima pars post actionem primam, secunda post sextam posita sit. Illa narrationem gestorum in depositione Cyrilli et Memnonis continet; ista confessionem fidei, et homilias Theodoreti ac Ioannis; utraque uarias, siue relationes ad imperatorem, siue epistolas ad diuersos, quibus multa historie illustrande utilia comprehenduntur.

Ioannes Antiochenus, cum moras de industria fecisset in uia, Ephesum sabbato peruenit, id est, die uigesima septima Iunii, uigesima post condictam, quinta post Nestorii depositionem.

Moras excusauit apud imperatorem, quod pluuium esset uie tempus, quod iter terra faciendum, quod episcoporum longe distantium Antiochia exspectandus aduentus, quod ipsa Antiochia partim fame laboraret, partim ab exundantibus fluuiis male sibi metueret .

 Ioannem accusauit Cyrillus in Apologetico affectate tarditatis, propter suum in Nestorium studium, ne cogeretur sententiam ferre in eum, quem sua Ecclesia Constantinopolitane submisisset .

Facundus Hermianensis rem mihi uidetur callidius intellexisse; obseruat enim  a Ioanne ita depositos esse Cyrillum et Memnonem, ut Nestorius tamen non sit restitutus; eaque obseruatione non obscure innuit morarum in causa nichil aliud fuisse preter ambitionem Ioannis, qui principatum synodi arripere tentaret. Nam si optatis dolisque euentus responderet, futurum erat ut, depositis patriarcharum duobus, Alexandrino a sua synodo, et Constantinopolitano ab altera, Romanis legatis nondum appulsis, et Hierosolymitano uix quidquam preter nomen dignitatis habente, superesset ipse unus, qui presidere posset toti synodo; quippe cum speraret se Irenei Candidianique comitum artibus effecturum, ut imperator iuberet in unum coire omnes  utriusque partis episcopos .

Lente igitur incedebat, donec Nestorius deponeretur ab iis qui cum Cyrillo conuenerant: sed postquam id factum audiit, alitis more aduolauit, quo legatos Occidentis preuerteret, Cyrillumque iam securus deiiceret.

Premisit tamen subdole metropolitas duos, qui de suo aduentu propediem futuro synodum monerent, simulque longioris more pertesam hortarentur uerbis ambiguis, id agere, se inexspectato, quod agendum uideretur, id est, ut ipse satis intelligebat, Nestorium deponere. Hac enim arte, et suis rebus prouidebat, sublato per alios, quem per se non poterat pre amicitia, Nestorio; et procurabat occasionem calumnie synodo faciende, quasi iudicium precipitasset; et habebat unde in speciem afflictum amicum solaretur, ueluti ipsius causa nichil non moliretur; et ipsos etiam comites Nestorio fauentes sue cupiditati seruire per ignorantiam cogebat. Atque hec uidetur  affectate tarditatis uera causa, quantum coniectura assequi licet.

Aduenienti itum est obuiam extra ciuitatis portas, non tantum a clericis episcopisque pluribus, sed ab ipso quoque Cyrillo synodi preside. Hunc amice complexus Ioannes, reliquos contempsit, atque etiam male haberi a comitibus permisit, non ignarus a synodo missos qui de Nestorii rebus referrent, simulque depositi congressum uitare admonerent.

Quid egerit hac ipsa die, seu uespera potius, suo in hospitio, adhuc puluerulentus de uia, in Actis continetur .

Quinque ego singulariter discutienda putaui. Primum, quam personam in conciliabulo gesserit Theodoretus, an episcopi dumtaxat unius e multis; an potius actoris cuiusdam, et quasi directoris, cuius nutu et impulsione Ioannes ageret, ceterique minus illustres, siue doctrina, siue usu rerum episcopi.

In hanc me secundam sententiam adduxit primum propensa in Theodoretum Ioannis uoluntas, ingeniique  admiratio, atque predicatio tanta, ut ei nichil equaret. Deinde quod Theodoretus ipse de rebus tunc gestis perinde loquatur, ac solet de suis: tandem, quod conciliabuli Acta non obscure prodant audaces illos et prefidentes Theodoreti spiritus, animi egritudinem in Cyrillum, propter contemptas anathematismorum reprehensiones, orationis modum, stylumque dictionis, et singulares quasdam uoces, ac solitas in Cyrillum de societate cum Apollinari aliisque eiusmodi hereticis obiectiones.

Secundum, an Ibas notissimus ille Edessenorum episcopus synodo Ioannis interfuerit. Affirmat Christianus Lupus, propter hec famose ad Marim Persam epistole uerba: Post duos autem dies damnationis huius, uenimus in Ephesum, et cognoscentibus nobis, cum didicissemus, quod in deiectione Nestorii, que ab iis facta est, duodecim capitula conscripta a Cyrillo, contra constituta fidei uere, proposuerunt et confirmauerunt,  et eis consenserunt, utpote uere fidei consonantibus: omnes Orientis episcopi ipsum Cyrillum deiecerunt, et contra alios episcopos, qui consenserunt capitulis excommunicationem decreuerunt . Quibus allatis pro se laudat Facundum Hermianensem, qui tamen expressis uerbis contrarium asserit: Ibas autem non interfuit Ephesino concilio, in quo Nestorius est damnatus .

Inuicta duo argumenta pro Facundo pugnant. Alterum, recensentur in Actis concilii Ephesini non semel, sed iterum atque iterum nomina episcoporum Orientalium synodi schismatice: appellantur enim de nomine, actione I, quadraginta tres, qui subscripserunt sententie a Ioanne Antiocheno late. Iterum numerantur actione 5, cum Patres de Orientalibus ad imperatorem referunt: in alia rursum relatione, que responsio ad sacram per Palladium allatam: tandem in synodica prefixa canonibus, nec tamen uspiam ulla mentio fit Ibe.

Alterum, Ephesinam Ecclesiam rexit tempore concilii  Nonnus precessor Rabbule, et Rabbulas ante Ibam sedit; Rabbulas tamen uiuebat adhuc ann. 435, quo tempore scripsit de Diodoro Tarsensi et Theodoro Mopsuesteno ad episcopos Armenie, et ad sanctum Cyrillum, a quo et litteras accepit. Ibas igitur non fuit episcopus tempore concilii Ephesini, sed clericus tantum, et quidem non optime erga suum episcopum affectus. Unde Liberatus : Ubi hoc agnouerunt Acacius Melitenensis et Rabbulas Edessene ciuitatis episcopus , scripserunt Armenie episcopis, ne Theodori Mopsuesteni libros susciperent, tamquam heretici et auctoris dogmatis Nestoriani.

Sunt qui Christiani Lupi argumentum ab epistola petitum eleuent, reiectione ipsiusmet epistole, quasi supposititia sit, suumque illa uitium prodat, uel ex eo maxime, quod pugnantia cum Actis concilii Ephesini  contineat, ut de aduentu Ioannis Ephesum post biduum a depositione Nestorii, etc. Hec opinio licet placuerit nonnullis, etiam ante Facundi etatem, iamdudum euanuit, uelut leue quoddam commentum.

Satius est igitur fateri, primo, genuinam esse epistolam illam tot iurgiorum parentem. Deinde Ibam Ephesi fuisse tempore synodi Ephesine, ne mendacii epistola arguatur. Tertio, eo uenisse in comitatu Ioannis Antiocheni, aut potius in consortio Theodoreti, cum quo necessitudine studiorumque societate coniunctus erat. Quarto, ea tempestate nondum Edessene Ecclesie prefuisse, ideoque nec inter episcopos subscripsisse. Quinto, ex industria peccasse de biduo aduentus Ioannis, ut Ioanni apud imperatorem idem fere mentienti assentiretur. Postremo denique, reliquam Nestorii historiam breuiter perstrinxisse, ne cogeretur ea dicere, que tacita cuperet, Marique Perse scripsisse, antequam episcopus fieret, id est, ante ann. 439. Hec omnia non operose probari possunt, partim ex uerbis ipsiusmet epistole, quibus  Nestorii damnatione Ibas loquitur, uelut ab aliis facta; partim ex ipso Facundo Liberatoque de Iba, quem uenerabilem uocant, uelut de presbytero ad summum loquentibus.

Tertium, an plures fuerint huius synodi consessus. Tametsi habentur unius tantum Acta, plures tamen exstitisse oportuit, cum tribus mensibus continuis Ephesi Orientales substiterint, nec tamen otiosi; sed multa prestiterint, que ad conuentum episcoporum spectent: nam communiter primo responsum est utrique imperatoris sacre, ei nempe que per Palladium allata est, et illi que per Ioannem comitem sacrarum largitionum. Deinde septem episcopi ad comitatum missi sunt, ipsisque data mandata. Adde quod confecta sit fidei professio et postulatio ad imperatorem: denique accepte a suis legatis, dateque uicissim ad ipsos littere, que sine consessu conciliari peragi non possunt.

 Sed occasione legatorum schismatice synodi obseruandum est, unum ex ipsis fuisse Ioannem Antiochenum, idque eo consilio, ut si conuenirent utriusque partis legati, quod futurum sperabatur, Antiochenus merito sue sedis preesset, urbisque regie episcopum ordinaret, si quis Nestorio, cuius res deplorate uidebantur, sufficiendus foret. Nullam enim occasionem pretermittebant Orientales, ipseque Orientalium antistes arrogandi sibi de Cyrillo Nestorioque iudicii, aliisque Ecclesiis, saltem semel, dominandi. Urebat enim dolor episcopi noue Rome, per Constantinopolitanum concilium prelati Antiocheno.

Quartum, quid de Celestianis sit actum hacce in synodo? Mirum enim quam diuersa a diuersis coniectentur, propter Gregorii Magni nonnullas epistolas, quibus narrat quid negotii habuerit cum Ioanne Ieiunatore Constantinopolis episcopo, occasione quorumdam monachorum heresis accusatorum. uerum cum popularis super ea re opinio conuulsa sit a nobis, non uno in loco, et presertim in notis ad secundam  epistolam Nestorii, nichil aliud in presenti disceptandum puto, quam quid cause fuerit cur Orientalibus inuidia societatis cum Celestianis facta sit a catholicis; et idem uitium catholicis uicissim ab Orientalibus affictum sit? Id uero in causa fuisse reor, quod ea tempestate nullum nomen plus haberet inuidie, propterea quod Celestianos recens tota Ecclesia, totumque imperium ita damnauerat, ut nullos in istum usque diem hereticos. Nam omnes maiorum sedium antistites, datis ad totam Ecclesiam litteris denuntiatoriis hocce genus hereticorum proscripserat: ita Theodotus Antiochenus cum Praylio Hierosolymitano ann. 416, ita Zosimus summus pontifex ann. 418, ita Atticus Constantinopolitanus ann. 423, ita Cyrillus Alexandrinus ann. 430, ita rursus apostolica sedes sub Celestino semel, et iterum. Iam uero in Occidente Honorius, in Oriente Theodosius, sanctionibus ad prefectos pretorio missis, hos ipsos homines insecuti fuerant.

 Quintum et postremum, que causa fuerit, cur Orientales episcopi ab aliis discesserint: an propterea quod eadem reuera cum Nestorio sentirent, aut idcirco tantum, quod in sanctum Cyrillum ceterosque ipsi consentientes male animo affecti essent; id est, utrum Orientalium synodus heretica uere fuerit, an tantum schismatica.

Patres certe Ephesini ante pacem Ecclesiarum Ioannem Orientalium ducem suspectum habuerunt nomine consensionis cum Nestorio: Erat hec nostra de Ioanne episcopo religiosissimo suspicio non inanis, nec una. Nam cum primum appulisset, Nestorii sententie sese adherere, aperte sancte synodo declarauit: siue hoc inde euenerit, quod amicitie gratificaretur; siue inde, quod in dogmatis errore cum eo communicaret.

Cyrillus cunctos heresis damnauit: Alii ex illis sancte uirgini Deipare appellationem concedunt, ut etiam fatentur illam hominis matrem: alii uero prorsus negant, adduntque paratiores se esse, ut manus suas  amputandas prebeant, quam ut huiusmodi uoci subscribant. Ubique autem turpiter se gerunt, hereticos se declarantes.

Nec id tempore solum synodi, cum animi commouerentur, sed etiam ante, cum nondum res ageretur tanta emulatione; immo et postea, cum mens utriusque partis se manifestius uerbis, ut usu uenit, patefecisset. Nam ante synodum Cyrillus, cum sua capita defenderet, et obiicienti Andree nomine Orientalium responderet, tria uicissim obiecit, que certa omnino Nestorianismi . Primum, quod reiicerent ; alterum, quod figurato sensu interpretarentur dictum Ioannis: uerbum caro factum est, perinde ac istud Pauli, Factus pro nobis maledictum ; postremum, quod duas uerbi natiuitates fateri abnuerent , Pugnans cum Theodoreto, profitenti se Orientalium fidem exponere, alia sex obiecit non minus impia:  nempe quod incarnationem mera et definirent , reiicerent ; duos reipsa agnoscerent in Christo filios ; Christum dicerent hominem ; negarent Deum esse, siue qui apostolus et pontifex confessionis nostre est ; siue qui passus in carne, .

Post synodum, cum de pace ageretur, postulauit ab Orientalibus Cyrillus damnari dogmata Nestorii fidemque scripto exponi, quod ab iis tantum exigi solet, qui uel errorem eiurant, uel saltem erroris suspicione grauissima laborant: expositam ille quidem fidem accepit, sed, ut postea sincere apud amicos fassus est, et amore pacis, dubia in meliorem partem interpretatus.

Quid quod Orientales seipsi uidentur conuicisse heresis tunc quidem defense, cum synodus haberetur; retente uero, cum fidem exponerent; et iterum propalate, post pacem? Nam inter exponendam fidem:  Dicemus, inquiebant, breuiter, sicuti ab initio ex diuinis litteris sanctorumque Patrum traditione hausimus, fidei in Nicea a sanctis Patribus exposite nichil prorsus adiicientes. Illa enim, ut antea diximus, ad omnem pietatis cognitionem, omnisque heretice praue doctrine depulsionem abunde sat est. Quo enim spectant ille uoces, ab initio, et ut antea diximus? Non alio certe, cum relatiuum nichil habeat tota epistola, quam ad hec mandati legatis dati uerba: Dum illud certum sit, nempe capita, una cum anathematismis que a Cyrillo Alexandrino ad fidem Patrum qui Nicee conuenerunt adiecta sunt, tamquam heretica, et a catholica et apostolica Ecclesia aliena, esse modis omnibus reiicienda. Quibus uerbis indicant satis se eamdem ipsam fidem tunc sequi quam olim in synodo; que nimirum capitibus esset opposita, nec quibusdam solum, sed singulis, ut ne uni quidem uellent assentiri, etsi membratim discerpendi forent. Atqui nemo caput tertium heresis accusauerit, nisi hereticus;  quis enim, nisi Nestorianus, asserat naturas in Christo sola unione morali coniungi?

Adde quod in sue fidei expositione, non ipsa damnant dogmata Nestorii, sed ; quasi uerbo quidem antichristus ille peccasset, quod olim Ioannes ad ipsum scripserat; sed reipsa sequeretur catholicam, quam putabant, fidem, tametsi Occidentalibus, summoque Ecclesie capiti, et maxime Orientis parti contraria esset.

Quid quod fidei expositionem dederunt, qua nichil fallacius: quamobrem Theodoretus, dissimulandi pre egritudine animi impatiens, sincere fassus est, quod res erat, dolique mali suos arguit, ut qui damnarent in Nestorio quod re ipsi crederent?

Iam uero, ut diuturni secreti impotens commotusque animus non est capax, iterum, post pacem initam, sua pristina sensa paulatim prodiderunt, sparsis in uulgus Diodori Theodorique libris, quasi oporteret uel in Nestorio Orientis magistros damnari, aut in ipsis Nestorium absolui; ut Cyrillum fere penituerit  approbate fidei ad se misse, suumque factum, partim excusauerit apud amicos id improbantes, partim solatus sit in sinu, conscientia, et pacis studio. uerum hec prolixius in auctario Theodoreti, cum ipsius in perturbanda pace artes detegentur. Nunc describenda breuiter Cyrilli quedam, unde fides dictis fiat. Sic ergo : Perlegi uero epistolam tue sanctitatis, scriptam ad religiosissimum et reuerendissimum episcopum Antiochie Ioannem, plurime plenam confidentie simul et amoris Dei. Scripsi autem et ego tales epistolas ad ipsum: sed, ut uidetur, peiora uincunt. Confingentes enim que Nestorii sunt odisse, alio iterum ea introducunt modo, que Theodori sunt admirantes, et certe equalem, magis uero multo peiorem morbum impietatis habentia. Nec enim Theodorus Nestorii fuit discipulus, sed iste illius; et uelut ex uno loquuntur ore, et unum male doctrine ex suo corde euomunt uenenum. Scripserunt  ergo ad me Orientales quod non oportet que Theodori sunt accusari, ne, sicut dicunt, et beati Athanasii et Theophili et Basilii et Gregorii dicta accusentur. Que enim locutus est Theodorus, eadem et illi. Ego uero scribentes ista non sustinui, sed fiducialiter dixi, quod Theodorus quidem blasphemam habuit linguam, et calamum ministrantem ei; illi autem fuerunt totius orthodoxie doctores, et splenduerunt in ea. Persuaserunt uero ita Orientalibus, ut exclamationes fierent in Ecclesiis a populis, crescat fides Theodori; sic credimus, sicut Theodorus, cum eum aliquando lapidassent in sua Ecclesia, ausum aliquid subloqui breue. Sed sicut doctor uult, sic sapit grex.

uide in eamdem sententiam epistolam ad Lamponem et ad Gennadium .



X. Synodus, que secunda Constantinopolitana in ordinatione Maximiani, iisdem consulibus, uIII kalend. Nouembris.

 Theodosius imperator, cum ex sanctissimo archimandrita Dalmatio cognouisset illudi sibi a comitibus Ephesum missis, qui prohiberent ne Constantinopolim certi nuntii de rebus Ephesinis uenirent, iussit ad se mitti ambarum partium episcopos, qui palam uerum referrent. Missos audiuit in uilla Rufiniana prope Chalcedonem, et quintum quidem Orientales; sed ipsos, factus certior de re tota, dimisit ad suas Ecclesias, catholicos Constantinopolim adduxit, ad preficiendum urbi regie antistitem .

Conuenerunt igitur Constantinopoli die uIII kalend. Nouembris, ann. 431, in synodum, Philippus presbyter locum Celestini pape tenens, episcopi septem ab ecumenico concilio missi, Arcadius, Iuuenalis, Flauianus, Firmus, Theodotus, Acacius, Euoptius; quatuor Aegyptii, Daniel, Theopemptus, Macarius et Potamion; septem alii in comitatu tum  forte existentes, Eulalius, Eutrechius, Acacius, Chrysaphius, Ieremias, Theodulus, Isaias, et alii de more ex ciuitatibus uicinis sedi Constantinopolitane subiectis.

Inter deliberandum de antistite preficiendo, iterum orta est contentio, propter Philippum Ecclesie Constantinopolitane presbyterum, et Proclum Deipare encomiastem; sed Philippus facile rursum causa cecidit: maior fuit de Proclo pugna, aliis e clero instanter eum expetentibus, aliis, et quidem auctoritate pollentibus, ueterem repulse causam obiicientibus, Cyzicene scilicet Ecclesie episcopatum. Ad studium magne partis clericorum populique erga Proclum accedebat synodi ecumenice summique pontificis fauor, immo et quoddam quasi ius, quippe cum pro fide pugnasset acriter, et a Nestorio, cuius impia dogmata palam arguerat, passus esset que solent a tyrannis martyres. Sed hec ipsa causa Theodosii uoluntatem principumque retinebat quominus eo inclinarent: metuebant scilicet ne Proclus, uel Chrisostomi  exemplo, uteretur amore populi ad audendum quod aule non placeret; uel pre Nestorii odio, consilia pacis, quam, etiam fictam, imperator uolebat, impediret; uel denique ueritatis fideique studio impulsus patefaceret potentum Nestorio fauentium artes, religioni, occulte quidem, sed perniciose, hactenus noxias .

Fecit ea rationum pugna discordiaque, ut ambobus prefatis presbyteris postpositis, in Maximianum animi omnium conuenirent, satagente Philippo legato, in gratiam sui in Ecclesia Romana commilitonis.

Fuit Maximianus Ecclesie Constantinopolitane ex monacho presbyter, pauperumque procurator, in Ecclesia tamen Romana innutritus fuerat. Nemini non erat gratiosus, et summo quidem pontifici, quia cum ipso diu Romana in Ecclesia uixerat; et imperatori, qui Dalmatium Maximiani spiritualem patrem  unice uenerabatur; et Ephesine synodo, quam cum Dalmatio apud Theodosium iuuerat; et sancto Cyrillo, cui cum Dalmatio aliisque monachis summa erat necessitudo; et cleri Constantinopolitani catholice parti, cum qua nauiter laborauerat; et aliis Nestorio fauentibus, propter religiosam simplicitatem et imperitiam, Nestorii desiderium facturam; et aule uirisque rerum potientibus, propter indolem pacis amantem; et toti denique populo, propter sanctitatis famam, curamque pauperum. Hunc enim teste summo pontifice , non diuitiarum gloria, non animus potentie cupidus, qui solet inesse ambientibus, non honorum flatus euexit. Suffragio pauperum, quibus fidelis seruus et prudens cibum dabat in tempore, super omnia Domini sui constitutus est bona .

Post hec Celestini uerba, sequitur: Et tamen etiamsi desiderium fuit episcopatus, nonnisi propter opus bonum, sicut ait Apostolus , bonum opus concupiuit; ita Deus noster, et quid uelimus, et  cur uelimus, attendit. Quis dubitet posse magis agere presidentem, quod potuit exercere subiectus? Exosus et blasphemus istud officium non poterat habere, id est, corporum curas, qui nitebatur animas uulnerare, etc. Quibus non obscure indicatur, Maximianum laborasse inuidia expetite dignitatis, sed a pontifice defensum, quia quas Nestorius pauperum opes dissipauerat, ipse debitos in usus conuertere uolebat.

Ex ea synodo date sunt littere tres, nempe ad summum pontificem, ad episcopos ueteris Epiri, et ad Cyrillum; sed hec ex sola responsione cognoscitur, nam tertia epistola, que in tertia parte concilii Ephesini legitur , familiaris est, et Maximiani solius ad amicum scribentis. Prioribus ad pontificem per Ioannem presbyterum et Epictetum diaconum delatis comitata est imperatoris ad eumdem epistola; posterioribus ad Epirotas coniuncti canones ab ecumenica synodo sanciti aduersus Nestorii Celestiique fautores: illarum nichil superest preter memoriam  in responsione pontificis; iste continentur tertia parte concilii Ephesini; ambe monent de ordinatione Maximiani in locum Nestorii, que fuit absoluta fidei quidem de errore, Christi uero de Nestorio, uictoria. Que Romam misse sunt, Maximiani laudes complectebantur; que in Epirum ueterem, monita de cauendis schismaticorum artibus, mendaciisque iactantium se ecumenici concilii societate frui, cum tamen ab eo forent, per excommunicationis sententiam, alieni et extorres facti.

Porro autem synodus, quos canones Ephesinos in Epirum mittebat, iisdem usa est aduersus quatuor diecesis Constantinopolitane metropolitas, Himerium Nicomedie, Helladium Tarsi, Eutherium Tyane, et Dorotheum Martianopolis, episcopos, eosque sede, propterea quod pergerent adherere Nestorio, deposuit: atque, ut credibile est, alios in ipsorum locum suffecit. Sententie huius obscura est mentio, sed nichilominus certa, quemadmodum suo loco ostendimus.

 Quid a Macedonibus responsi datum sit, ignoratur. Rescripsit Celestinus idibus Martiis, per Ioannem presbyterum, et Epictetum diaconum, qui cum Romam uenissent diebus Dominice Natiuitatis, Constantinopolim ad diem Paschatis redierunt. Rescripsit uero paternas quatuor epistolas optimus senex, ad synodum, ad Theodosium, ad Maximianum, et ad clerum populumque Constantinopolitanum. Et ad synodum quidem, congratulatorias de absolutione uictorie, id est, de ordinatione Maximiani; ad Theodosium uero, non gratulatorias tantum sed etiam hortatorias, ut Nestorio procul eiecto pacem Ecclesiarum procuraret; ad Maximianum monitorias, ut ouile Christi a lupo dissipatum congregaret, maiorumque uestigiis insistens Ecclesiam sibi creditam pristino splendori restitueret; ad clerum denique populumque urbis regie prolixas admodum, de uictoria Christi ex hoste Nestorio, de constantia Ecclesie  Constantinopolitane in retinenda fide aduersus tyrannidem pastoris in lupum uersi, de laudibus Cyrilli pro Christo pugnantis, de suo periclitantibus ferende opis studio, de Nestorio synodi quam expetierat iudicium subterfugiente, de Celestianis eidem adherentibus, de audienda Maximiani doctrina quam Rome in fonte hausisset, denique de retinenda constanter religione.

Atque he sanctissimi pontificis littere tanto plus habent auctoritatis, cultuque digniores sunt, quanto magis spirant apostolicos sensus; et animi exsultantis, parta uictoria; et senis optimi a Deo missionem expetentis, post exantlatos difficillimi belli labores, eamque cum legitima iustitie corona obtinentis a iusto iudice. Nam cum scripsisset idibus Martiis, in celum abiit tertio Nonas Aprilis, impetraturus a Deo quod ab imperatore petierat, Ecclesiarum concordiam, et Nestorii, discordiarum cause, procul ab hominum societate deportationem.



XI. Synodus que secunda schismatica, ab Orientalibus habita, statim ut solutum est Ephesinum concilium, utque adeo circiter mensem Nouembrem ann. 431.


Orientales statuerant se numquam consensuros, uel in depositionem Nestorii, quam iniuria factam et cum sui contemptu causabantur; uel in restitutionem Cyrilli, quem iure exauctoratum a se propter heresim iactabant. Id uero concilii neque semel ceperunt, neque uno in loco, sed Ephesi primum, quo tempore legati, mandatis acceptis, Constantinopolim profecturi erant; iterum Chalcedone, cum ex ea postulationem secundam et tertiam imperatori obtulerunt; Tarsi tertium, cum dimissi reuerterentur in Orientem; postremum Antiochie, quo Epheso, Chalcedoneque confluxerant, priusquam a se mutuo diuulsi suas singuli Ecclesias reuiserent.

Hec preterquam quod magna ex parte probantur Actis concilii Ephesini, Theodoreti apud Mercatorem  testimonio firmantur, scribens enim ille Andree Samosateno: Existimo, inquit, pre omnibus maxime satisfactum esse domino meo sanctissimo et uenerando Ioanni episcopo, quod nullatenus acquiescam in damnationem domini mei sanctissimi et uenerandi Nestorii episcopi prebere consensum, nec uiolare communem promissionem, que in Tarso, et Chalcedone, et Epheso facta est; meminit enim et eorum que nuper apud Antiochiam post nostrum regressum a nobis sepe deprompta sunt .

Antiochenam synodum impulsore Theodoreto coactam esse, dubitare non licet; quippe cum amici Nestorii casum, aduersariique, ut ipsi quidem uidebatur, Cyrilli uictoriam egerrime animo ferret.

Conuenisse episcopos, siue qui Chalcedone, siue qui Epheso redierant, par est credere, immo et alios plures, qui tempore concilii in Oriente substiterant, sicut Andreas Samosatenus, etc.

Quid actum sit, collegi potest utcumque ex testimoniis  ueterum duorum, qui huiusce conuentus meminerunt. Socrates : Ioannes Antiochiam reuersus, multis episcopis in unum collectis, Cyrillum, qui iam Alexandriam redierat, abdicat. Liberatus : His agnitis, iussit eos  imperator Ecclesiam ingredi, et pro Nestorio alium ordinare episcopum; et post hec iussit omnes episcopos abire, unumquemque in propriam regionem: et ita Ioannes cum suis Antiochiam profectus est, ubi colligens plurimos episcopos, damnauit iterum Cyrillum, cum iam esset Alexandrie.



XII. Synodus que tertia Constantinopolitana, seu potius consultatio episcoporum in palatio coram imperatore, de ratione pacis Ecclesiarum constituende, Fl. ualerio, et Fl. Aetio coss., ann. Christi 432.

Theodosius, acceptis litteris sancti Celestini hortantis  ad componendum Orientalis et Alexandrine Ecclesie dissidium; lecto pariter apologetico libro quo Cyrillus se facile apud imperatorem, qui iam in partes synodi ecumenice concesserat, aduersus Orientalium calumnias defendit, in consilium uocauit Maximianum regie urbis episcopum, aliosque presules in comitatu repertos immo et urbis clerum, quo deliberaret de modo ineunde pacis, tollendeque discordie inter maiores illas duas Ecclesias, que suas in partes distrahebant Orientis imperium, ipsamque Constantinopolim, ubi clerus populusque adhuc, siue sponte, siue a Nestorii amicis impulsus, factionibus laborabat.

Neque uero parui momenti, facilisque negotii res agebatur; nam utriusque maxime ciuitatis presul, Alexandrine scilicet ac Antiochene, magna et in primis graui auctoritate pollebat, non tantum dignitate sedis, sed suo quisque singulari nomine.

Non leuem ambo sanctitatis opinionem fecerant; ambo sanctissimis uiris amicitia coniuncti erant,  Ioannes Simeoni Stylite, Cyrillus Dalmatio; ambo doctrina florebant, fideique studio; alter alteri tanto uehementius pugnabat, quanto honestiore causa pugnandi, immo necessitate, cogi se putabat. Totam nichilominus dissidii inuidiam Antiochenus ferebat, siquidem abstentus esset communione utriusque Rome, qua cum frueretur Cyrillus, ideo bonitate cause uincebat; eo tamen et ipse nomine suspectus multis erat, quod acceptas Ephesi iniurias ueteresque simultates ulcisci uelle crederetur. Antiochenum preterea premebat suspicio consensionis cum Nestorio, quem uidebatur defendisse ultra modum illum quem ratio opis periclitanti amico impendende sinit.

Cyrillus contra eo uel maxime preiudicio defensor fidei audiebat, quod cum sede apostolica totaque synodo communionem retineret.

Hec et alia cum distraherent conuentum in uarias opiniones uisum est imperatori, primum ad utrumque presulem scribere, sed disparibus litteris; quibus tamen  ambos iuberet Nicomediam uenire, indeque non prius egredi quam negotium pacis mutua conuentione peregissent. Deinde has pacis conditiones imponere, ut Antiochenus damnationi Nestorii dogmatumque ipsius, et ordinationi Maximiani consentiret, Cyrillus iniuriarum obliuisceretur. Postea Acacium Berensem, et Simeonem Stylitam litteris urgere, ad moderandum Ioannis animum, et pacis in partes inclinandum. Quarto, uetare ne Cyrillus Ioannesque Nicomediam adducerent ullos secum ad disceptandum episcopos, sed paucos tantum clericos, quorum famulatu egerent. Quinto, ne dum geritur negotium ulla interim quorumcumque episcoporum, aut creatio, aut depositio, aut quecumque alia ordinatio tentaretur. Postremo denique, Aristolaum tribunum mittere, qui non litteris tantum et mandatis, sed potestate negotium promoueret .

Hec omnia prestita sunt. Littere ad Ioannem et Stylitam date ab imperatore ad nos peruenerunt . Perierunt omnino que ad Cyrillum;  ex parte, que ad Acacium. Neque enim stare potest opinio quorumdam existimantium litteras imperatoris, que tertia parte concilii Ephesini inscribuntur ad beatum Simeonem Stylitam, uel ad solum Acacium datas esse, uel cum Simeone communes fuisse; qui enim sic opinentur, oportet eos non attentissime legisse litteras, que sane nichil continent quod Acacium spectet, nichil quod non Simeoni proprie conueniat .

Non erit autem importunum aliquid ex his tribus epistolis delibare. Et ex prima quidem ad Ioannem, dignas principe christianissimo uoces: uehemens egritudinis magnique meroris occasio ea ex re nobis offertur, quod ecclesiastice pacis doctores, ipsique concordie fontes, eo discordiarum prolapsi sint, ut talibus indigeant, qui illos suos hortatu eius rei commonefaciant, quam pro officii sui ratione predicare debuerant . Dignam quoque  obseruatu sententiam. Interea aum exoptata pacis, concordie et mutue inter uos amicitie conuentio per iter quoque ad nostrum colloquium confirmatur, nulla prorsus quorumcumque episcoporum, aut creatio, aut depositio, aut quecumque ordinatio tentabitur. Sed si quid interim huiusmodi factum esse contigerit, id immotum et imperturbatum Ecclesie catholice compositionem exspectet; cum religiosissimi clerici ad diuina ministeria exsequenda sufficere queant, donec perfecta unio consequatur .

Ex secunda uero ad Stylitam: Contentio et discordia adeo nos conturbat, ut hanc existimemus precipuam omnium nostrarum calamitatum esse causam, et confidamus regni nostri res ex uoluntate benignitatis Dei esse processuras, si res Ecclesie et orthodoxe fidei membra coniuncta copulataque fuerint .

Ex tertie denique fragmento: Decet tuam sanctitatem omni diligentia et studio hec a Deo deposcere, qui probatos ROMANAE RELIGIONIS sacerdotes declaret .



XIII. Synodus que III Orientalium adhuc schismaticorum, habita Bere apud Acacium, post accepta per Aristolaum tribunum imperatoris mandata, eodem anno, sub finem mensis Iunii.


Postquam Aristolaus tribunus peruenit in Syriam, litterasque imperatoris Ioanni Antiocheno, Acacio Berensi, et Simeoni Stylite reddidit, Ioannes e tota sua diecesi euocauit episcopos, ut quia omnium causa agebatur, omnium quoque sententia statueretur quid agendum et qua ratione parendum regiis mandatis foret.

Tempus habite synodi non improbabiliter ita inueniri potest. Nam cum habitam omnes fateantur anno 432, idque indubitatis argumentis constet; cumque imperatoris epistolas, etsi nota temporis carent, quia tamen Celestini pape mentionem faciunt, datas oporteat ante medium Aprilem, quando scilicet nondum  Constantinopolim nuntii de morte Celestini, Rome uita functi die 6 Aprilis, aduenerant; necesse est Aristolaum in Syriam non prius appulisse, uel terrestri itinere uenisse, quam medius Maius effluxisset. Atqui eo anno dies Pentecostes incidit in uigesimum secundum Maii: quare licet tractoria missa dicatur statim acceptis litteris, uel festis peractis, peruenire tamen non potuit ad omnes episcopos, quorum aliqui duodecim mansionibus Antiochia distabant, nisi sub initium Iunii: atque ita nec episcopi ante inclinantem Iunium conuenire ad condictum locum potuerunt.

Quamuis autem uulgo credatur Antiochie habita, popularem nichilominus fidem certis testimoniis Cyrillus et Mercator infringunt. Ille quidem Acacio Meliteno scribens: Postquam, inquit, Orientalibus regium decretum expositum est, tamquam factum ex eorum episcoporum sententia qui Constantinopoli aderant, concilio nescio quo apud sanctissimum piissimumque Berensem episcopum Acacium congressi scribi ad  me curarunt, etc. Iste uero, cum refert epistolam a Theodoreto ad Andream Samosatenum scriptam, lectis Cyrilli litteris a Beroa missis, quamquam non incredibiliter dici possit initium synodo Bere datum, finem Antiochie factum, ut postea declarabitur.

De ipsa egimus in prefatione historica prolixe satis, atque etiam in notis ad prefatam Theodoreti epistolam, quibus in locis exposita sunt maximam partem que Cyrillus in epistolis ad Acacium Melitenes, et Donatum Nicopolis episcopum, sincere iuxta et copiose narrat, queque partim ex Cyrillo, partim aliunde Liberatus scripsit.

Credibile est conuenisse decem metropolitas diecesis Orientalis, cum duobus singulos subiectis episcopis; agebatur enim res communis, et ea forma conueniendi sepe fuit a Ioanne expetita; Rabbulas tamen Edessenus cum suis uidetur declinasse hunc  conuentum, qua ratione subduxit sese ipsius precessor Nonnus Ephesine synodo, cuius hec synodus uelut complementum erat, siquidem apprime catholicus fuit et Cyrillo societate dogmatis coniunctus. Abfuit certe Theodoretus egre ferens, uel deliberari de Nestorii damnatione et concordia cum Cyrillo; uel ea rescindi que tanto conamine stabilire nisus erat.

Lectis diualibus litteris, uisum est rem geri non debere Nicomedie duos inter solos antistites, omni consilio destitutos; id enim periculo non carere, siquidem Ioannes non ita pridem ordinatus Cyrillo uiginti annorum episcopo par non esset, cum doctrina, tum usu rerum; quare negotium ibi procurandum, ubi securius posset. uisum quoque, desperatis Nestorii rebus, parendum quidem imperatori, sed mora fatigandum tribunum, callideque cum Cyrillo sic agendum, ut Orientalium honori consuleretur, et Cyrillus crederetur, uel pacem auersari, uel, si admitteret, eam potius obtinuisse a Ioanne quam reportasse uictoriam.

 Senex igitur ille ueterator Acacius scripsit Cyrillo non posse fieri Ecclesiarum pacem, nisi ea omnia aboleret que uel epistolis, uel tomis, uel libris uulgasset, et soli fidei que a sanctis Patribus Nicee edita fuerat consentiret, id est, retractaret epistolas duas priores ad Nestorium, tertiamque cum duodecim capitibus capitumque defensionibus, et que libris quinque edidisset aduersus blasphemias Nestorii, nam epistolarum nomine due priores intelligebantur; tomi uero sunt tum tertia epistola cum anathematismis, tum scripta de recta fide, quamquam et libri quinque contradicentes blasphemiis Nestorii inscribuntur tomi.

Reiectis a Cyrillo conditionibus tam absurdis, missus est Paulus Emesenus Alexandriam, qui cominus pugnaret, dateque a Ioanne ad Cyrillum duplices littere, quarum une continerent querelas, et ueniam quasi offerrent; alie demissionis pleniores essent, ac equiores, quibusque pro tempore uteretur ad fallendum,  si qua ratione posset, Cyrillum.

Actum quoque in synodo de forma fidei componenda, sed tam artificiose, ut conciperetur uerbis que non usurpasset quidem Cyrillus, sed neque reiecisset; que uiderentur Nestorio contradicere, reipsa tamen conciliari possent; que tandem si a catholicis accusarentur praui sensus, facile statim uerterentur in catholicum et sanctorum sententiis consonum. Huiusmodi forma continetur, tum in epistola Ioannis ad Cyrillum, tum in litteris Cyrilli ad Ioannem .

Actum pariter de urgenda quatuor schismaticorum episcoporum, Helladii, Himerii, Eutherii et Dorothei, a Maximiani synodo depositorum, restitutione.

Actum etiam, post acceptas Cyrilli, in pacis conditiones consentientis, litteras, de forma fidei ab omnibus subscribenda.

Denique ad imperatorem rursus de re tota relatum est, quemadmodum et ad Sixtum, qui Celestino in sedem apostolicam successerat: atque ita pax, sin  minus facta, saltem ficta est.

Formula fidei sic se habuit: Confitemur igitur Dominum nostrum Iesum Christum, unigenitum Dei Filium esse Deum perfectum, et hominem perfectum ex anima rationali et corpore; ante secula quidem ex Patre secundum Diuinitatem genitum; postremis uero temporibus eumdem ipsum propter nos, et propter nostram salutem, ex Maria uirgine, secundum humanitatem natum; eumdem consubstantialem Patri secundum Diuinitatem, et consubstantialem nobis secundum humanitatem, siquidem duarum naturarum facta est unio, propter quod unum Christum, unum Filium, unum Dominum confitemur.

Secundum hunc inconfuse unitatis intellectum, confitemur sanctam uirginem Dei genitricem esse, propterea quod Deus uerbum incarnatum est, et homo factum, et ex ipsa conceptione uniuit sibi templum, quod ex illa assumpsit.

 Euangelicas autem et apostolicas de Domino uoces, scimus graues theologos, alias quidem communes facere, tamquam ad unam personam pertinentes; alias uero, propter duarum naturarum diuersitatem, diuisim nuncupare; et illas quidem, que Deo conueniunt, ad Christi Diuinitatem, humiles uero ad eiusdem humanitatem referre solere.

Hanc ubi fidem Theodoretus attente perspexit, confidenter asseruit eamdem esse que Nestorii; nec a Cyrillo potuisse recipi, nisi post eiuratam pristinam sententiam, capitibus duodecim contentam. Suum istud, opinor, iudicium in Pentalogio, seu libris pro Diodoro et Theodoro conscriptis probare nisus est. Sed quia totius operis nichil superest, preter fragmenta libro tertio exhibita, iacturam hanc, si tamen iactura est, supplere, neque operosum est, neque forsan inutile, collatis inter se fidei et Nestorii uerbis: non quo fides Ioannis a Patribus laudata damnetur, id enim temeritatis est, audacieque singularis; sed ut constet non de nichilo fuisse sanctorum Cyrilli  amicorum querelam, quod equitas ac reuerentia uideri potest exigere. Sed cum eiusmodi collatio facile ab unoquoque effici queat, pauca ego mihi obseruanda puto.

Primum. Orientalis synodus tres sue fidei partes esse uoluit, unam de Christo, alteram de uirgine , tertiam de , seu proprietatum communicatione. In prioribus duabus affirmanter pronuntiat, in tertia sententiam sustinet contenta dicere scire se quomodo theologi graues ea de re loquantur. Quo dicto uideri potest inter censere , cum tamen sola sit certa, aut saltem certarum precipua regula, ad quam examinentur que dicuntur de incarnatione uerbi, ut pateant sintne catholica, an secus .

Secundum. Heresis Nestorii in eo posita est, quod naturas ille duas in Christo sola unione morali iungeret, atque ita duas in Christo hypostases seu personas poneret, quarum una esset alterius, puta Deus  esset hominis inhabitator; homo Dei esset templum: quam unitatem idcirco uocabat. Quare tres statuebat uoces utriusque nature significatiuas, Filius, Christus, Dominus, que inter loquendum de Christo, pro ratione attributi, modo hanc in recto, ut aiunt, modo alteram naturam significarent: exempli gratia, cum dicitur Christus esse mortuus, Christum Nestorius interpretabatur hominem, in quo esset Deus, etc. Hec et alia demonstrant quantam tegeret his tribus uocibus fraudem, nec hanc ipsam fraudem detegi posse sine regulis , dissertatione 1 positis: atque ita eum qui super hac questione mentem aperire detrectat, uel reipsa cum Nestorio sentire, uel consensionis nomine suspectum merito esse posse.

Tertium. Non sine causa Orientalium fides uideri potuit suspecta doctissimis Cyrilli amicis, ut et Nestoriana Theodoreto. Nam prima secundaque pars eiusmodi est, ut si sola uerba attendantur, ei Nestorius facile sine sui dogmatis dispendio subscriberet. Id quisque liquido cernet, qui uoluerit prime dissertationis  ea loca relegere, in quibus Nestorium, uel sui patroni defendunt, uel nos ostendimus aduersus Arianos, Apollinaristas, Marcellum et Leporium catholice sentire. Istud peruidit Cyrillus, atque idcirco, cum apud Acacium Melitenum se atque Orientales purgaret, ad fidei formulam addidit conciones Emeseni, longe conformiores catholice ueritati.

Postremum. Non temere quis coniecerit Emesenum idcirco in Alexandrina Ecclesia Cyrillo presidente sermonem semel atque iterum fecisse, ut quod deesset fidei suppleret uterque sermo, et posterior priori lucem afferret. Atque hec causa est cur in ipso prioris initio ad solemnem questionem uerbis conceptis respondens, adducto Isaie testimonio, dixit: PARIT ITAQUE DEI GENITRIX EMMANUELEM. Quo dicto uisus est populo idipsum asserere quod primo capite Cyrillus. uerum altero sermone manifestius, de gemina uerbi natiuitate, una duarum naturarum persona,  communicatione idiomatum, Deoque passo, ita disseruit, ut se Cyrilli doctrinam tradere testaretur, itaque finem dicendi faceret: Que uestra sunt, uobis apposuimus. Hec est enim patris uestri doctrina, hic thesaurus est uobis auitus. Hec beati Athanasii sunt dogmata, hec magni Theophili est doctrina, columnarum orthodoxe fidei.



XIu. Synodus que secunda uniuersalis Aegyptiaca, de pace Ecclesiarum ineunda, iisdem coss., circiter autumnum.

Sicut habuit suam Oriens partim Bere, partim Antiochie synodum; ita et suam Aegyptus Alexandrie, cum pacis negotium ageretur. Una fuit utrique synodo conueniendi causa, non fuit eadem utrique mens, eademque negotii tractandi ratio: Orientalis siquidem adhibebat artes quibus aduersarium falleret; Aegyptiaca totis uiribus incumbebat in opus bonis omnibus expetitum, ueritatis nempe defensionem, et Ecclesiarum  concordiam.

Habitam reipsa synodum Alexandrie, quam diximus, uel ex eo indubitatum est, quod littere Cyrilli ad Ioannem Antiochenum, quarum initium est: Letentur celi, etc., que in concilio Chalcedonensi lecte sunt, in quinta synodo nominantur SYNODICAE .

Plures illa menses tenuit: nam circiter autumnum inchoari debuit, quo tempore allata est Alexandriam imperatoris sacra, cum iussione ineunde pacis; nec ante medium Ianuarium finiri potuit, quo pariter tempore peractum uidetur absolutumque pacis negotium, redeunte scilicet in Orientem Paulo Emeseno Orientis legato, qui ineunte Ianuario in Ecclesia Alexandrina concionem habuit, quique reuertens litteras Cyrilli detulit.

Initio formula fidei conscripta est, missaque Antiochiam per Alexandrinos clericos: cuiusmodi autem fuerit, diuinare non licet, cum non exstet. Neque  enim dici potest pars illius celebris epistole, que incipit: Letentur celi et exsultet terra, etc. Nam fides, de qua nunc sermo est, precessit litteras Ioannis ad Cyrillum, epistola subsecuta est: deinde que refert Theodoretus de hac fide, maiori ex parte in epistola non leguntur.

Fidem hanc legit Theodoretus et cogente ueritate approbauit. Nullus enim dubito quin de ipsa loquatur, scribens, tum ad Nestorium, cum ait: Nullus igitur tue persuadeat sanctitati, quod ego presul esse desiderans, clausis oculis, uelut recta dogmata, AEGYPTIA SCRIPTA susceperim; nam, per ipsam fateor ueritatem, sepius ea reuoluens, et diligenter examinans, ab heretica prauitate libera deprehendi, et aliquam illis imponere maculam formidaui; tum ad Andream monachum Constantinopolitanum, in hec uerba: Ecce enim, qui Saluatoris Christi naturas impia ratiocinatione confuderant, et unam naturam ausi fuerant predicare, ac Deitati passiones adiungere; propterea etiam sanctissimo et uenerando summo Dei pontifici. Nestorio insultarant,  uelut quodam camo et freno, secundum prophetam, maxillis omnino confractis , et a prauis ad recta perductis, ueritatem iterum addidicerunt, utentes eius assertione qui pro ueritate bella sustinuit. Pro una namque natura duas impresentiarum confitentur; anathematizantes eos qui permixtionem aut confusionem predicant: et Deitatem Christi impassibilem uenerantur: et carnis esse edisserunt passiones: et euangelicas diuidunt uoces, et Deitati quidem sublimes et Deo dignas ascribunt, humiles autem assignant humanitati: talia namque nunc ab Aegypto scripta delata sunt. uide notas ad utrumque locum.

Lecta est etiam Orientalium fides, eaque ab hominibus caritate feruentibus, et turbarum forsitan pertesis, bonam in partem benigna interpretatione tracta est.

Hanc economiam non omnes aliarum prouinciarum episcopi, immo neque uiri sancti, uelut Isidorus Pelusiota,  probarunt. Certe Cyrillus ab amicis, et ipso etiam eximio fidei defensore Acacio Meliteno, uix non idcirco preuaricationis postulatus est, ut opus habuerit apologiam scribere ad Acacium quem dixi, ualerianum Iconii, Donatum Nicopoleos, Successum Diocesaree episcopum, atque etiam ad Eulogium apocrisiarium suum in urbe regia, quo aulicis proditam a Cyrillo fidem querentibus satisfaceret .

Date sunt inde littere synodice tres, ut minimum, nimirum communicatorie Ioanni Antiocheno; denuntiatorie, Sixto pontifici; et, ut credibile est, Maximiano regie urbis episcopo: prime ad nos peruenerunt, secundarum fit mentio in responsione Sixti.

Quid preterea gestum Alexandrie cum Paulo Emeseno, quid cum Aristolao tribuno, dictum est abunde satis in prefatione historica.

Pax huiusmodi placuit utrique summe potestati, Sixto et Theodosio, propter turbarum tedium, non  perinde placuit aliis cuiuscumque partis.

Suum enim quique antistitem criminabantur de nimia quadam economia; Ioannem Orientales, quod damnationem capitum non exegisset: Cyrillum catholici, quod duas in Christo post unitionem naturas fassus esset, atque ita uideretur deseruisse orthodoxe fidei quasi symbola hec duo, quod naturarum unio sit et , quodque post unitionem manserit unica uerbi natura incarnata.

Ioanni calumniam fecit Theodoretus, pluribusque persuasit; Cyrillum in suspicionem uocauit, non episcoporum tantum, aut clericorum ordo, sed ipsa quoque aula, immo et sanctissimi monachi, quos inter Isidorus Pelusiota.  Oportet, inquit , te, o admirabilis, firmum atque constantem semper manere: sic nempe, ut nec metu celestia prodas, nec tecum ipse pugnare uidearis. Nam si ea, que nunc abs te scripta sunt, cum superioribus perpendas, aut adulationi obnoxius esse  uideberis, aut leuitatis minister, ut qui inani glorie succumbas.

Quid Isidoro Cyrillus responderit, ignotum est. Quid aliis tribus, apertum ex epistolis que in tertia parte concilii Ephesini leguntur. uerum de his prolixius in auctario Theodoreti calumniarum auctoris.



Xu. Synodus que quarta Romana sub Sixto summo pontifice Theodosio XIu et Maximo coss., ann. Christi 433, die 26 Aprilis.

Acceptis a Cyrillo litteris de pace Ecclesiarum inita, Sixtus, cum incredibili gaudio exsultaret, Cyrillo respondit in hec uerba : O relatio digna mittente, digna conuentu! Gaudii celestis indicium tales habere debuit cognitores; et quia res et causa deposcit, locum quoque conuenit non taceri. Ad beatum apostolum Petrum fraternitas uniuersa conuenit;  ecce auditorium congruens auditoribus, conueniens audiendis. Habuerunt cepiscopi nostri illum congratulationis testem, quem habemus honoris exordium. Sancte namque et uenerabili synodo, quam natalis mihi dies fauente Domino congregarat, quia sic credendum est, ipse presedit, quandoquidem probatur, nec spiritu, nec corpore defuisse. Adfuit palme, qui contentioni non defuit: iuuit animorum uota nostrorum, qui uidet symbolo primum inter apostolos tradito derogari; non passus est nefandum caput gaudere solatiis, nec turbari diu siuit lutulento gurgite fontis illius perspicui puritatem. Ad nos reuersi fratres, ad nos, inquam, qui morbum communi studio persequentes, animarum curauimus sanctitatem. Et postea: Exsulta, frater carissime, et ad nos recollectis fratribus uictor exsulta. Querebat Ecclesia quos recepit: nam si neminem perire uolumus de pusillis, quanto magis gaudendum nobis est de sanitate rectorum! Legimus una ouis quantum gaudii reportata  prestiterit, et idcirco intelligendum est quid laudis habeat tantos reuocasse pastores. Greges aspiciuntur in singulis; nec unius hic causa tractatur, quoties agitur de sanitate multorum. Letamur hic nichil egisse nos precoquum, quando fructu nostre sententie gratulamur. Sustinuimus fratres, certi eos non spinas, sed uuas esse lecturos. Tum: Exspectamus igitur memorati fratris nostri Ioannis clericos, et optamus uenire. Scimus ei, et pro honore et pro labore tuo dare responsum. Et sub finem: Hec ad uenerationem tuam fraternitas mecum sancta scribit, probans tuos in omnibus et confirmans labores; qui tamen graues aut amari esse non potuerunt, quia huic impensi sunt cuius onus leue et iugum suaue portamus. Datum Xu kalendas Octobris, Theodosio XIu et Maximo consulibus.

Ex his sancti pontificis uerbis plura intelligere possumus: 1o quanta letitia perfusus sit apostolicus sinus successoris Petri, redintegratam Ecclesiarum concordiam cernentis, quoque Christi uicarius fuerit animo in Nestorium Christi hostem; unde refellitur  calumnia Nestorianorum, qui per summam impudentiam sparserant in uulgus litteras Philippo legato suppositas, quibus Sixtum egre tulisse scriberet Nestorii deiectionem.

2o Lectas fuisse in synodo Rome Cyrilli litteras; eamque synodum habitam fuisse apud Sanctum Petrum: non quod litterarum acceptio fuerit cogende causa; sed quia conuenerant de more episcopi ad natalem Sixti, id est, ad diem assumptionis.

3o Qua die celebrata sit synodus, nimirum 26 Aprilis, hac enim ipsa die assumptus est Sixtus, siquidem successit Celestino  cum uacasset sedes uiginti diebus. Corrigenda igitur est temporis nota, que apud Baronium et in conciliis habetur; neque enim fieri potuit ut ad Xu kalendas Octobris epistola hec synodica differretur, cum in ipsa scribat pontifex se nondum accepisse nuntios a Ioanne Antiocheno, ad quem tamen alia Sixti epistola data dicitur Xu kalendas Octobris.

 4o Epistolam Sixti reipsa esse synodicam; ipsam enim dicitur fraternitas saneta cum preside pontifice scribere.

5o Qui episcopi ad synodum uenerint, ii nempe qui natalem pontificis solebant conuentu suo celebrare: id uero habebant in more, non uicinarum modo urbium episcopi, sed etiam remotiores alii, quibus hac occasione placeret natalem Ecclesiarum fontem, ut loquitur Innocentius I, et ecclesiam principalem, ut ait Cyprianus, unde unitas sacerdotalis orta est, recognoscere. Sic enim Leo Magnus Sixti successor, post laudatam Petri in successore uniuersalem ouium Christi curam: Unde uenerabilium quoque fratrum et consacerdotum meorum desiderata mihi et honoranda presentia hinc sacratior est atque deuotior, si pietate huius officii, in quo adesse dignati sunt, ei principaliter deferunt, quem non solum huius sedis presulem, sed et omnium episcoporum nouerunt esse primatem .

6o Unde nata sit calumnia Nestorianorum, mentientium  Sixto displicuisse Nestorii deiectionem. Nempe litteris apud Sixtum Cyrillus institerat ut in Ioannem Antiochenum Nestorii patronum ferretur apostolica sententia; sed eam pontifex sustinuit, unde ait letari se, quod nichil egisset precoquum; et fructum sue patientie percepisset. Benignam hanc patientiam Nestoriani suum in sensum interpretati sunt.

Adde quod, teste Gennadio , litteras ipsimet Nestorio Sixtus dedit, quibus, si qua ratione posset, malis fractum aut saltem subactum reuocaret ad bonam mentem: Similiter etiam Sixtus successor Celestini pro eadem re, et ad ipsum Nestorem, et ad Orientis episcopos, aduersum errorem eius succidendum sententias direxit. Id ipse testatur Sixtus in litteris ad Ioannem Antiochenum: Credo ad dilectionem tuam rerum cursus et ordo pertulerit qualiter ei  uoluimus nostra admonitione succurrere;  retinuimus in preceps euntem, qui erat blasphemiarum pondere in profunda mergendus, etc. .

Obserua, lector, hisce litteris Sixtum non respondere epistole Ioanni que III parte concilii Ephesini, cap. 27, inscripta legitur: Sanctissimis Deoque dilectissimis fratribus et comministris Sixto, Cyrillo et Maximiano Ioannes et reliqui omnes qui mecum sunt; sed alteri, que non exstat, cuiusque in exordio Sixtus diceretur Ecclesie lucifer ubique fulgens; his enim uerbis nichil quidquam simile in epistola, cap. 27 collocata inuenitur.

 Cum ea que subsecuta sunt ad aliud negotium pertineant quam quod Nestorii, placet facere finem scribendi de synodis quas plurimas postmodum habitas in causa capitum Cyrilli Theodoretus scribit ; partim quia incentor ipsarum Theodoretus ipse fuit, cuius historiam propediem edituri sumus; partim quod synodorum, quas tractatas uellemus, definiuimus tempus uita Nestorii, quem, ex quo eiectus est in Oasim, inter mortuos more fore censemus: quamquam imperatoris mandato rediturus erat, nisi Deus tam iniquam indulgentiam morte impii preuertisset.





AD LECTOREM ADMONITIO GARNERII.

Tria sunt, de quibus te, lector, priusquam opus desino, moneri uelim. Primum, promissam esse, ipsa libri quarti inscriptione  , dissertationem tertiam, de iis que uiuente Nestorio scripta sunt, siue pro fide a Proclo, Cyrillo, Cassiano, Theodoto, et qui heresim nascituram preuenit, Attico, aliisque nobilibus catholice doctrine defensoribus; siue pro heresi a Nestorio, Andrea Samosatensi, Theodoreto Cyrensi, Eutherio Tyanensi, et ceteris Nestorii patronis, atque etiam anathematismorum improbatoribus. Promisso satisfactum esset, nisi duo obstitissent; alterum quod iam excreuerat totum hoc uolumen in maiorem quam credebatur molem, et dissertatio tamen, cum iam per se ipsa prolixa esset, debebat augeri monimentis quibusdam ueteribus, que alicunde adhuc exspectamus; alterum, quod dissertatio, quoniam argumentum habet cognatum ei quod tractari oportet inter censendos Theodoreti libros, uisa est ad auctarium Theodoreti differenda, ubi commodum habebit atque etiam necessarium locum.

Secundum, de inaustria silere me impresentiarum quibus e locis monimenta uetera exspectem, etsi expediret dicere, ut similia forte beneuolus aliquis commodet: ueritus sum nempe ne id ipsis contingat, quod Mercatori, de quo cum aliquando apud nonnullos sermonem facerem, ut iubent amicitie leges, aperte et libere, diceremque me uti manuscriptis duobus codicibus, uaticano et Bellouacensi, quorum alterum ipsum haberem, alterius apographum; factum ut alicui inciderit uoluntas occupandi laboris quem susceperam: factum pariter ut principis optimi benignitate ex uaticano exscriberetur quod inde me accepisse dixeram, ut tentaretur artibus anonymorum Bellouacensis capituli beneficium erga me; ut pene sit subreptum supremo magistratui, quo potestas quedam iniqua fieret; ut parui penderentur reluctantium superiorum iussa, atque operarum fides sollicitaretur; et quod in Gallie imperio non licebat per iustitiam, patraretur impune ibi terrarum, ubi dissimulanter nunc bellum geritur.

Tertium, in codice Bellouacensi Acta quedam concilii Ephesini inter Opera Mercatoris esse permixta, sea admodum imperfecta, et uix ullius momenti: ea etsi uisa sunt Luce Holstenio Mercatorem habere interpretem, indigna nichilominus, quisquis legerit iudicaturus est, que tanto uiro tribuantur; duo enim inter legendum occurrent que spuria manifeste euincant. Nam symbolum Theodori continent, longe alia peioreque Latinitate donatum quam quod interpretatus est Mercator; et auctor reiectaneorum eiusmodi centum nonaginta tres episcopos Nestorii damnatores numerat, Mercator ducentos septuaginta quinque. Adde quod preter testimonia Patrum in prima actione allata, negotium Charisii, quod pertinet ad actionem 6, et subscriptiones episcoporum plane uitiosas, nichil admodum hec Acta complectuntur quo sibi pretium faciant. Quare id totum putaui omittendum, non suam tantum ob uilitatem, sed etiam ne uolumen inde, uel duobus foliis, grauaretur.




uolume back matter






INDEX AUCTORUM QUORUM OPERA IN PRIORE PARTE HUIUS TOMI uel illustrantur, uel emendantur. [1Kb]

    AMBROSII locus insignis lib. I in Luc. cap. 2 emendatus et illustratus, 609.
    ANASTASII pape I epistola ad Ioannem Hierosolym. num. 4 et 6 emendata, 234, 237.
    AUGUSTINI locus ex epist. 131, aduersus uignerium defensus, 289.
    Eiusdem locus lib. III Op. Imperf. cap. 113 emendatus, 216.
    Eiusdem alter in pref. libri de octo Dulcitii questionibus emendatus, 561.
    Eiusdem alter lib. uI contra Iulian. c. 4 illustratus, 584.
    Eiusdem alter lib. u aduers. Iul. cap. 4, de uiris a Iuliano notatis, 113.
    Epist. 157, ad Optatum, ex Mercatore, 633.
    Item lib. de Pecc. orig. cap. 22, ex Mercatore, 634.
    Item serm. 7 de uerbis Apostoli cap. 6, ex Mercatore, 144.
    Item lib. I Op. Imperf. cap. 46 restitutus, 128.
    Auctor epitaphii Nestoriane heresis notatus, 694.
    Auctor quidam reprehensus circa peccatum originale, 135.
     Auctor Questionum ueteris et noui Testamenti defensus aduersus Louanienses, etc., circa diuine gratie auxilium, 310.
    Auctoris supplementi conciliorum Gallie opinio de synodo in qua Leporius receptus reiicitur, 365.
    BARONII opinio discussa de prima Pelagii ab Innocentio damnatione, 71.
    De legatione Alipii ad annum 419, 387.
    De Genedio Aurelii successore, 394.
    De concilio Africano CCXIu episcoporum, 388.
    De Memorii episcopatu, 130.
    De reditu Alipii Rauennam, 559.
    De tempore librorum Augustini ad Marcellinum, 547.
    Epistole ad Demetriadem, 554.
    Libri de Grat. et lib. Arbitr., 562.
    Epistole ad Paulin. Nolan., 555.
    Epistole ad Ioann. Hierosolym., 552.
    Epistole ad Hilarium Syracusanum monachum, 549.
    Epistole ad Euodium, et libri de Nat. et Grat., 551.
    Epistole Anastasii ad Ioannem Hierosolymitanum, 231.
    De rescripto imperiali ad Aurelium, 397.
     De tempore epistole ad Ctesiphontem, 538.
    De tempore, quo scripti sunt dialogi ab Hieronymo, 540.
    De Palladio Pelagianorum socio, 685, 686.
    BEDA, lib. I in Cantica cap. 5 illustratus, 290.
    Notatus in prefat. in Cantica, occasione Iuliani, 270.
    Ibid., cap. 5, 606.
    Item lib. I Eccl. Hist. gentis Anglorum cap. 17, 371.
    BELLARMINI rationes pro uendicandis Bede commentariis in Paulum expenduntur, 607.
    Bellouacensis codex ex uaticano et Hieronymo emendatus, 138.
    BINIUS, de synodo aduersus Messalianos emendatus, 345.
    Item in notis ad 3 can. concilii Reiensis, 376.
    Item in notis ad epistolam Innocentii ad Iulianam, 554.
    CANON 16 Codic. Ecclesie Africane explicatus, 289.
    Eiusdem can. 73, 331.
    CAPELLI opinio de litteris in causa Pelagianorum a Zosimo scriptis copiose discussa, 340.
    CASSIANI opinio de omnimoda consensione Nestorii cum Paulo Samosateno euersa, p. 432, c. 2.
    CHIFFLETII opinio de sede Iuliani ex Mercatore labefactata, 214.
    CeLESTIUS, apud Aug. lib. de Pecc. Orig. cap. 3 illustratus ex Mercatore pref. ad lib. Subnotat., 634.
    CONSTANTIUS lib. I uite S. Germani cap. 19, illustratus, 370.
    EPHESINAE synodice locus de eiectis Pelagianis emendatus, 115.
    Ephesini concilii locus parte II, act. 5, emendatus, 292.
    Eiusdem interpres Romanus emendatus, 374.
    EMENDATA uulgaris lectio in epistola prima Nestorii ad Celestinum, 174, 176 seqq.
    Exodi XXIII locus illustratus, 533.
    Prouerb. XI , 104.
    FRANCISCUS BERNARDINUS FERRARIUS, lib. II de epistolis eccles. emendatus ex can. 76 Eccles. Afric. et cap. 20 lib. uII Capitul. Caroli Magni de tractoriis, 91.
    GELASIUS, in decret. sancte Rom. Eccles. illustratus ex Mercatore, 289.
    GENNADIUS, aduersus uignerium defensus de Iuliani obitu, 298.
    Item de libris Iuliani aduersus Augustinum notatus, 291.
    De libris a Pelagio scriptis, 98.
    De sede Iuliani, 214.
    Locus cap. 44, ubi est lacuna, suppletus, 336.
    Locus alter de Celestio illustratus, 278.
    GOTHOFREDUS, de tractoriis notatus, 92.
    Item in paratitlo de hereticis, 413.
    Item ad leg. 45 de episcopis, 403.
    Item tom. uI cod. Theod. in Prosopograp. emendatus, 379.
    HIERONYMUS, aduersus accusantes ignorate Grece uocis , defensus, 689.
    De origine heresis ab Origene et Euagrio Pontico explicatus, 686.
    De societate Pelagii cum Manicheo, 686.
    Item in epist. ad Ctesiphontem, 539.
    Item prefat. lib. III in Ieremiam de Rufino Aquileiensi, 277, 278.
    HINCMARI rationes de libris Hypognosticn ad examen uocate, 576, 577.
    HONORII imperatoris constitutio prima aduersus Pelagianos explicata, 390.
    HONORIUS Augustodunensis de libris Iuliani aduersus Augustinum notatus, 291.
    IDATII allucinatio de tempore quo Constantius pater ualentiniani III imperauit, 403, 404.
    ISIDORUS, Hispalensis lib. de Scrip. eccles. cap. 4, de Paulini presbyterio emendatus, 68.
    IANSENII Iprensis opinio de intemperantia Pelagii discussa, 131.
    De apologia Orosii, 99.
    Circa quatuor status Pelagianismi, 159.
    De tempore quo Celestius fugit in Siciliam, 281.
    De Celestii reditu in Britannias, 285.
    De Anniano, quem uult esse Pelagium, 301.
    De tempore scripti libri de Grat. et lib. Arbitrio, 562.
    De tempore quo scripsit Hilarius diaconus, 316.
    De episcopis congregatis in collatione cum Donatistis, 82.
    De et amasio Pelagianorum, 682.
    De Pelagianismo orto ex Origene, 270.
    IOANNES Maxentius 2 confessione illustratus ex pref. ad ib. Subnot., 633
     IOANNIS Launoii de libello fidei Pelagii dissertatio laudata, 491.
    LEX ultima de Iudeis illustrata, 414.
    Lex ultima de hereticis emendata, 414.
    MARIANUS uictorinus, in notis ad Hieronym. dial. 1 aduersus Pelag. notatus, 243.
    MENARDI opinio de uidua, ad quam scripsit Pelagius, discussa, 103.
    MERCATOR Commonit. cap. 1 emendatus, de tempore quo Celestius recessit ex Urbe, 90.
    Mercatoris locus Commonit. cap. 3, de imperialibus in Pelagianos legibus, illustratus ex Gelasii epistola ad episcopos per Picenum, 116.
    Ibidem, de commentariis Pelagii, ex Augustini epist., 307, 308.
    Ibid., num. 2, 335.
    Item locus c. 8 Subnot. emendatus, 154.
    Mercatoris locus ex responsione S. Celestini illustratus, 175.
    Ibid., locus cap. 9, num. 3, 162.
    Ibid., locus num. 10 restitutus, 167
    NESTORII epistole ad S. Celestinum illustrantur ex M. Mercatore Commonit. cap. 3, num. 2, 98.
    NICEPHORI locus de episcopatu Theodoti correctus, 345.
    NOTATI quidam eruditi de edictis principum aduersus Origenianos, 237.
    OROSII locus Apolog. c. 2 illustratus, 282.
    Eiusdem apologia aduersus uastelium defensa, 567.
    PAULUS Diaconus libro de Gratia illustratus ex Mercatore, 289.
    PETAuII opinio de prima Pelagii ab Innocentio damnatione, 71.
    Et de Pelagii inconstantia, quod dogma de uenia peccatorum, 689.
    PHILIPPI Labbei sententia de tempore iudicii ab Attico de Celestio exerciti, 74.
    Et de tractoriis, 91.
    PHOTIUS, cod. 54, de eiectis a Theophilo Alexandrino Pelagianis emendatus, 100, 345.
    PHOTIUS, cod. 177, Celestiani erroris suspectus, 217.
    PONTIFICALIS liber explicatus de constituto Innocentii, 336.
    POPULARIS opinio de peregrinatione Pelagii in Aegyptum, etc., conuellitur, 271.
    De monachatu Celestii, 278.
    De sede Memorii Iuliani patris, 130.
    POSSIDII indiculus de episcopatu Mercatoris emendatus, 15.
    De prenomine Aurelii afficto Augustino, 576, 689
    PROSPERI locus lib. contra Collat. cap. 4 illustratus, 371.
    Alter et cap. 44, 584.
    Et in epigrammate contra Augustini obtrectatorem, 278.
    Et in Carmine de Ingrat. cap. 2, 73.
    PROSPER Chronographus de obitu Innocentii emendatus. 97.
    De numero episcoporum synodi Africane, 355.
    De tribus aliis aperte falsis notatus, 389.
    De annis, quibus Constantius imperauit, 403, 404.
    In Chron. ad coss. Florentii et Dionysii explicatus, 369.
    REMIGII Lugdunensis rationes de libris Hypognosticn ad examen uocate, 576.
    RUFINUS Aquileiensis notatus, propter corruptum locum Origenis lib. II , 253.
    SALMASIUS in Eucaristico de gestis synodi Carthaginensis ab Honorio acceptis reprehensus, 388.
    Item, ibidem, occasione Zosimi, 435.
    Idem de quatuor Prefectis, 391.
    SIGEBERTUS, de Script. cap. 70, de Anniano interprete homiliarum Chrysostomi notatus, 300.
    De tempore synodi ex qua missi sunt in Britannias Germanus et Lupus, 368.
    SIRMONDUS aduersus Gothofredum defensus, 413.
    SIXTUS Senensis ad locum Hieronymi in cap. ult. Isaie notatus, 243.
    USSERIUS, de Britannic. Eccles. primord. cap. 8, de Celestii patria notatus, 277.
    Item, ibid., occasione Zosimi pape, 435.
    uIGNERII opinio de sede Iuliani testimonio Mercatoris reiicitur, 214.
    De obitu Iuliani, 297.
    De Iuliani ad insulam Lerinensem appulsu, 296.
    Eiusdem correctio in lib. III Op. Imperf. emendata, 216.
    uOSSIUS  lib. II Hist. Pelag. parte I notatus de origine questionis circa peccatum originale, 646.







INDEX PERSONARUM ET RERUM NOTABILIUM, de quibus mentio fit in priore parte operum Marii Mercatoris. [1Kb]



A
    Abraham quomodo fidelium pater, 310.
    Acacius Berensis Nestorii defensor, 432.
    Acclamandi olim formula, 126.
    Adam, mortalis an immortalis factus, 638. Propter peccatum moriturus, 642. Cur facile peccauit secundum Gelasii sententiam, 197. Adamus quomodo perfectus creatus, 313. Quomodo terrenus factus, 312. Ade mortalitas propter peccatum per se tractatur in secundo opere Augustini aduersus Iulianum, 107. Peccatum quomodo pertransiit in posteros, 144. Huius peccato gemina mors contracta, 204.
    Adulti cur olim differrent baptismum, 195.
    Aduentus Dominice bonitatis celebratus, 188.
    Aduocati causarum publicarum a ciuitatibus cognominati, 113.
    Aemilii episcopi Beneuentani obitus, 131. Aemilius Ie parens e celo benedicit Iuliano et Ie nuptias celebrantibus, 131.
    Aetates hominum quomodo a ueteribus distinguerentur, 288.
    Aetii utriusque militie magistri fides dubia, 179.
    Africa fame laborat, 316. Africa plures quingentis Ecclesias episcopales habuit catholicas, 348 seqq. Africe concilia extraordinaria non nisi post integrum a festis paschalibus mensem habita, 350. De Africanis conciliis dissertatio, 350 seqq. Africana prima synodus uniuersalis in causa Pelagiana, que dicenda, 350. Patrum numerus, et tempus, ibid. Secunda in causa Pelagianorum cur sola canones condidit, 355. Cur a ducentis et uiginti ad summum episcopis habita, 348 seqq. Tertia contra Pelagianos quando habita, 358. Patrum numerus, ibid. Africana quarta synodus contra Pelagianos quando et ubi habita, 359. Patrum numerus. ibid. Africana quinta synodus in causa Pelagianorum et Leporii monachi quando habita, 363. Africane diecesis plures prouincie, 347 seqq. Africane Ecclesie baptizandi consuetudo uaria uariis temporibus, 194. Africane Ecclesie codex quando, ubi, et a quo confectus, 359.
    Agricola Seueriani Pelagiani filius heresim spargit in Britannia, 276.
    Alexandrina synodus in causa Nestorii et ex occasione contra Pelagianos, quando habita, 376.
    Alipii Rauennam altera profectio, 559. Alipii nomen Augustini epistole ad Paulinum cur prefixum, 556. Alipio abiudicati hypognosticn libri, 575.
    Ambrosius ab Augustino cur laudatus contra Pelagianos, 669.
    Ampsanctus lacus in Italia, 127. Pestilentem emittit halitum, 128. Accedentes odore enecat, ibid. Descriptio eius, ibid. Cur dictus inferorum aditus, ibid. uictime circa illum cur non immolate, ibid.
    precones, 687.
    Anastasius papa I, quo tempore sedere cepit, 234. Quo tempore obiit, ibid., 271. Proscribit libros Origenis, 233 seqq. Damnat Rufinum Aquileiensem, 261 seqq. Scribit ad Ioannem Hierosolymitanum de Rufino et Origene, 233 seq. Hanc ab Hieronymo suppositam Rufinus iactat, ibid. Epistola ad Ioannem Hierosolymitanum longe castigatior, ibid.
    Anathematismus quid, 242.
    Anglicanorum scriptorum fabule de Pelagio, 267. Anglicana Ecclesia Pelagiana heresi quando et a quo infecta, 367 seqq. Anglicana Ecclesia aduersus Pelagianam heresim auxilium petit a Gallicana, 367.
    Annianus codicis breuiator diuersus ab interprete homiliarum Chrysostomi, 299. Annianus Chrysostomi quindecim homiliarum interpres, ibid. Quando scripsit, ibid. Homiliam Chrysostomi ad neophytos interpretatus est, 300. Calumniatur Augustinum, ibid. Pelagianis fauet et catholicos insectatur, 299. Pelagii armiger, 304. Idem cum diacono Celedensi, 299. Unde Celedensis dictus, 303. Librorum eius indiculus, 304. Opera que supersunt, 626. Anniani Pelagiani characteres septem, 299.
    Annuntiationis solemnitas, 188 seqq.
    Antiochena Ecclesia Pauli Samosateni ueneno infecta, 258. Antiochena synodus sub Theodoro aduersus Pelagium, 344, 345. Augustino ignota, 344.
     Antiochus uir illustris primam Nestorii ad S. Celestinum epistolam detulit, 174. Quis et quos gessit magistratus, 179.
    quid Hieronymo, 686.
    Apelles preit Apollinario heretico, 252.
    Apollinarius Eutychiane heresis auctor, 492. Samosateno contrarius, 246. Apollinaristarum heresis, 251. Rome damnatur a Damaso, 316.
    Apostolica sedes resipiscentes amice recipit, 107. Apostolice sedis iudicium idem dicitur ac uniuersalis Ecclesie, 402.
    Appellatio in causa fidei olim facta ad synodum Romanam, 339.
    Aquileiensis synodi contra Pelagianos tempus, 377.
    Arausicane II synodi contra Semipelagianos tempus, 376. Canones proprie octo tantum, 560.
    Archimandritarum gradus, 238.
    Arelatensis synodus a prefecto Galliarum congregari solita, 369. Arelatensis synodi aduersus Pelagianorum reliquias tempus, 378.
    Ariani preeunt Apollinaristis, 252. Arianorum questiones, quo tempore feruebant, 267.
    Asclepiodotus prefectus P. Orientis, 414.
    Assumptio persone quid dicat, 200.
    Atabulus uentus, 129.
    Atticus synodum habuit Constantinopoli aduersus Celestium, et non iudicium priuatum, 338. Ad primas sedes mittit litteras de damnatione Celestii, 74 seqq. Laus, 361, 362. Obitus, 295, 362.
    Auditoriales scholastici, 412.
    Augustinus dubitat, an Pelagius et Celestius sint heresis sue auctores, an defensores tantum, 89. Pelagianis odiosus, 424. Actorum Attici non prius meminit, quam scriberet aduersus Iulianum, 74. Recognoscit acta prime synodi Carthaginensis aduersus Celestium, 321 seqq. Scribit aduersus Iulianum, 109. Qua occasione scripsit librum primum de Nuptiis et Concupiscentia, 664. Quorum impulsu librum de Fide et Operibus, 244. Quas questiones in eo tractat, ibid. Discernit adiutoria utriusque status, 676. Dubius de origine animarum, 254. Euocatorias ab imperatoribus, non procuratorias, accepit litteras, 397. Non adfuit prime synodo Carthaginensi aduersus Celestium, 321. Quomodo presens Ephesine synodo, 373. Quare non examinat propositionem hanc: Lex sic mittit ad regna celorum, etc., 102. Iuliano Chrysostomum laudanti respondet ex ipsomet Chrysostomo, 669. Iuliani amans, 130. Singulis Pelagianorum rationibus contra peccatum originale allatis respondet, 664. Quo tempore scripsit libros de Gratia Christi, et de Peccato originali, 275. Epistolam ad Hilarium Syracusanum monachum, 159. Libros quatuor ad Bonifacium, 283. Quando primum aduersus Pelagianos, 159. Legit expositiones Pelagii in epistolas Pauli, 419. Suam ad Pelagium epistolam interpretari coactus, 272. Scribit libros duos Retractationum, 118. Sedis apostolice legatus in Mauritania, 558. Auctorem Questionum ueteris et noui Testamenti laudat testem fidei catholice contra Pelagianos, 311. Cur ad Iulianam matrem potius quam ad Demetriadem filiam scripsit de epistola Pelagii, 554. Legit dialogos Hieronymi aduersus Pelagianos, 495. Manicheismi calumniam et a se, et a catholicis tota ui amolitur, 666, 688. Pelagium uidit tempore collationis. 68. Probat peccatum originale a miseriis infantium, 659. Zosimi tractoriam mittit ad Optatum, 528. Mercatoris mentionem facit, 107. Augustinum legendi modus, 546. Augustini doctrina in Galliis unde agitata, 564. Augustini laus ab Hieronymo, 223. Augustini laus ab Hormisda papa, 546. Enchiridion quo tempore scriptum, 227. Epistole ad Paulinum Nolanum scribende occasio, 596. Liber primus ad Bonifacium contra Celestium, ceteri tres contra Iulianum scripti, 115 seq. Augustini libri aduersus Iulianum, ibid. Augustini modestia in respondendo, 119. Responsio ad querelam Iuliani de ualerio comite, 398. Augustini postremum opus aduersus Iulianum quare dictum Imperfectum, 118, 119. Sermo secundus de uerbis Apostoli quando habitus, 337. Opera aduersus Pelagianos recensentur, 547. Libri tres de Libero Arbitrio, ibid. Liber unus de duabus Animabus, ibid. Expositio  quarumdam propositionum ex Epistola ad Romanos, 547. Libri duo ad Simplicianum, ibid. Libri tres ad Marcellinum de peccatorum Meritis et Remissionibus, ibid. Liber de Spiritu et Littera, ibid. Epistola ad Honoratum, ibid. Sermo in die natali S. Ioannis precursoris, 548. Sermo 14 de uerbis Apostoli, ibid. Liber, siue Epistola ad Hilarium monachum, 549. Liber de Perfectione iustitie, ibid. Epistole due ad Hieronymum, 550. Liber de Natura et Gratia, ibid. Epistola ad Ioannem Hierosolymitanum, 551 seqq. Sermo apud Eugyppium, ibid. Epistola ad Mercatorem, ibid. Epistole tres ad Innocentium, ibid. Epistola ad Hilarium episcopum, ibid. Sermo 2 de uerbis Apostoli, 553. Liber de Gestis Palestinis, ibid. Epistola ad Iulianam, 554. Epistola ad Dardanum, ibid. Epistola ad Paulinum Nolanum, 555. Epistole due ad Sixtum, ibid. Epistola ad Optatum, ibid. Liber primus de Nuptiis et Concupiscentia, ibid. Libri duo ad Albinam, Pinianum, et Melaniam, ibid. Libri quatuor de Anima et eius Origine, 558. Liber secundus de Nuptiis, ibid. Epistola ad uitalem, ibid. Libri quatuor ad Bonifacium, ibid. Enchiridion ad Laurentium, 560. Libri sex contra Iulianum, ibid. Liber de octo Dulcitii Questionibus, 561. Liber de Gratia et libero Arbitrio, 562. Epistole due ad ualentinum, ibid. Liber de Correptione et Gratia, 565. Libri duo Retractationum, ibid. Liber de Predestinatione sanctorum, ibid. Liber de Bono perseuerantie, ibid. Opus Imperfectum aduersus Iulianum, ibid. Liber de Heresibus, 566. Augustini obitus, 107, 118, 373.
    Aurelius Carthaginensis, 393 seqq. Aurelii Carthaginensis laus, 393. Iudicium de Celestio Carthagine exercet, 159, 160. Concilium conuocat aduersus Pelagium et Celestium, 274. Imperialem de subscriptionibus exigendis epistolam recipit, 359. Siculis subscriptionem mandare non potuit, 530. In epistola ad episcopos Africe mentionem octo canonum cur non facit, 401. Aurelio abiudicati Hypognosticn libri, 574 seq.
    Aurelii prenomen unde affictum Augustino, 688.
    De Auctore Questionum ueteris et noui Testamenti inquisitio, 305. Manicheos impugnat, et Mathematicos, 310. Et asserentes parem legis et Euangelii dignitatem, ibid. Diuinitatis Christi defensor, 316. Peccati originalis assertor, 309. Idem qui auctor commentariorum in Paulum Ambrosio suppositorum, 318. Auctoris Questionum patria, 316. Obitus, ibid.
    Auernus lacus, 128.

B
    Baptismus duobus tantum diebus olim in Ecclesia Occidentali celebratus, in Orientali tribus, 193. Baptismi differendi uetus consuetudo posterioribus temporibus abrogata, 195. Baptismi olim differendi causa pro infantibus, ibid.
    Basiliscus subdiaconus a Zosimo papa in Africam missus, 390.
    Basilii et sanctorum monachorum supplicatio ad Theodosium de furore Nestorii, 176.
    Bassula diaconus Ephesum attulit opus postremum Augustini contra Iulianum, cum litteris Capreoli Carthaginensis, 107.
    Bede opera que germana sint cognitu admodum difficile, 606.
    quid significat, 203.
    Bonifacius Zosimi successor multa patitur ab Eulalio, 292. Expulit ex Italia Pelagianos episcopos, 94. Agit ea de re apud Constantium potius quam apud Honorium, 403. Celestium Roma expellit, 283. Subscriptionem faciendam damnationi Pelagii et Celestii Siculis mandare non potuit, 530.
    Britannie prefecto P. Galliarum olim subdite, 412.

C
    Cecilie martyrium, 410.
    Cecus in baptismo epiphaniorum uisum recipit, 195.
    Caluiniani consentire uidentur cum Pelagianis de causa formali iustificationis, 674.
    Canon Romanus librorum S. scripture Africano similis, 513.
    Capuana Ecclesia Beneuentane numquam subiecta, 130.
    Carthaginensis prima synodus episcoporum aduersus Celestium quando habita, 321. Actorum fragmentum, 322. Carthaginensis secunda synodus aduersus Pelagium et Celestium, 331, 332. Episcoporum numerus, 331. Carthaginensis tertia synodus in causa Pelagianorum, 347 seq. Carthaginensis episcopus primatum tenebat sedi addictum, non etati, ut in aliis prouinciis, 68. Carthaginensis prouincie primatus, urbis priuilegium, 393.
    Cassianus Nestorium refutat, 178.
     Cassiodorus emendauit commentarios Pelagii in Epistolas Pauli, 84.
    Catholice legis auctoritas, 385 seq. Catholice fidei note tres, 668.
    Catholici, quid contra Pelagianos senserint de lege siue naturali, siue scripta, 677. Urgent aduersus Celestianos mortem ex peccato Adami ortam, 643. Catholicorum cum Pelagianis consensio et dissensio, quoad principium gratuitum actionis meritorie, 680.
    Catiline indoles, 171.
    Christus cur peccati originalis purus, 167. Utramque mortem Adami peccato contractam superat, 202. Nouit diem iudicii, 247. uere legislator, 104. Christi potestas in pontifices et reges partita, 377. In homines beneficia explicata, 154. Christi resurrectione omnes resurgunt, 141.
    Chromatius Aquileiensis Origenem damnat, 237.
    Cilicie secunde episcopi, 213. Synodus aduersus Iulianum, 360. Episcoporum numerus et nomina, 360.
    Clericis omnibus imperata subscriptio in causa Pelagiana, 436. Clericorum subscribere detrectantium pena, 437 seqq.
    Celestinus Rome synodum cogit, 182. Litteras comminatorias Nestorio scribit, ibid. Quo tempore ad Nestorium rescribit, 187. Litteras procuratorias Cyrillo scribit. 182. Ioannem Antiochenum et Iuuenalem Hierosolymitanum de causa Nestorii monet, ibid. Litteras condemnationis Nestorii mittit ad maiores sedes, 363. Celestini pape obitus, 368.
    Celestini I pontificatus, 361, 389.
    Celestius hereticus quis et unde, 67, 68. Qua ex regione oriundus, 277. Nobilis natu, 278. Auditorialis scholasticus, ibid. Nature uitio eunuchus, ibid. Quando natus, ibid. Quo tempore adheret Pelagio, 279. Quo tempore ad parentes scripsit litteras de monasterio, 280. Numquam fuit monachus, 278. Pelagio adhesit, cum uterque Rome uersaretur, 67 seqq. Suo magistro peior, 277. Audacior in spargenda heresi, 279. In Mileuitana synodo cur non excommunicatus, 333. Aperte mouet questionem de adiutorio Dei per Christum, quatenus gratuitum est, 678. Celestii pressum dicendi genus, 279. Mores et ingenium, ibid. Pertinacia, ibid. Celestius factus statim ex discipulo magister multos discipulos qua libris, qua sermonibus colligit, 69. Rufinum Syrum Rome audit, 109. Aperte negat peccatum originale, 159. Primus scripsit aduersus traducem peccati, 280. Quo tempore, 68, 112, 280. Heresim per se docet in Sicilia, ibid. Hipponem appulit cum Pelagio, ibid. Carthaginem quando profectus, 282. Celestius Pelagio comparatus, 114. Cur eidem prepositus, 401. Fatetur Christum redemptorem paruulorum, 159. Inter ecclesiasticos scriptores cur numeratus, 615. Roma fugit in Siciliam, propter metum Wisigothorum, 78, 272. Quamdiu mansit Syracusis in Sicilia, 272, 280 seq. Carthaginenses clericos sibi conciliat, 282. In iudicio Carthaginensi sub Aurelio fatetur se errorem de peccato originali accepisse a Rufino, 86. Celestio presbyterii gradum ambienti obsistunt meliores clerici, 282. Celestius damnatur primum Carthagine a concilio episcoporum, 6 seq. Appellat sedem apostolicam, et negligit appellationem, 71, 331. Excommunicatur, 71. Ephesi presbyter ordinatur ab Heraclide Memnonis precessore, 72. Epheso proficiscitur Constantinopolim, ubi damnatur ab Attico, 73, 74, 282. Ab Attico Constantinopoli pulsus Romam fugit, 283. Numquam fuit Hierosolymis, 282. Celestii dogmata quinque nominatim damnata, 141. Celestius pena capitis proposita iubetur exire ex urbe Roma, 409. Celestius uocatur ad iudicium sedis apostolice, 77. Negauit se examini sedis apostolice, 78. Damnatur Rome, et ad maiores sedes damnationis epistola mittitur, 77. Edicto Honorii quo tempore primum proscriptus, 283. E latebris turbas mouet opportuno tempore, 408. Ephesi damnatur in concilio ecumenico, 285. Causam retractari petit a Celestino, 284. Rome damnatur a Celestino, 285. Rome urgetur missis ex Africa gestis cum illo uel de illo confectis, 77. Detectis artibus iudicium declinans damnatur a Zosimo, 390 seq. Decretoria sententia, 283. Fiduciariam absolutionem a Zosimo suffuratur, 283. Abutitur litteris a Zosimo in causa Pelagianorum ad Africanos datis, 76. Ex urbe regia pellitur imperiali sanctione data ad Florentium P. P. 65. De sua ex urbe regia expulsione apud Nestorium queritur 181. Iulianum comitatur in Ciliciam, 284. Unicum fidei sue libellum fecit, 497. Celestii libellus fidei totus fere similis Pelagii libello, 159 seq., 498. Habetur integer apud Augustinum, 498. Zosimo unde missus, 390. Celestii scripta pro sua heresi defendenda, 285, 286, 615. Liber definitionum, 616. Libellus fidei Zosimo oblatus, 622. Epistola ad clericos Romanos, 622, 505. Obitus incertus, 285. Celestiane heresis parens et origo in Oriente, 111, 259, 632, 633. Que et quas habet partes, 632. Propagatio, 259 seq. Omnes ex una dependent sententia, 115. Orientalibus notior quam Pelagiana, 111. Ipsius a Pelagiana discrimen, 115. Celestiani putant nasci omnes  immortales, et paruulos mori propter sua peccata, 644. Cum paganis et Iudeis consentiunt, 154. Celestianorum sensus circa diuinum preceptum de morte corporis Adami, 643 seq. Argumenta contra peccatum orginale, 644.
    Cenobite, qui, 268.
    Collatio cum Donatistis, 282, 321.
    Commentarii in Epistolas Pauli a Pelagio quando scripti, 316 seq. Ex quo suppositi Ambrosio, 316.
    Commonitorii significatio, 63, 109. Commonitorium Mercatoris totam rei Celestiane seriem explicat, 63. Partes quinque, 63. Grece primum, deinde Latine scriptum, 63. Quando editum saltem Latine, 65, 66, 106. Notis illustrandi necessitas, 63. Quare et quo tempore offertur Theodosio, 81, 65, 106. Quare religiosissimis uiris, 65. Quare Ecclesie Constantinopolitane, non item episcopo, 65. Oblati euentus, 65.
    Compsa urbs, 128.
    Concupiscentia peccati originalis tradux, 134. De concupiscentia questiones quatuordecim unde orte, 664.
    Consectaria siue Pelagianorum, siue Semipelagianorum, ex errore quod gratia detur ex meritis, 679. seq.
    Constantinus tyrranus deposita purpura presbyter ordinatur ab Erote Arelatensi, 81.
    Constantinopolitana plebs amans fidei, 188. Constantinopolitana prima synodus aduersus Celestium, 338. Secunda in causa Pelagianorum, 361.
    Constantius laicus Pelagio primus obstitit, 17, 18.
    Constantii imperium, 389, 403. Constitutio ad uolusianum P. F. u. de pellendo ex urbe Celestio, 94. Decretum aduersus Celestium quando datum, 283 seq. Epistola ad uolusianum cur neque Theodosio, neque Honorio tributa, 403 seqq. Eiusdem epistole historia, 403. Constantii obitus, 403.
    Constitutiones imperatorum aduersus Pelagianam heresim, 94.
    Consuetudo summorum pontificum in recipiendis episcopis legatis, 337.
    Contradictiones anathematismorum Nestorii quo tempore scripte a Mercatore, 13, 14.
    Conuentus quinque episcoporum Carthagine aduersus Pelagium, 335.
    Creatio quotidiana animarum nonnisi post octauum seculum constans, 254.
    Cresconius et Felix Adrumentini concordiam liberi arbitrii et gratie ab Augustino edocti, 562.
    Ctesiphon opibus iuuat Pelagium, 273, 274. Hieronymum consulit de , 273.
    Cubiculariorum que dignitas, 181. Cubicularii post prefectos Urbi et pretorio, etc., 181.
    Cupiditas peccandi catholicis obiecta a Pelagianis, 667.
    Curiosi, qui olim dicebantur, 201.
    Curio quis, 129.
    Cursus publicus, 201.
    Cyrillus, quo tempore Theophilo successit, 100, 345. Alexandrie synodum cogit, 182. Nestorio sententiam Celestini pape denuntiat, 182. Atque etiam Ioanni Antiocheno et Iuuenali Hierosolymitano, 182. Celestiane heresis suspicionem a se cur depellit, 561.

D
    Damasi ingressus in pontificatum, 317. Obitus, 271, 316 seq.
    Damnatio orbe toto facta significat supremam auctoritatem sedis apostolice, 90.
    Decretales epistolas, presertim de dogmatibus, scribendi consuetudo, 91.
    Decretalis epistola tractoria dicta, 90, 91.
    Deductores seu custodes, 201.
    Deificationis uox frequens Patribus, 176.
    Denuntiatoria epistola tractoria, 91.
    Deportatio, hereticorum pena, 385.
    Diaboli nomen specialiter sumptum, 198. Diabolus quomodo impiorum pater, 310.
    Diaconi ante 25 annum non ordinati olim, 288.
    Dies luminum, 193.
    Diodorus Tarsensis magister Ioannis Chrysostomi, 213. Negati peccati originalis suspectus, 216.
    Diospolitana synodus aduersus Pelagium quando habita, 326. Cur habita, 541. Cur miserabilis appellata ab Hieronymo, 331. Fuit extraordinaria, 541 seq. Carthaginense iudicium antecessit, 160. Differt a conuentu Hierosolymitano, 99. Episcoporum numerus, 99, 327. Acta aduersus Pelagium, 327. Omnium episcoporum preter quinque sedes note, 543.
    Disceptare, quid proprie, 392.
    Dogma a questione in quo differt, 143. Dogmata cum personis olim damnata, 139, 431.
     Dolor pariendi pena peccati, 191.
    Domnus Antiochenus a Dioscoro depositus in conciliabulo Ephesino, 13, 14.
    Donatianus Teleptensis, 399.
    Dorotheus episcopus de uirgine deipara idem sentit cum Nestorio, 190. Plebem docuit Constantinopoli, 204.
    De Dragmate notatu dignum, 154.

E
    Eclanum oppidum, 214, 289.
    Ecclesiastica disciplina quinto seculo apprime obseruata, 416.
    Ecclesie indulgentia in recipiendis redeuntibus ab heresi Pelag., 95. Ecclesie nemo satisfacit, nisi qui prestat id quod ipsa exigit, et qua ratione prestandum iubet, 105.
    Edictum imperiale contra Pelagianos, 436. Edictum prefectorum legi postponendum, 391. Edictis uti quid, 528.
    Ephesus diecesi Constantinopolitane subiecta, 283. Ephesi tumultuatum est, quo tempore Atticus Constantinopoli Celestianos expulit, 73. Ephesina synodus particularis contra Pelagianos quando habita, 376. Ephesina synodus uniuersalis quando habita, 13, 14, 373. Ephesinorum Patrum numerus ex Mercatore primum cognitus, 67, 186, 373.
    Epiphanius Constantinopoli et Hierosolymis plebem docuit, 204. Epiphanii et Ioannis Hierosolymitani dissidium, 240 seq.
    Episcopi Pelagianorum damnationi subscribere coacti, 283, 436. Episcopi Africani qui subscribere damnationi Pelagianorum detrectarunt, incertum, 395. Episcoporum in causa fidei subscribere detrectantium pena, 437. Episcopi minorum sedium in maioribus Ecclesiis coram primate plebem docere soliti, 204. Episcopi olim non depositi sine concilii congregatione, 363. Episcopis directe leges, quarum exsecutio muneris ecclesiastici; prefectis, que uim cercendi penis criminosos postularent, 66.
    Epistola synodica Africanorum ad Innocentium ad implorandam auctoritatem sedis apostolice, 332. Epistolis non semper omnium imperatorum nomen prefixum, 404.
    Erasmi rationes de libris Hypognosticn ad examen uocate, 377.
    Eremite qui, 268.
    Eros et Lazarus Pelagium libello accusarunt in Diospolitana synodo, 99, 330. Per se accusant Pelagium in synodo Antiochena, 99. Absunt a iudicio Diospolitano, allata excusatione, 542. uersabantur in Oriente anno 416 et 417, 99, 100. Erotis Arelatensis episcopi historia, 81.
    De Essentia et uiribus liberi arbitrii mote questiones septem, 676 seq.
    Ethnicismus quid, 160.
    Eucaristia recens baptizatis paruulis, qua ratione et cur olim data, 196. In Orientali Ecclesia etiamnum infantibus oblata, 196.
    Eulalii schisma exstinctum, 505.
    Eusebius Dorilei adhuc laicus publicam contestationem proponit aduersus Nestorium, 17, 18, 190.
    Eustochii uirginis obitus, 302.
    Eutyches heresi sue ortum non dedit, sed nomen, 493. Absolutus a Dioscoro in conciliabulo Ephesino, 13, 14. Eutychiana heresis ab aliis ortum, ab aliis nomen accepit, 246, 247. Eutychiana in causa fidei formula que subscripta, 433.
    Euectio quid, 201.
    Euodius Uzalensis episcopus fama nobilis, 336.

F
    Facundus Hermianensis frustra defendit Theodorum Mopsuestenum, 259.
    Fides diuina a uolusiano que dicta, 407. Fides Ecclesie uinculum, 418. Fidei controuersie Scripturis sacris dirimende, 121.
    Florentius prefectus P. Orientis, 414.
    Florus episcopus Iuliani socius damnatus, 117.
    Franci et Gothi Gallias depopulati, 177.
    Fulgentii ortus, 297, 298. Episcopatus, ibid. In Africam reditus, ibid.
    Obitus, ibid.

G
    Gallicana prima synodus in causa Pelagianorum quando habita, 367 seqq. Gallicane regiones septem, 409.
    Gennadius Mercatoris nomen cur tacet, 121. Gennadius de Iuliano, 622. Gennadii studium erga Pelagianos, 584.
    Germanus Antisiodorensis fidem catholicam defendit in Anglia, 367. Germani Antisiodorensis legatio a summo pontifice ad Britannos eadem ac eius missio a synodo Gallicana,  367. Quo tempore facta, 367. Germani Antisiodorensis obitus, 368.
    Gesta ecclesiastica conficere quid, 348.
    Gothi quo tempore uastarunt Urbem, 159.
    Greci Patres de peccato originali, 168 seq.
    Gratia Christi olim a quibusdam nimium predicta, 674 seq. Gratia Dei simpliciter, et gratia Dei per Christum ab Augustino distincta, ab Hieronymo confusa, 671. De gratia Dei quatenus est per Christum, uiuente Augustino, nichil definitum, 674. Gratia sextuplex preter naturam a Pelagianis admissa, 673.
    Gregorius Nazianzenus Hieronymi magister, 245. Inuehitur in eos qui baptismum differebant, 193.
    Gregorius Nyssenus restitutionis Origeniane peccatorum post penas purgatorias suspectus, 245.

H
    Heresis spiritus, 130, 180, 379. Heresis spargende artes, 418 seq. Cercende remedium, 379 seq. Heresis fluminibus comparata, 257. Heresis aperta sine synodo damnata, 533. Heresis de mortalitate Ade ubi et quo parente nata, 409 seqq. Quando et a quo Romam aduecta et Pelagio tradita, ibid. Hereses iudiciis particularibus exstincte, 533.
    Heretici eo perniciosiores, quo catholicis magis permixti, 427. Hereticis temere non credendum, 180. Hereticorum fides ad certam confessionis Ecclesie formulam exigenda, ibid. Calumnia aduersus catholicos, 230. uetus querela, 175 seq.
    Hieronymus Mercatori in speciem contrarius de principibus heresis Pelagiane, 681 seq. Magni nominis, sed inuidiosi in Palestina, temporibus synodi Diospolitane, 223. Clero Romano exosus, 271. Quando Roma secessit in Orientem, 270. Legit expositiones Pelagii in Epistolas Pauli, 588. Aliquot Origenis homilias Latinas facit, 236. Iouiniano primus obiecit, 690. Rufinum falsitatis arguit, 231. Hieronymus per calumniam reprehensus a Rufino Aquileiensi, 250. A quo Hebream linguam didicit, 222. Pelagianis exosus, 424 seqq. A Pelagio appetitus in suo fidei libello, 494. Tacet Pelagii nomen in epist. ad Ctesiphontem, 274. Pelagium per se cur ipse non accusat, 542. Ubi de libero arbitrio disputauit, 614. Auctor libelli accusationis ab Erote et Lazaro Eulogio oblati, 541. Impugnat librum Pelagii de Natura, et librum titulorum, 539. Hieronymus adiutoria utriusque status non discernit, saltem expresse, 676. Quo tempore apologiam aduersus Rufinum scripsit, 333. Hieronymi laus, 325, 689. Hieronymi zelus, 137. Hieronymi obitus, 389, 561. Concordia cum Mercatore de auctoribus heresis Pelagiane, 694. Dialogorum prefatio quando scripta, 137. Graue monitum ad Ctesiphontem, 274. Sententia de origine animarum, 254. De Christianis, sed peccatoribus restituendis, 243. Opera aduersus Pelagianos, 537. Epistola ad Marcellinum tribunum, 538. Epistola ad Ctesiphontem, 538. Dialogi tres aduersus Pelagianos, 540. Prefationes ad libros Commentariorum in Ieremiam, 543. Epistola ad Alipium et Augustinum, 545. Epistole due ad Augustinum, ibid. Hieronymo abiudicati libri Hypognosticon, 575.
    Hierosolymitana Ecclesia schismate diuisa, 241, 274. Hierosolymitane synodi a Ioanne contra Pelagium habite tempus, 323. Acta, 325. Hierosolymorum excidium, 315.
    Hilarius diaconus Luciferianus auctor Questionum ueteris et noui Testamenti, et Commentariorum in Epistolas Pauli Ambrosio suppositorum, 317 seq. Sentit catholice de peccato originali, 317. De gratia, ibid. De dono fidei, ibid. De mortalitate per peccatum contracta, 318. Obiecta ipsi soluuntur, ibid.
    Hilarius Syracusanus monachus Augustinum consulit, 273, 280, 563.
    Honoratus quo tempore factus Arelatensis episcopus, 368, 412. Honorati Arelatensis obitus, 370.
    Honorii epistola ad Aurelium, 66, 94. Augustini impulsu data, 398. De omnibus Africe prouinciis intelligenda, 395. Eiusdem historia, 397. Honorii decretum ad Aurelium cur epistola appellatum, 394. Prima constitutio qua occasione et cuius impulsu data, 390. Quo tempore. Cur non relata in utrumque codicem, 383. Eiusdem historia, 386. Honorii obitus, 409.
    Hugo uictorinus consuetudinem communionis dande recens baptizatis abrogatam queritur, 196.
    Hypognostes diuersus ab Augustino, 578. Alius a Mercatore, 578. Contra Iulianum scribit tacito nomine, 574. Pelagianorum questiones quinque agitat, 572. Hypognostis stylus inequalis, 573. Cur nulla mentio apud ueteres, 584.
    Hypognosticon libri Augustino dudum suppositi, 576.

 I
    Ibas Edessenus Theodori defensor, 259. Immortalitas qua ratione a Deo promissa homini, 638.
    Imperator legem subscribendi prescribit, 139. Ecclesie Dei iudicium secutus, 377, 378. Imperatores qua ratione debent insequi hereticos, 407.
    Inferiorum culpe ad rectores referende, 142.
    Innocentius I Iulianum monet de cauenda heresi, 291. Damnauit Celestium et Pelagium, 90. Habet iudicium de Pelagio et Celestio Rome, 159. Innocentii I decretum non fuit fidei formula in causa Pelagiana subscriptum, 435. Qua ratione differt a Zosimi tractoria, ibid. Decretales epistole tres a mendis repurgate, 337. Sententiam tria concilia precesserunt, 100. Obitus, 96, 291.
    Inquisitores ad conquirendos hereticos dati ab imperatoribus, 405.
    Innouationis a renouatione discrimen, 122.

I
    Iansenius Iprensis non utitur auctoritate apologie Orosii, 132.
    Ioannes Antiochenus Nestorii defensor, 432. Nestorium monet de preuenienda Celestini sententia, 182.
    Ioannes Pelagii fautor in sedem Hierosolymitanam Cyrillo succedit, 234. Quamdiu sedit, ibid. Anastasium papam litteris subdolis consulit de Rufino Aquileiensi, ibid. Epiphanium arguit, 204. A multis accusatus, 234. Origenistis et Pelagianis fauet, ibid. Quo tempore adhesit Pelagio, 273, 324. Synodum cogit in causa Pelagii, 274. Repellit Orosium quasi blasphemantem, 324 seq. Pelagii causam remittit ad Innocentium papam, 325. Cur presens in Diospolitana synodo, 541. Hieronymo cur infensus, 324. Ioannis Hierosolymitani obitus, 101. Dubia eiusdem memoria quare, 101, 345.
    Ioannes Launoius de libello fidei Pelagii, 491.
    Ioannis Maxentii 2 confessio illustrata ex Mercatore, pref. ad lib. Subnotat, 634.
    Iouiniani error quis, et que eius causa, 690 seq.
    Iuliana mater Iuliani, 131, 287.
    Iulianus quando natus, 289. Qua ex regione, 13. Grece et Latine peritus, 303. Ad eloquentiam natus, 290. Augustino carissimus, 288. Lector in Ecclesia paterna, 287. Inter Ecclesie doctores clarus ante heresim, 290. Qui doctor Ecclesie dicendus, 622. Quousque constans in fide catholica, 291. Quo tempore uxorem duxit, 131. Quamdiu Ecclesiam turbauit, 298. Nestoriane heresis suspectus, 521, 532. A Nestorio amice exceptus, 185. Inuitatur ad resipiscendum exemplo suorum, 106. A Celestino Italia eiectus, 294. Quo tempore scripsit aduersus Augustinum, 106. Duobus libris Augustini de Nupt. et Concup. duodecim reponit, 118, 290. Quatuor priores Turbantio, octo posteriores Floro dicat, 175. Italia primum pulsus fugit in Orientem, 293. Ex Cilicia in Italiam redit, 294, 360. Quando in Ciliciam profectus, 215, 284, 529. Ab Innocentio ordinatus, 96, 289. Creditus pro legitima prole suppositus parentibus, 131, 287. Cum sphinge collatus, 161. Et cum Catilina, 171. Ac Curione quodam uetere, 129. Chrysostomum laudat, 669. Duas ad Zosimum epistolas scribit in causa Pelagianorum, 141, 290. Declinat auctoritatem Scripture de partu laborioso mulieris, 192. Forte auctor definitionum, quas Augustinus refellit, 146, 147. Auctor libelli fidei ad Zosimum missi, 66, 526, 529, 532. Cum Pelagio et Celestio damnatus, 116. Rome a Celestino quando damnatus, 295, 296. Cum Pelagio et Celestio non damnatus nominatim a Zosimo, 164. In concilio Ephesino cum suis quando damnatus, 66, 296. Cum suis complicibus Zosimi tractorie subscribere detrectantibus depositus, 185, 433, 529. Scribit Zosimo nomine XuIII episcoporum, et causas reddit denegate subscriptionis in causa Pelagii Celestiique, 66, 93. Dicitur, sed falso, in conciliabulo schismaticorum absolutus, 375. Heresim de mortalitate Ade defendit, 116. Celestio magis quam Pelagio adhesit, 215, 291. Quando adhesit Pelagio, 290. Libris multis defendit Pelagii sententiam, 136. De suscepta Pelagiane cause defensione gloriatur, 291. Suam negat esse epistolam ad clericos Romanos, 140. Ab Hypognoste cur de nomine non appellatus, 574. Ad Theodorum Mopsuestenum perrexit tamquam ad magistrum, 213, 293. Quem laudat, 216. Cuique consentit, 228 seqq. A quo tamen damnatus, 213, 214, 293, 360. A Nestorii fautoribus cur anathematizatus, 360. Maligne damnat Apollinaristas et Iouinianistas in suo libello, 519. Atque Arianos, 519. Legit libellum Rufini Syri, 264. Et interpretatur, 450. Iisdem contra peccatum originale Scripture testimoniis utitur ac Rufinus Syrus, 265. Rome disputat de peccato originali, 291. Negat baptismum conferri paruulis in remissionem peccatorum, 659. Aduersus gratiam Dei non  nisi ex occasione disputat, 291. Gratiam Christi reuocat ad decem capita, 674. Innocentii monitum spernit, 291. Semipelagianismi semina iacit, 515. Iuliani artes detecte a Sixto presbytero, 296. Calumnie nouem in catholicos, 520. Cauillatio impudens, 144. Contradictio, 135 seqq. Impudentia, 126 seqq. Impudicitia, 131. Infirma ualetudo unde, 129. Ingenium et studium, 127, 290. Methodus in tractandis questionibus, 126, 146 seqq. Mores et stylus, 126, 532. Episcopalis sedes, 128, 184, 214, 289. Libellus fidei nunc primum editus, 508, 509. Quando scriptus, 526. Zosimo oblatus, 531. Opera pro heresi Pelagiana, 622. Rufini presbyteri Palestine prouincie liber de fide translatus de Greco in Latinum sermonem, 623. Epistola prima ad Zosimum, 623. Epistola seu libellus fidei ad Zosimum, ibid. Epistola ad Rufum Thessalonicensem nomine XuIII episcoporum, ibid. Libri quatuor ad Turbantium, ibid. Libri octo ad Florum Beneuentanum, 624. Liber de amore siue commentarius in Cantica canticorum, ibid. Liber de constantie bono contra perfidiam Manichei, 625. Postremum opus aduersus Augustinum in Cilicia elaboratum, 161. Iuliani parentes, 126, 287. Participes qui, et nobiliores, 66. Complices Sicilie episcopi, 94. Iuliani pater Augustini amicus, 129. Querela de ualerio comite, 391, 398. Superbia, 380, 381. Patria, 128, 286. Familia, 286. Sorores due a sanctitate parentum degeneres, 133. Non castissime, 287. Obitus, 297. Tumulus, 297. Iustificationis causa formalis, que secundum Pelagianos, 764. Iustitia originalis Adamo gratis collata, 135. Iustitie originalis due partes, 135. De iustitia diuina et peccato mote questiones quatuor, 676.

L
    Laici uocabantur serui Christi, 15, 16. Laicis saltem suspectis imperata subscriptio in causa Pelagiana, 437, 438. Laicorum in causa fidei subscribere detrectantium pena, 438.
    Lazari Aquensis episcopi historia, 82.
    Lentulus Latinorum, 127.
    Leo Magnus Nicetam Aquileiensem monet de cauendis Pelagianis, 142. Pelagianos reiicit, 297.
    Leontius scholasticus de Theodori Mopsuesteni libris, 217.
    Leporius propter suum errorem Ecclesia eiectus, 363. Leporii monachi error, 364. Heresis de diuinitate Christi, 694. Historia, 363. Libellus fidei, quo tempore uel oblatus Africane synodo, uel ad Galliarum episcopos missus, 365 seqq. Africane quinte synodo cur tributus, 363. Leporii monachi epistole auctoritas, 365. Lex diuina sanctio imperatoris dicta, 407. Lex humana edictum prefecti dicitur, 409. Lex principis edicto prefectorum preponenda, 391.
    Liberati diaconi testimonium pro Mercatore, 43.
    Liberi arbitrii status secundum Pelagianos, 675.
    Libido definita ab Augustino, 134.
    Liuania uidua, 103.
    Loxias Apollo, 138.
    Lucas Holsteinius uiderat opera Mercatoris, 17, 18.
    Lupus Trecensis fidem catholicam in Anglia defendit 367 Ex monacho Lerinensi Trecensis episcopus, 368.

M
    Macedonius e sede eiectus, 450.
    Magistri populum docentes, 204.
    Manicheismus catholicis, ipsique in primis Augustino, a Pelagianis obiectus, et a quibus, 687 seqq.
    Manicheus cum Marcione coniunctus, 146. Manicheorum septem dogmata, 687.
    Marcellinus subdiaconus libellum Paulini Romam detulit, 344. Et simul acta in Africa in causa Pelagiana, 77.
    Marcellinus tribunus collationi interesse iussus, 538.
    Marulli mimographi impudentia, 127
    Massilienses suum de gratia preueniente errorem unde sumpserunt, 684.
    Mauritania Tingitana cui primati subdita, 393.
    Mauritanie utriusque legati cur non remanserunt in Africana tertia synodo, 358.
    Maximus seu Maximianus Anazarbenus synodo in Cilicia aduersus Iulianum habite prefuit, 359.
    Melania Rufini Aquileiensis partes fouit, 102
    Memnon Celestiane heresis suspicionem a se depellit, 360.
    Memorius Iuliani pater, 129, 130, 287.
    Mephitis dee templum, 128.
    Mercator quo tempore floruit, 11. uixit Augustini etate, 11. Magni nominis, Augustini temporibus, licet laicus, 13, 15, 17. Qua ex gente et regione, 13. Quo tempore scripsit aduersus Theodoretum, 15. Et aduersus Nestorianismum, 15. Accepit litteras ab Augustino, 11. Quam ad etatem peruenerit, 15. Domesticas res Celestii et Iuliani refert,  ibid. Scribebat anno 429, 68. Unde scribendi occasionem arripuit, 109. Cur scripsit Commonitorium, 178 seqq. Quo impulsore edit librum Subnotationum, 109. Inter ecclesiasticos scriptores quare non recensetur, 121. uerba Pelagii fideliter exscripsit, 89. Tertiam epistolam in causa Pelagianorum a Nestorio scriptam interpretatus, 173. Primum Nestorii sermonem integrum non retulit, 197. Unam uel solam questionem urget contra Pelagianos, 224. Cur uehementius Iuliano respondet, 126. Mercatori facta fides a Photio et aliis, 634. Mercatoris iudicium de libris Iuliani ad Florum, 129. Prefatio in symbolum Theodori, 213. Testimonium pro sacrificio misse, 157. Opera quibus ex codicibus accepta, 17, 33. Status dum scriberet. 120. Officium et patria. 114.
    Mileuitana synodus quando et cur habita, 333. Patrum numerus, 333. Synodice auctor, 334. Mileuitani canones qui dicuntur, quo tempore aduersus Celestium sanciti, 283. Non sunt pro fidei formula subscripti, 235. Augustino tributi, 276.
    Monachi simpliciter qui olim, 268. Monachi in clerum adoptati sui gradus nomine appellati, 267.
    Mopsuestia oppidum, 109, 213.
    Mors duplex transiit in posteros Adami, 144. Mors spiritualis a Nestorio definita, 202. Mors corporalis an pro pena reo, an misero data pro beneficio, 638 seqq.
    Mos antiquus proscribendi errores, ex Iustiniano, 237.
    Mundus tribus constat secundum Origenem.

N
    Nestoriana heresis ab aliis ortum ab aliis nomen accepit, 246, 247. Pelagiane cognata, 432. Quem habuit parentem, 259. Nestorius quando ordinatus, 187, 295. Sisinnio suffectus in sedem Constantinopolitanam, 61. Antiochie prius populum docuit, 204. De gratia interiore Pelagianis omnino consensit, 203. Scripsit tres epistolas in causa Pelagianorum ad S. Celestinum, 187. Permittit Pelagianis in Ecclesia sua mysteriis sacris interesse, 61. Tractatus suos contra Pelagianam heresim ad S. Celestinum non misit, 183 seqq. Quo tempore a Celestino litteras accepit, 182. Multum ualet apud Theodosium, a quo euocatur Antiochia ad sedem Constantinopolitanam, 61. Religione Theodosii abutitur, ut heresi sue uiam faciat, 65. Suadet ferre legem aduersus omnes hereticos, 185. Qua cauet ne Pelagiani comprehendantur, 61, 65. Donis, opinione sanctitatis, et dicendi facultate aulicos sibi deuinxerat, 61. Pelagianos excusat. 432. Negotium Iuliani et Celestii celatum uult Theodosium, 179. Iulianum et ceteros in amicitiam recipit, et promittit spem absolutionis, 61. Persone nomine abutitur, 200. Sermo ipsius tertius aduersus Pelagianos hactenus Chrysostomo aut Asterio suppositus, 202. Nestorius a Ioanne Antiocheno monitum accepit, 182. A monacho zelo fidei accenso prohibetur ab ingressu sanctuarii, 190. Theodori Mopsuesteni discipulus. Proclum arguit, 204. In sanctos monachos seuiit, 175, 176. An recte senserit de peccato originali, 170, 184 seqq. Celestium consolatur post eiectionem ex urbe regia, 285. Nestorii artes in spargenda heresi, 179, 180. Duo de lucta Christi cum diabolo sermones, 202. Duo in Adam sermones, 202. Nestorii fauor facit ut uaria sit in aula de Pelagianis sententia, 61. Fraus in dissimulanda heresi, 191. Heresis de diuinitate Christi, 696. Iactantia, 188. Imperitia, 177. Praua indoles, 191. Nestorii priorum duarum epistolarum ad S. Celestinum interpres, 173. Prima quo tempore scripta, 173. Totum Nestoriane impietatis uirus continet, 173. Secunda quo tempore data, 178. Nestorii sermo primus quis et quando habitus, 189. Tertius ubi habitus, 202. Sermonibus singulis suus titulus restitutus, 202.
    Nicea a quo condita, 127. Quo nomine olim dicta, 127.

O
    Opiniones quinque olim de origine animarum, 538
    Optati Mileuitani obitus, 557.
    Opus Questionum ueteris et noui Testamenti quando scriptum, 314. Pelagianis erroribus non inquinatur, 305. Partes habet quatuor, 305.
    Orbis uniuersus duabus feminis subditus initio quinti seculi, 410.
    Origenes preiuit Nestorio neganti uirginem , 247. Mentem humanam angelice nature fecit, 251. Sentit aliquando cum Apollinari de incarnatione, 246. Aliquando cum Photino, 246. Aliquando cum catholicis, 246. Duodecim Rufini anathematismis petitus, 242. Impia sentit de Trinitate, 248. Damnatus ab Anastasio papa, 236. Latinis ignotus ante Rufini interpretationem, 236. A Pelagianis diuersus in eo, in quo consentire uulgo fertur, 683. Origenis questiones quo tempore agitate, 266. Errores unde, 249, 250. Opinio de potestate arbitrii et predestinatione  longe diuersa a Pelagiana, 681 seqq. Commentum de anima Christi, 250. Defensio uana, 249. Liber de Resurrectione totus fere periit, 254. Libri a Rufino Aquileiensi interpolati, 249. Quis ei purgatorius ignis, 245. Sententia de pena demonum et impiorum, 243. De animabus nostris, 250 seqq. De Christo, 247. Origeniane condemnationis promotores, 238. Origeniani edictis principum damnati, 237.
    Originalis peccati nomen quinto seculo quomodo communiter sumptum, 639. Originale peccatum quare non dicitur naturale, 124. Originalis peccati macula non est naturalis, 124.
    Orosius ab Augustino missus quo tempore in Palestinam appellit, 274. Ex Africa soluit in Palestinam, 538. Pelagium accusat in synodo Ioannis, 324. Pelagium per se cur non accusat Diospoli, 541. Queritur de synodo Ioannis Hierosolymitani, 274. Autumno non redit in Africam, 541. Quo tempore in Occidentem reuersus, 274. Litteras Erotis et Lazari detulit ad Patres Africanos, 99, 274. Quo tempore et cur apologiam scripsit, 566. Orosii apologie partes, 572.

P
    Pactum Deum inter et Adamum, 134.
    Palladius Rufini Aquileiensis errorum socius, 262.
    Pammachius Hieronymo addictus, 262. Pammachii domus monachorum hospitium, 280.
    Pannonia uastata, 316.
    Papa formam subscribendi prescribit in causa Pelagiana, 139.
    Parentes qui ab imperatoribus appellarentur, 383, 384.
    Paruulos miseriis conflictari iniustum est, si sint innocentes, 660. Paruulorum miserie ex Augustino, 660.
    Paschalium dierum uetus religio, 562.
    Patres iidem qui primates in Africa, 70. Patrum traditio de peccato originali, 167 seqq. Patrum testimonia definitioni dogmatum ex quo subiecta, 533. Patroclus Arelatensis episcopus, 409. Constantii fauore suffectus in locum Erotis, 82.
    Paulinus diaconus, 68. Celestium accusat negati peccati originalis, 261. Quo tempore, 282. In qua synodo, 322. Paulini libellus cur scriptus et quando, 343. Accusatorius periit, 69. Excusatorius Zosimo unde missus, 390. Paulino Diacono abiudicati Hypognosticôn libri, 574 seqq.
    Paulinus Nolanus tentatus a Pelagio, 423. Monetur ab Augustino de cauendo errore, 554.
    Paulus Emesenus Alexandrie plebem docuit, 204.
    Paulus Samosatenus an Pelagiane heresis parens, 258 seqq. Preiuit Nestorio neganti uirginem , 246. Apollinari contrarius, 246. Impie sentit de Christo, 258, 696. In Antiochena synodo secunda depositus, 258.
    Peccatum et mors transierunt ab Adam in posteros, 135.
    Pelagius monachus, 267 seqq. Inter laicos semper substitit, 267 seqq. Quo tempore Romam profectus, 271. Quamdiu Rome substitit, 111. Fidei libellum mittit ad Innocentium, 275, 346. Litteris et libello missis conatur occupare illius animum, 101. Libellum Zosimus accepit post mortem Innocentii, 101. Quo tempore Rome damnatus ab Innocentio, 275. Cum Celestio damnatur a Zosimo papa, 93. Quando Roma recessit, 98. Quo tempore in Palestinam profectus, 273. Patribus Diospolitanis illudit, 99, 327. Anathematizat dicentes posse hominem sine peccato esse, et Dei mandata, etc., 163, Quorum episcoporum litteras pro se Diospoli protulerit, 606. In Diospolitana synodo absolutus damnata heresi, 274. Sua esse negat que obiecta fuerant, 431. Hieronymum accusat inuidie, 137. Hieronymo familiaris Rome, 270. De Deipera uidetur bene sensisse, 698. Pluribus in locis exposuit argumenta oppugnantium traducem peccati, 86. Ex suis tantum scriptis damnatus, 431. Quamuis laicus, sedit inter presbyteros in synodo Hierosolymitana, 324. Ioannem Hierosolymitanum sibi conciliat, 273. Legem exequat Euangelio, 102. Consilia peruertit in precepta, 421. In Mileuitana synodo cur non excommunicatus, 333. Cur publice non docebat, 269. Fidissimis solis communicat commentarios in Epistolas Pauli, 84. Dissimulans mentem de adiutorio Dei per Christum, quatenus gratuitum est, mendacii accusatur ab Augustino, 678. Diuini adiutorii necessitatem ad implenda precepta negat, 259. Docet Celestium, priusquam conderet commentarios in Epistolas Pauli, 112. Heresim de mortalitate Ade tradit Celestio, ibid. Heresim de mortalitate Ade commentariis in Epistolam Pauli ad Romanos inserit, ibid. Quo tempore scripsit ad S. Paulinum, 272. Quo tempore, et cur scripsit libros de Trinitate, ibid. Quo tempore Rufinum Syrum audiuit Rome, ibid. Celestium sibi adiungit, ibid. Scribit commentarios in epistolas Pauli, ibid. Epistolam ad Constantium  episcopum, ibid. Libros ad uiduam, ibid. et 103. Roma in Siciliam fugit, ibid. Syracusis moratur, ibid. Ubi scribit librum de Natura, 273. Hipponem Regium appellit, ibid. Scribit Augustino epistolam, ibid. Carthaginem uenit, ibid. Scribit epistolam ad Demetriadem, ibid. Accusatus, quod ad uiduam adulatorie scripsisset, 102. Scribit ad matrem Iuliani, 131. Absoluit expositiones in Epistolas Pauli ante primam uastationem Urbis, 68, 268. Alienis uerbis scripsit, 269. Scribit de Libero Arbitrio libros, 275, 614. uere auctor librorum quatuor de Libero Arbitrio, 614. Quo tempore mortuus creditur, 275. Pelagii nomen, 266. Patria, 112, 267. Statura, 267. Ingenium, 268. Magistri, 270. Discipuli, ibid. Artes in spargenda heresi, 268, 269. Pertinacia, 415. Armiger quis dictus ab Orosio, 281. Sententie seueriores, 268. Opinio de origine animarum, 254. Error de quis et unde ortus 692, 693. Quam inconstans, 693, 694. Argumentatio contra peccatum originale, 90. Persona damnata in synodo Antiochena, ibid. Pelagio eadem obiecta Diospoli que prius Celestio Carthagine, 102. Responsio ad obiecta Diospoli facta uidetur Mercatorem arguere, ibid. Pelagii et Celestii damnatio totius orbis episcoporum subscriptione roborata, 90. Pelagii et Celestii comparatio, 159. Pelagii libellus fidei ubi et quando scriptus, 493. Huic additio nulla facta, 247. Hieronymo suppositus ante tempora Caroli magni, 491. Non tantum suspectus, sed etiam perfidiosus, 275. Pelagii librorum indiculus, 276. Pelagii monachi opera pro suo errore defendendo, 587. De Trinitate libri tres, 587. Expositiones breues in omnes Epistolas Pauli, 159, 587. Iam a sexto seculo supposite Hieronymo, 587. A Cassiodoro emendate, 588. Liber de Natura, 599. Missus ad Augustinum, 273. Epistola ad Demetriadem, seu liber de Institutione uirginis, 159, 606. Sensu Pelagii, sed uel Anniani, uel Iuliani uerbis composita, 88. Cur olim supposita Hieronymo, 606. Epistola ad S. Paulinum Nolanum, 159, 596. Epistola prima ad sanctum Augustinum, 606. Secunda ad Augustinum, seu chartula purgationis missa per Carum diaconum, 608. Epistola ad Innocentium I, 610. Epistola ad Constantium episcopum, 596. Epistola ad amicum quemdam presbyterum, 609. Liber unus uel alter ad uiduam consolatorius atque exhortatorius, 597. Testimoniorum liber unus, 193. Libri quatuor de Libero Arbitrio, 611.
    Pelagianismi origo, 631, 632. Propagatio, ibid. Quatuor status temere excogitati, 160.
    Pelagiana heresis, que, 631. A Pelagio nomen, ab aliis ortum habet, 258. In Oriente nata in Occidentem profluxit, 246. Nouem modis creuit, 419. Ex una dependet sententia, 115. uiguit annis XIX, 95. Pelagiana dogmata unde nata, 642, 643. uarie a uariis auctoribus relata, ibid. Pelagiana heresis, an primum Rome damnata, discussa questio et soluta ad mentem Prosperi et Facundi, 71. Pelagiana in causa que fidei formula subscripta, 423. Et dogmatum et personarum damnationi subscriptum, 429 seq. Pelagiane heresis ortus et progressus, 111, 270. Aetates, 159. uariam a uariis auctoribus quasi formam accepit, 696. Totius compendium, 330. Notitia a quo petenda, 276. Status in Palestina ab aduentu Pelagii ad synodum, 545. Parentes, 258. Eiusdem defensores, ibid. Acerrimi insectatores, 113. Pertinacia ob causas quatuor, 418. Questiones quinque ad duas reuocate, 630. Pelagiane heresis dogmata seu capita quatuor, 635. Caput secundum, 615. Caput tertium, 670. Prima questio, unde malum, 635. Secunda, unde mors, ibid. Tertia, an moriantur infantes propter peccatum, ibid. Quarta, an sit aliquod peccatum originale, ibid. Quinta, cur baptizentur infantes, 636. Sexta, an libido sit naturale bonum, ibid. Septima, unde ignorantia recti et difficultas boni, ibid. Octaua de necessitate auxilii diuini ad uincendas tentationes, 637. Nona, cur Christus uenerit, ibid. Decima, de necessitate auxilii diuini interni, ibid. Undecima, an gratia Christi sit sola remissio peccatorum, ibid. Duodecima, de gratia preueniente, 638. Pelagiane questiones de gratia Dei per Christum, quatenus supernaturalis atque auxilians dicitur, 675. Pelagiane et Nestoriane heresis uera societas, 697. Pelagiane heresis a Celestiana discrimen, 115. Pelagiane et Nestoriane heresis epitaphium, et uerus eius sensus, 694, 695. Pelagiane heresis causa nullus de sua sede episcopus, aut alter quilibet e ciuitatibus eiectus, ante constitutionem Honorii, 74. Pelagiani episcopi subscribere detrectantes duobus conciliis damnati diuersis temporibus, 363. Ex Occidente eiecti, desperata causa, Orientem cogitant, ut episcopum urbis regie in partes suas trahant, 61. Frustra tentant in partes allicere Atticum et Sisinnium Constantinopolitanos episcopos, ibid. Quo tempore ab Attico Constantinopoli eiecti, 294. Confugiunt ad Nestorium, tamquam ad hominem sibi addictum, 61. De sedibus suis quando eiecti, 529.
    Pelagiani uix noti in Occidente anno 412, 100. Adamum mortalem factum dicunt, 641. Dogma de causa mortalitatis  deserunt, 641. Priuatam esse suam causam mentiuntur, 426. De questione, non de dogmate, agi causantur, 143, 426. Multa in speciem catholica admiserunt, 638. Pietatis specie episcopos sibi conciliant, 422. Postulant causam suam retractari, 441. Appellant ecumenicam synodum, 441. Symbolum Orientale cur secuti, 532. Diserti, 421. Grece lingue periti, 684. Cur dicunt quotidie creari animas a Deo, 254. Proborum sanctitati insidiantur, 423. Maiores sedes tentant artibus suis fallere, 422. Queruntur se calumniam passos, 441. Urbe regia pulsi a Theodosio, 187, 285. Dissimulata penitentia, uix umquam Ecclesia bene eiecti, 427. Cur negant peccatum originale, ibid. Quod naturale malunt dicere quam originale, 124. Laxatam morum disciplinam ab aduersariis clamant, 426. Nihil nisi ambiguum dicunt, 429. Cur paruulos baptizari dicerent, 123, 638. Subdole fatentur infantes baptizari in remissionem peccatorum, 152. Dissentiunt inter se de remissione peccatorum, 686. Discessionem ab Ecclesia cur uitarunt, 427. Diuitum et potentium gratiam aucupantur, 423, 424. Quid senserint de lege siue naturali, siue scripta, 677. Negant processionem Spiritus sancti ex Patre, 494, 509. Manicheismum catholicis affingunt, 424, 660. Contra rationes catholicorum sex distinctionibus se defendunt, 638. Sensum affingunt propositionibus damnatis, 441. Dialectica arte abutuntur, 121. Suos iactant, 137. Argumentum a baptismo petitum a catholicis, pro peccato originali astruendo, adhibent in contrariam partem, 638. Quomodo se gererent erga Patres, 669. Quorum Patrum testimoniis usi contra peccatum originale, 668. Summam Incarnationis gratiam fatentur, 160. Item redemptionis, ibid. Item adoptionis, ibid. Nestorium in Ecclesia tractantem audiunt, 187. Nestorio consentiunt de Incarnatione in quibusdam, 511, 512. Sanctione Theodosii aduersus omnes hereticos lata non continentur nominatim ut alii, 185. Subscribere detrectantes sententiam sine synodo latam esse conqueruntur, 438. Formam iudicii non seruatam causantur, 437, 438. De iudicibus sue cause queruntur, ibid. Depositi episcopi, qui detrectarent subscribere, 445. Resipiscentes indulgenter excepti, ibid. Pelagianis exprobrata impudicitia, 132. Pelagianis gemina redemptio excogitata, 638. Gemina ratio in baptismo, ibid. Geminus effectus baptismi, 659. Duplex hominis generatio, ibid. Pelagianos ab Ephesina synodo bis damnatos, primum docet Mercator, 186. Pelagianorum artes in tradenda heresi, 410. In spargendis libris, 141. Aduersus Ecclesie damnationem, 417, 418. Pelagianorum furor in Hieronymum et sanctos monachos, 332. Conuicia in catholicos, 138. Mendacia quinque quibus causam promouent, 424. Spes de reconciliando sibi Sixto pontifice, 584. Iactantia de libris, 141. Paradoxa de immortalitate Adami, 144. Odium in Origenem, 683. Sententia de Christi aduentu in hunc mundum, 673. De Incarnatione non aperte sentiunt, 698. Pugnant inter se de eo quod baptismus sit in remissionem peccatorum, 659. Commenta de infantibus in remissionem peccatorum baptizandis, 503, 504. Distinctio in baptismo adultorum et paruulorum, 121. Exceptiones aduersus legem subscriptionum, 443. Exceptio aduersus modum subscriptionis exigende, 440. Exceptio aduersus imperialem sanctorum, 440.
    Pelagii II pape testimonium pro Mercatore, 43.
    Pellicee uestes post peccatum date primo homini, quid significent, 638.
    Petrus abbas Tripolitanus auctor collectaneorum in epistolas Pauli tributorum Bede, 607.
    Philippi Labbei encomium, 33.
    Philistiones duo ex Suida, 126.
    Philistionis mimographi patria, ibid.
    Philistionis actoris patria, ibid.
    Photinus preiuit Nestorio neganti uirginem , 247. Sirmii quando damnatus, 314. Heresis de diuinitate Christi, 696. Obitus, 314.
    Photius excerpsit opus Theodori Mopsuesteni contra S. Augustinum, 217 seq.
    Pinianus et Melania quo tempore in Aegyptum profecti, 275.
    Placidia regina imperium regit, 368. Cuius indolis, 408.
    Platonica hominis definitio, 251.
    Plenaria synodus que dicta olim apud Africanos, 349, 350.
    Possidius Calamensis laudatus, 95, 96. Cum Prospero conciliatus de opere Imperfecto Augustini, 117. In indiculo op. Aug. posuisse hypognosticum uidetur, 585, 586. Mercatoris mentionem facit in indiculo, 11. Possidonius diaconus Alexandrinus Celestini litteras Alexandrinam detulit, 183.
    Prefecti P. auctoritas definita, 393.
    Prefecti U. auctoritas definita, ibid.
    Praïlius Ioannis Hierosolymitani successor, 101, 234. Interfuit synodo Antiochene, 101, 346.
     Presbyter ante 30 annum nemo legitime olim ordinatus, 290. Presbyterum alterum fratris nomine olim appellabat, 120.
    Presbyterium contrahere, quid, 348.
    Primas in prouinciis Africe diuersis a proconsulari idem ac senior, 393.
    Primates semper adfuere conciliis supra numerum legatorum, 358.
    Proclus Cyzicenus Constantinopoli plebem docuit, 204.
    Prosper quo tempore scripsit, 563. Prosper et Hilarius laici duo restitere primi Massiliensibus presbyteris, 17. Prosper scripsit carmen de Ingratis uiuente adhuc Augustino, 73. Prosperi uerba de Africano concilio ad quod tempus referenda, 352. Prosper Chronographus ab Augustini discipulo diuersus, 371, 389. Prospero abiudicati Hypognosticn libri, 576.
    Prouinciales synodi que dicte, 348. Olim quando habite, 349. Quibus in locis, ibid.
    Pulcherie Auguste indoles, 408.

Q
    Questio de gratia Dei per Christum, quatenus est preueniens, quando primum agitata, et unde nata, et quot modis proposita, 678, 679. Questio de origine animarum quare nota, 90. Questio de peccato originali, et baptismo paruulorum unde nata, 644, 645. Questiones orte ex Pelagianorum rationibus contra peccatum originale et responsionibus catholicorum ad easdem rationes, 662 seqq. Questiones mote de gratia, quatenus per Christum est, et sanans dicitur, 673. Questionis de impeccantia status triplex, 665. Questionis de morte Adami appendices undecim, 645.

R
    Rationes catholicorum pro peccato originali, cum declinationibus hereticorum, 654.
    Renatus monachus Augustinum consulit, 558.
    Romana prima synodus in causa Pelagianorum, 336. Secunda in causa Celestii, 338. Tertia, 355. Quarta, 362. Quinta in causa Pelagianorum Nestorio adherentium, 372 seqq. Sub Bonifacio contra Pelagianos, 376. Sub Gelasio aduersus Pelagianismum, 377.
    Rufinus Aquileiensis Ecclesie presbyter, 261. Hieronymo inimicus, 262. Origenis defensor, ibid. Origenis libros interpolauit, 248, 683. Excusat se apud Anastasium papam de interpretatione librorum Origenis, 239, 240. Ubi mortuus, 262. Rufini Aquileiensis historia, 234. Rufinus Pelagii Celestiique magister quis, 110, 261, 262. Ab Aquileiensi diuersus, 241, 261, 262. Theodori Mopsuestie discipulus, 450.
    Rufinus Palestinus Romam Pelagianismum aduexit, 110, 632. Rufinus quo tempore ab Hieronymo missus ad uenerium Mediolanensem, 263. Rufini Syri mores et ingenium, 263. Rufini libellus fidei ubi et quo tempore editus, 239, 263, 266. A quo Latinitate donatus, 138. Catholica sententia de Trinitate, 248. Opera pro Pelagianis dogmatibus, 585. Sententia de orgine animarum, 254.

S
    Sardinia fame laborat, 316.
    Schisma Eulalii unde ortum, 418.
    Semipelagianorum diuersa secta, 680.
    Sicilia Italie nomine comprehensa, 293. Fame laborat, 316.
    Siluanus preses Mileuitane synodi, 333.
    Sirmondus edidit fidei libellum Rufini Syri, 263, 264. Sirmondi et Chifletii contentio de nomine PP Galliarum, an Amacius, an Almachius dici debeat, 409, 410.
    Sisinnius Attici successor in sedem CP., 295. A Celestio frustra tentatus, 283.
    Sixtus presbyter Pelagianis primum fauit, 423, 575, 579. Dicit anathema Pelagianis, 283. Auctor librorum hypognosticn asseritur, 579.
    Socrates Nestorii defensor, 433.
    S. Sophie Basilica, 202.
    Specimen eorum que primum innotescunt ex operibus Marii Mercatoris, 27.
    Spiritus sanctus dictus a nonnullis sapientia, 451. Dictus quoque, olim cum iustis, nunc in iustis esse, 312.
    Stationarii, qui dicebantur, 201.
    S. Stephani reliquiarum inuentio, 327.
    Stylus publicus quid, 385.
    Subnotationum liber quo tempore scriptus a Mercatore, 107. Tria continet obseruanda, 107. Cuius impulsu et quo tempore in ordinem redactus, ibid. In duos tantum priores Iuliani libros scriptus, 120.
     Subscriptio in causa Pelagianorum quid, 416. Cur exigitur, 93, 416. A quo et quibus imperata, 417. Ab Africanis episcopis quando primum exacta, 435. Damnationi non tantum dogmatum, sed etiam personarum imperata, 430. Subscriptionis uirtus triplex, 418. Materia que, 416. Forma a quo prescripta, 417. A Pelagianis exigende necessitas, 418. Sacerdotali simul et imperiali potestate sancita, 435. Recusantes imperialibus legibus et sacerdotalibus statutis depositi, resipiscentes a sede apostolica restituti, 89.
    Summa S. Thome, Augustinus contractus, 136.
    Superbia humana nichil ingeniosius, 663.
    Superstitio preterita, quid in constitutione Honorii, 437.
    Syluanus cogit synodum Mileuitanam contra Pelagium, 274.
    Symmachi uersio Scripture ceteris olim anteposita, 224.
    Synodus quinta generalis Theodorum Mopsuestenum damnat, 259. Synodus contra Messalianos a Sisinnio quando habita, 345. Synodi extraordinarie cur habite, 541. Synodi ordinarie cur habite, ibid. Synodi prouinciales olim duplicis generis, ibid. Synodorum aduersus Pelagianam heresim habitarum synopsis, 95.
    Synopsis operum Mercatoris, prout iacent in Bellouacensi codice, 17.
    Syracusana synodus contra Pelagianos quando habita, 376.

T
    Testimonia Scripture a Celestianis allata contra peccatum originale, cum responsis catholicorum, 647.
    Testimonia Scripture a catholicis allata pro peccato originali, cum responsis Celestianorum, ibid.
    Theodoretus Antiochie populum docuit, 205. Nestorii defensor, 432. Et Theodori Mopsuesteni, 259. Theodoretus dolose subscribendi forme inuentor, 430. A Dioscoro damnatus in conciliabulo Ephesino, 13. Post abiuratam Nestorii heresim receptus a Chalcedonensi, 13. Theodoreti distinctio periculosa, 430.
    Theodorus Mopsuestie quamdiu episcopus, 258. Theodorus Mopsuestenus quamdiu episcopus, 213. Diodorum Tarsensem audiuit docentem, 259. Pauli Samosateni sectarius, 258. Quando docere cepit, 450. Communis magister Pelagianorum et Nestorii, 258. Ioanne Chrysostomo familiariter usus, 213. Heresis Celestiane parens, 109, 110. Iuliano consentit, 228. Ei tamen anathema dicit, 360. Immortalitatem per se in bonis non numerat, 232. Dogma de mortalitate hominis septem rationibus impugnat, 225, 226. Non scripsit aduersus Manicheos, 221. Neque contra Origenistas, ibid. Mentitur aduersarii nomen, contra quem scribit de naturali peccato, 222. uidetur indicare, se aduersus Hieronymum scripsisse, ibid. Scripsit opus suum aduersus Augustinum, edidit contra Hieronymum, 223. Quo tempore scripsit aduersus Augustinum, 227. Augustini Enchiridion nouitatis arguit, 227. Theodorus Augustino exprobrat potentiam in aula, 227. Geminam remissionem peccatorum commentus est, 659. Theodori Mopsuesteni patria, 109, 213. Sedes, ibid. Ingenium, 260. Mores, ibid. Spargende heresis artes, ibid. Fama illustris, ibid. Post mortem damnata memoria, ibid. Magister, 213. Discipuli tres nominatissimi, 213, 260. Scripta, 217. Errores, 258. Librorum ordo et methodus, 221. Opera pro Pelagianis dogmatibus scripta, 585 seqq. Blasphemia in Christum, 250 Opus a Photio lectum, 217. Error de processione Spiritus sancti, 447. Symbolum a Mercatore Latinitate donatum, 213. Obitus, 107, 213, 360.
    Theodosii lex Nestorio auctore data aduersus omnes hereses, 65. Constitutio ad Florentium PP., 94. Constitutiones due aduersus Pelagianos quando, ubi et ad quos date, 413. Theodosiani Codicis breuiatio quando facta, 300.
    Theodotus in sedem Antiochenam quo tempore Alexandro successit, 345. Antiochie synodum cogit contra Pelagium, 275. Laudatur a Theodoreto, 100. Apollinaristas reduxit ad Ecclesiam, ibid. Messalianos eiecit ex Ecclesia,  ibid. Episcopatum gessit annis 16, ibid. Theodoti obitus, 345.
    Theophilus Alexandrinus libellum offert per legatos Arcadio imperatori, 239.
    S. Thome Aquinatis doctrina de peccato originali, 135,
    Timasius Pelagii discipulus ad fidem rectam conuersus, 273.
    Tractare quid olim significabat, 392.
    Tractatores antiqui plures Pelagianis fauere uisi sunt, 652, 653. Tractatores primis temporibus qui dicerentur, 187.
    Tractoria unde dicta, 92. Tractoriarum genus multiplex, 90. Tractoriarum duplicis generis a summo pontifice datarum formule, 92. Euocatoria, 91. Excusatoria, ibid. Procuratoria, ibid. Tractorie ad maiores sedes non misse, nisi ex concilio, 338.
    Traditio peccato originali explicando utilis, 135.
    Tribonianus cur nullam in codice mentionem facit legis ultime de Iudeis et legis ultime de hereticis, 414.
    Turbautius Iuliani socius ad Ecclesiam redit, et quo tempore, 66.
    Turpilius comicus, 129.

U
    Uniuersalis synodus que dicta olim in Africa, 349.
    Urbanus Siccensis episcopus pugnat cum Pelagio de Augustini dicto, 552.
    Urbs primo uastata anno 409, die 24 Augusti, 67, 68. Urbe summoueri, quid, cum scribitur ad Prefectos, 392.

u
    ualentiniani III ortus, 369, 409.
    Sanctio aduersus Pelagianos episcopos, 66, 94, 369. Placidie tributa, 410. Constitutionis historia, 411. Et tempus, 283. ualentiniani III occisio, 298.
    ualentinus ualerius, 133.
    ualerianus Pelagianus ab interprete homiliarum Chrysostomi diuersus, 303. Amicitia Cyrilli abutitur, 422.
    ualerius cubicularius imperatoris a Pelagianis corruptus, 179. Secundam Nestorii ad Celestinum epistolam reddidit, ibid.
    uandali in Africam traiiciunt, 117, 179, 547.
    uenerius Mediolanensis Origenem damnat, 237.
    uerolamii in Anglia synodus aduersus Pelagianos, 371.
    uidua ad quam Pelagius scripsit, an Demetriadis mater, 597.
    uigilius papa Theodori Mopsuesteni libros legit, 217.
    uirtutum semina an homini naturaliter insita, 311.
    uisigothi Hispanias populati, 179.
    uolusianus P. U. Celestio indulgens, 284. Inter catechumenos quando uersatus, 407.

Z
    Zosimus Innocentii successor, 283. Sedere cepit anno 417, 96, 338. Rome concilium cogit aduersus Pelagium, 275. Non tantum priuatum iudicium, sed synodum uere habuit aduersus Celestium, 339. Quo tempore dederit litteras in causa Pelagianorum, 76. Urget Celestium, 75. Conatur eum reuocare ad sanam mentem, ibid. Excusat per litteras apud Africanos, ibid. Accusatur super Celestii negotio, 79. Defenditur, ibid. Subscriptionem damnationi Pelagianorum omnibus primus mandauit, 527. A Iuliano calumniam passus, 531. Zosimi littere de Pelagio quando date, 390. Priores de Celestio quando date, ibid. Decretalis simul et denuntiatoria, 91. Totam Pelagii et Celestii causam complexa, 356, 433. Dogmata cum personis damnat, 433. Quid ipsius superest, 356, 357. Quando in Africam allata, 275. Ad totius orbis episcopos missa, 93, 292, 434. Quo in consessu Africe subscripta, 402. Tamquam fidei regula subscripta, 356. Ab omnibus episcopis et clericis, 397, 434, 528. Et a laicis saltem suspectis, 395. Tractorie fructus, 357. Discrimen ab Innocentii I decreto, 435. Zosimi obitus, 140, 292, 528.







INDEX AUCTORUM QUORUM OPERA IN POSTERIORE PARTE HUIUS TOMI uel illustrantur, uel emendantur. [1Kb]

    Albertinus Caluinista notatus circa realem presentiam Christi in Eucaristia, lib. II de Euchar. sacram. p. 772 edit. ultime, 1164.
    Cardinalis Baronii opinio discussa de litteris Nestorii ad monachos Aegypti ad ann. 429, num. 22, 1197.
    De epistola Cyrilli ad eosdem, ibid., num. 22, 1198.
    De libris Cyrilli de recta fide, ibid., ibid.
     De epistola Cyrilli ad clericos quosdam Constantinopoli existentes, ibid., num. 38 et seqq., ibid.
    De Iuliani Pelagiani patria et sede ad ann. 430, num. 46, ibid.
    De tomis a Cyrillo ad Celestinum missis, ibid., num. 11, ibid.
    De synodo I Romana, num. 12, ibid.
     De epistola Celestini ad Nestorium, num. 13, 1198.
    De insignibus uicarie potestatis apostolice, num. 26, ibid.
    De Cyrilli prioribus synodis, n. 30, 1199.
    Baronii locus emendatus, de eo quod opinetur Cyrillo obiecta a quibusdam crimina, que ipse iis obiicit, 805.
    Dicta de Andrea Samosateno ad ann. 431, num. 183 examinata, 933.
    De sede Arcadii et Proiecti, legatorum sedis apostolice opinio, 1186.
    De quatuor episcopis Constantinopolim missis a synodo Aegypti opinio, 1178.
    Binius notatus abiudicans Theodoreto epistolam de morte sancti Cyrilli, 1080.
    Cassiani locus, lib. uII, cap. 24 illustratus, 761.
    Alius lib. uII de Incarn., cap. 8 emendatus, 762.
    Alius lib. III de Incarn., cap. 15 illustratus, 792.
    Celestini locus in epistola ad Nestor. II part. conc. Ephes., cap. 18 illustratus, 795.
    Christiani Lupi inconstans opinio circa calumniatores Cyrilli notatur, 814.
    Sententia de Ephesine synodi indictione reiicitur, 844.
    Codex manuscriptus PP. Carmelitarum Discalceatorum conuentus Parisiensis emendatus de temporis nota epistole tertie Cyrilli ad Nestorium, 831.
    Cyrilli locus ex epistola ad Donatum illustratus III part. conc. Ephes., cap. 38, 1082.
    Ephesina excerpta illustrata ex serm. uII Nestorii, 793.
    Epiphanii locus heresi 69, num. 52 illustratus, 1123.
    Euagrius Epiphaniensis de Nestorii profectione ad Theodorum reprehensus, 1190.
    De acceptis a Nestorio Celestini et Cyrilli litteris, ante postulatam ab imperatore concilii indictionem, ibid.
    De excusatione Ioannis in uia morantis, ibid.
    De uocatione simul et excommunicatione Ioannis, ibid.
    De reconciliatione Ioannis et Cyrilli, ante Emeseni Pauli aduentum Alexandriam, ibid.
    Facundus Hermianensis, lib. XI, cap. 7 emendatus de partitione scholiorum Cyrilli, 1003.
    Gennadius lib. de Script. Eccles., cap. 12 illustratus de Theodoro Antiochene Ecclesie presbytero, 1057.
    Gennadius lib. de Script. Eccles., cap. 54 illustratus scribens de Celestino, 1175.
    Hesychii Hierosolymitani locus in u synodo collat. 5 emendatus, 1058.
    Leontii locus lib. III contra Nestorianos et Eutychianos emendatus, 1167.
    Lex 13 de heret. cod. Theod. illustrata, 1123
    Liberatus de sacra imperatoris ad metropolitas notatus, 1191, 1192, 1193.
    De epistola Celestini ad Cyrillum, ibid.
    De aduentu Ioannis Antiocheni Ephesum, ibid.
    De publicata in Cyrillum et Memnonem ab Orientalibus sententia, ibid.
    De conditione pacis Cyrillo proposita, ibid.
    De responsione Cyrilli ad reprehensiones Theodoreti, 1194.
     De uerbis Socrati suppositis, ibid.
    Mercatoris locus serm. I Nestorii restitutus, 760.
    Locus sermone I Nestorii emendatus, 762.
    Locus emendatus sermone 12 Nestorii, 848.
    Locus in contradictione anathematismorum Nestorii a Petauio correctus, 912.
    Nestorii sermonis 7 locus emendatus, 789.
    Nestorii serm. 7 locus ex Cyrilli homilia paschali 17 illustratus, 790.
    Nestorii sententia de uerbo prolatitio examinatur, 1140.
    Nestorii sermonis 7 loci duo restituti, 799, 800.
    Nicephorus Callistus de tempore habite synodi Ephesine notatus, 1197.
    De Nestorio ab Orientalibus in episcopum retento, ibid.
    Notati quidam apud Myreum de Theodoro Raithuensi, 1057.
    Opinio eorum qui affirmant Ephesinam synodum a sancto Celestino indictam esse discutitur, 843.
    Popularis accusatio Theodori de homine prius formato quam assumpto a Deo, refellitur, 1060.
    Romanus interpres concilii Ephesini emendatus, 834.
    Emendatus quinte synodi locus collat. 5, num. 35, 1059.
    Illustratus quinte synodi locus collat. 5, excerp. 37, 1059.
    Illustratus quinte synodi locus collat. 5, primo et secundo loco, 1061.
    Socrates, lib. uII, cap. 31 reprehensus de rebus Nestorii, 759.
    Lib. uII cap. 33 illustratus, 861.
    Reprehensus, quod asserat Nestorium sola uoce differre a catholicis, 1190.
    De recessu Nestorii ab episcoporum cetu post blasphemiam de Deo trimestri, ibid.
    De tempore damnationis Nestorii a Cyrilliane partis antistitibus, ibid.
    De exauctoratione Cyrilli a Ioanne Antiocheno, ibid.
    De sedibus mutuo restitutis, reconciliata amicitia, ibid.
    Theodoreti locus ex loco Cyrilli illustratus parte III conc. Ephes., c. 35, 1080.
    Theophanes de tempore ordinationis Nestorii notatus, 1194.
    De litteris Celestini pontificis ad Ioannem Antiochenum et Praylium Hierosolymitanum, 1195.
    De tempore scripti a Cyrillo libri de recta fide, ibid.
    De causa cur Celestinus Ephesum non uenerit, 1196.
    De die inchoati concilii Ephesini, ibid.
    De modo, quo fieri cepit concilium, et de presidibus, ibid.
    De aduentu Ioannis Antiocheni Ephesum, ibid.
    De consessu Nestorii in synodo schismatica, ibid.
    De Theodoreti reprehensione capitulorum, ibid.
    De recessu Nestorii cum Orientalibus, 1197.
    De tempore pacis inite, ibid.
    uincentii Lirinensis locus in commonit. cap. 16 illustratus ex lege 63 de heret. cod. Theod., 1124







INDEX PERSONARUM ET RERUM NOTABILIUM de quibus mentio fit in Posteriore parte operum Marii Mercatoris. [1Kb]



A
    Acacius Berensis male affectus erga Christum, 1112. Acacius Melitenes frustra tentat animum Nestorii in Ecclesie sensum adducere, 721.
    Aegypti uniuersalis synodus prima aduersus Nestorium cur et quando habita, 1177.
    Agobardi sententia de Cyrillo, 1083.
    Alexandrina I synodus aduersus Nestorium cur et quando habita, 1170. Alexandrina secunda synodus contra Nestorium quo tempore habita, 1172. Alexandrine Ecclesie ius, 1169. Alexandrini fere omnes episcopi usurpate laice potestatis postulati, 715.
    Anastasius Sinaita multa docet de Andrea Samosatensi, 967. Anastasius presbyter Nestorii syncellus primus negauit uirginem Deiparam, 810.
    Anathematismi ubi et quo tempore a Cyrillo compositi, 1179. Anathematismorum Cyrilli ars et methodus, 1180, 1181.
    Andreas Samosatenus quis, 931. Non recedit a Paulo  Samosateno circa Incarnationem, 948. Refellitur de Deo pontifice, 958, 959. Refellit Cyrilli capitula libro ab obiectionibus diuerso, 968, 969. Cyrillum arguit quod secum pugnet, 941, 942. Andree Samosatensis methodus in arguendo Cyrillo, 933.
    Antiochia quantum distat Epheso, 719.
    Appellis error de humanitate Christi, 1091.
    De Apollinario auctorum pugna, 1118. Apollinarii error quis et unde, 931. uera heresis, 1118. Heresis cause, ibid. Error de humanitate Christi, 1091. et mentionem qui fecerint, 939. Cum Arianis affinitas simul et pugna, 1118, 1119. Nomen inuidiosum, 1121. Error refellitur, 932.
    Apollinaristarum error de coniunctione naturarum in Christo, 1091. Sex precipua commenta, 1121.
    Apollinarismus cur tam inuidiose a Nestorio obiectus Cyrillo, 1120.
    Argumenta pro defensione Nestorii allata, 1106, 1107.
    Arius contra diuinitatem Christi peccauit quasi per defectum, 1091.
     Ariani, non Arius, heresim fecere de carne Christi, 907. Cur sentiebant cum catholicis de processione Spiritus sancti, 1159. uerbum carni pro anima fuisse, cur et quo tempore finxerunt, 1114. Quomodo dicerent uerbum carnem factum, 1115. Arianorum error de humanitate Christi, 1091. Circa Incarnationem unde ortus, 1116. Doctrina cum anathematismis Cyrilli composita, 1117. Heresis quatuor potissimum argumentis oppugnata, 1118.
    Ariane heresis de uerbo diuino duo sunt capita, 1114.
    Augustinus falsarii crimen obiicit interpreti homiliarum Chrysostomi, 755.
    Aurelianus imperator licet gentilis Samosatenum de sede depositum ciuitate pelli mandauit, 1130.
    Auctor, cui Predestinati nomen fecit Sirmondus, unde oriundus, 927.

B
    Baronius cardinalis laudatus, 1197. uidetur legisse sermonem Nestorii duodecimum, 849.
    Basilius archimandrita oblata Theodosio supplicatione queritur de seuitia Nestorii, 709.
    Bonosus Sardicensi Ecclesie prefuit, 907 et 1142. Heresim Ebionis secutus est, ibid. Bonosus Marcelli et Photini heresim renouauit, 928. A Damaso predamnatus est, ibid. et 1143. A quibus damnatus tempore Siricii pape, 928.
    Bupha Martyrii diaconus agens in rebus Ecclesie Alexandrine Constantinopoli Cyrillum monet de rebus Nestorii, 710.

C
    Candidianus comes et Nestorius de Ephesina synodo mendaciter referunt ad imperatorem, 721.
    Canon, quo dicebatur anathema ei qui assereret animam Ade in peccato mortuam esse, cum diabolus in cor hominis non ingrediatur, in quo concilio scriptus, 823.
    Cassianus opus de Incarnatione Christi scribit aduersus heresim Nestorii, 711. Cur libros septem inscripsit de Incarnatione, 756. Quo tempore Romam mittit, 713. Contra Nestorium adhibuit symbolum Antiochenum, 770. Nestorium urget grauiter, 770. Lib. uII, cap. 30, eumdem uehementer arguit, 812. uidit epistolam Cyrilli ad suos clericos, 813.
    Catholici dogmatis de Incarnatione partes quinque, 1092. Catholici et heretici monarchie nomen uario sensu usurparunt, cum loquerentur de Trinitate, 929.
    Causa dissidii inter Cyrillum et Nestorium, 815.
    Chalcedonense concilium quando habitum, 1182.
    Charisii causa ubi et quando agitata, 727.
    Christus quomodo sine patre, sine genealogia, 759. Quomodo dicitur apostolus, 962. Quomodo sit factus maledictum et peccatum, 937. Quomodo scit et nescit iudicii diem, 984. A Nestorio duplex dicitur multis in locis, 923. Quomodo unus secundum Nestorium, 1111. Christum soluere gentilium est et Iudeorum, 1124. Christi corpus quomodo corpora nostra uiuificat, 963.
    Chrysostomus Diodorum adiit monastice uite excolende studio, 1146.
    Celestinus papa homiliis Nestorii Romam allatis commouetur, 707. Scriptas ad se a Nestorio litteras Cyrillo mittit, 832. Nestorii scripta mittit ad Cassianum, quibus respondeat, 711. Rome synodum cogit in causa Nestorii, unde septem epistole ad maiores sedes per Possidonium delate cum litteris Cyrilli ad Ioannem Antioch. et Iuuenalem Hierosol., 713. Suas uices Cyrillo demandat ad exsequendam latam contra Nestorium sententiam, 1176. Trium posteriorum epistolarum argumentum, 1186. Obitus, 739.
    Collectiones excerptorum ex tractatibus Nestorii tres, quibus quarta addita est ex uariis aliorum scriptorum libris, 865. Collectio prima excerptorum ex libris Nestorii oblata Ephesine synodi Patribus quo tempore facta, 865.
    Confessio unionis unica olim indubitata recte fidei nota, 834.
    Constantinopolitana I synodus in causa Nestorii quo tempore habita, 1177. Constantinopolitana synodus de ordinatione Maximiani pro Ephesina haberi quomodo potest, 1182. Constantinopolitana plebs secedit a Nestorio heresim propalante, 703.
    Constantinopolitani symbolo Niceno utebantur, 770.
    Constantinopolitani cleri dissidium inter agendum de successore post Sisinnii obitum a Theodosio compositum, 699.
    Consuetudo citandi episcopos maiorum sedium qualis et unde orta, 1178.
    Corpus Christi quomodo proprium est uerbi, 962.
    Cyriacus Ioanni Ieiunatori successit in sedem Constantinopolitanam, 823.
    Cyrilli character, 709. Cyrillus ecclesiastice discipline  in paucis obseruans, 1170. Monetur ab Attico de referendo Chrysostomi nomine in sacra diptycha, 852. Cyrillum inter et Nestorium magne contentiones orte, 707. Cyrillus uidetur legisse Nestorii sermones contra Pelagianos, 840. uehemens assertor realis presentie Christi in Eucaristia, 1003. Multa scripsit aduersus primum Nestorii sermonem, 755. Litteris ad Nestorium datis penitentiam suadet, et suam in promouenda re fidei constantiam spondet, 707. Concilium cegit in Aegypto de causa Nestorii, ad quem misit synodicam, 715. Ex synodo Alexandrina scripsit secundas ad Nestorium litteras, ibid., 713. Cyrilli prima ad Nestorium epistola quo tempore data, 801. A quo delata, 1170. Tria continet historie utilia, 802. Antea scripsit epistolam ad monachos Aegypti, 810. Contra homiliam primam Nestorii, 707, 708. Secunda ad Nestorium epistola quando data, 804. Sola sententiis Patrum Ephesinorum approbata, et sola in concilio II Constantinopolitano et Chalcedonensi lecta, 801. Cur synodica dicta a concilio Chalcedonensi, 1171. Cur premisit Cyrillus symbolum Nicenum in tertia epistola, 833. Nestorii calumniam refellit, ibid. Cyrillus Ariane heresis suspicionem uix potuit a se remouere, 1116. Cyrilli tres commonitorie ad Nestorium epistole, preter gratulatoriam de ordinatione, et paschales, 801. Ab ipsa Ecclesia Alexandrina scripte dicuntur, 1171. Monitionis legitime uim habuerunt, ibid. Lecta Nestorii secunda epistola scribit libros de recta fide ad Theodosium et reginas, 713. Respondet nonnullis querentibus, quod tacendo passus non esset ruere in peius doctrinam Nestorii, ibid., 709. Ante synodum Ephesinam diluere noluit que crimina Theodosius obiecerat, 715. Meminit sermonis septimi Nestorii, qui quartus in Proclum, 789. Cur Deum Patrem potius quam mauult dici, 815. Reiicit unionem in Christo dignitatis homonymie, inhabitationis, et , 835. Calumniam passus, quasi uerbum in carnem commeasse innueret, suspicionis purum se prestare uix potuit, 911. Quo sensu dixit uirginem peperisse carnaliter uerbum carnem factum, 936. Cur apologeticum aduersus Orientales composuit, 933. Apud imperatorem curiositatis accusatus, 821. Aliter cum Andrea Samosateno, aliter cum Theodoreto se gessit, 933. Gratias agit Euoptio ob transmissum Theodoreti opus aduersus anathematismos, 969. Accusat Theodoretum ficte ignorantie, et ostentate doctrine, 971. Atque etiam contradictionis et inconstantie, 986. Libris quinque Contradictionum Proclum defendit aduersus Nestorium, 786. Misit ad Acacium Berensem litteras, quibus subdole ille respondet, 713. Quo tempore Ephesum profectus, 717. Ante inchoatam synodum excerpit quedam ex libris Nestorii, ibid. Cur ex Antiochena diecesi et Constantinopolitana in concilio Ephesino nullum Patrem laudauerit, 1181. Iniquas pacis conditiones a Ioanne propositas respuit, 741. Pauli Emeseni ab Orientalibus Alexandriam missi fraudes dissoluit, ibid. uictoris monachi apologiam scripsit ad imperatorem, 813. Refellit excerpta ex libris Diodori pro defendenda heresi Nestoriana, 1145. Cyrillus et Memnon absoluuntur ab Ephesina synodo, 725. Cyrillus suos apocrisiarios monet de re cum Nestorianis gerenda, ibid., 711. Cyrilli epistola ad suos Constantinopoli constitutos, interprete Mario Mercatore, 809. Quo tempore scripta, 810. Corrigi debet ex Mariana uersione, 809. Quem habeat titulum, 808. Tota fere historica est, 808. Prout editur ex Mercatore, longe diuersa est ab ea que legitur in concilio generali, ibid. Homilia paschalis XuII quo tempore in uniuersum orbem missa, 709. Huius argumentum idem cum argumento epistole ad monachos, 1171. Scholia de Incarnatione quo tempore et quo in loco scripta, 969, 1001. Quid continent, 1001. Interpres quis, ibid. Partitio, 1003. Synopsis, ibid. Capita duodecim a quibus impugnata, 1182. A quibus, quo nomine, et quo tempore refutata, 931. A quibus defensa, 1179. A quo primum Latinitate donata, 1183. Quanto artificio composita, 1179. Cur ab Ecclesia uero iudicio dicuntur probata, ibid. Quo tempore pro canonibus fidei habita, 1182. Cyrilli obitus, 1039.

D
    Dalmatius archimandrita quis, 723.
    Dalmatii archimandrite epistola ad synodum Ephesinam missa, 731.
    Decreti de recipiendis a Nestorio deiectis forma, 1176.
    Diodorus Tarsensis laudatus a Patribus, 1145. Quando factus Tarsi episcopus, 1146. Errores, ibid. Quam unionem naturarum in Christo agnosceret, 1062. Diodori Tarsensis pro Nestorio testimonium uanum est, 1113. Operum quid superest, 1145. Excerpta ex libris contra Synusiastas, 1146.
    Dionysius Exiguus Cyrilli anathematismorum uersionem ex Mercatore uidetur mutuatus, 907.
    Disertuli qui Mario Mercatori, 755.
     Dissertatiuncula de illustrissimi Marce sententia, qua putat suspensam a Theodosio sedis apostolice in Nestorium sententiam, et legitime rescissa priora concilii Ephesini acta, 843, etc.
    Dorotheus primum anathema dixit aduersus , 703 et 810.

E
    Ebion fuit Stoicus philosophus, 907, 927, 1126. Ebion negat diuinitatem Christi, 928. Ebionis de Christo sententia uarie a uariis relata, 1126, 1127. Ebionis dogmata quatuor de Christo, 1127. Ebion trium euangelistarum Matthei, Marci et Luce auctoritate abusus ad probandam heresim, 927, 1128. Ebionis magister atque etas, 1127. Ebionis inconstantia ibid.
    Elionite unum Matthei euangelium receperunt, 928.
    Ecclesie prima de Nestorio uictoria, 1169.
    Elipandi heresis patefacta, 793.
    uera quid sit, 940.
    quid sit, ibid
    Ephesina synodus rogatu Nestorii indicta, 841, 842. Quando habita, 1188. Ubi et quando inchoata, 721. Ad imperatorem refert de depositione Nestorii, ibid. Scribit ad clerum urbis regie de Nestorii damnatione, 723. Ephesina synodus queritur apud imperatorem de Candidiani artibus, 723. Ephesina synodus Eucarium Ecclesie Constantinopolitane defensorem monet Nestorium esse depositum, 721. Ephesini concilii sententia depositionis et excommunicationis in Nestorium lata, et quo tempore significata, 721. Ephesine synodi actio secunda ubi habita, 725. Scribit ad episcopos in urbe positos et ad clerum, ut ueritas innotescat, 729. De damnatione Ioannis et aliorum refert ad imperatorem et ad summum pontificem, 725. Apud imperatorem litteris queritur de facto Ioannis comitis, suamque constantiam testatur, 729. Scribit ad Dalmatium, 733. Ephesina synodus legatos cum mandatis mittit ad Theodosium de Cyrilli et Memnonis causa, 731. Ephesine synodi legati quo tempore Chalcedonem appellunt, 735. Ephesine synodi legati admittuntur in urbem ad ordinandum episcopum, relictis Chalcedone schismaticis, ibid. Ephesina synodus ad primas sedes de more scribit de ordinatione Maximiani, 737. Ephesini concilii actorum ordo restitutus, 747. Ephesini concilii secunda pars tota perturbata est, 719. Episcopi quatuor delegati Constantinopolim ad synodicas Nestorio defendendas, quo tempore appulsi, 1178.
    Episcopum commutare sedem olim nefas erat, 1077.
    Epistola tertia Cyrilli ad Nestorium habita olim pro toto concilio Ephesino, quando scripta, 831. Epistole tertie Cyrilli ad Nestorium tres partes, 832.
    Eranistes quo tempore scriptus a Theodoreto, 1041. Eraniste nomine quis significatur, 1086.
    Eucaristie et Incarnationis affinitas, 1165.
    Eunomii errores duo cum Arianis communes, 1122
    Euphrate Agrippinensis heresis que, 1144.
    Eusebius laicus, qui fuit postmodum Dorylei episcopus quis, 769. Primus deprehendit heresim Nestorii, et deprehensam publice arguit, ibid. Primus omnium, obtestatione in Nestorium publice proposita, animos inflammat fidei studio, 705. Quo tempore suam aduersus Nestorium obtestationem proposuit, 768, 769. Eusebii obtestatio aduersus impios Nestorii sermones, 769, 773.
    Eutherius Thyanorum metropolita Nestorio imprimis addictus, 1085. Unde notus, ibid. uiginti sermones ad Eustathium Parnassi episcopum scribit contra synodum Ephesinam, 739. Impugnauit Cyrilli Scholia, 1005. Eutherio plures a Mario Mercatore adiudicati sermones, 1085.
    Eutychetis error de coniunctione naturarum in Christo, 1091.
    Eutychianorum heresis unde orta, 1121,
    Euagrius Ioannem Antiochenum de industria morantem in uia excusare nititur, 919.
    Euangeliste dictum, uerbum caro, etc., quo sensu ab hereticis sumptum, 1099.
    Euangelium , quid, 1128. Euangelium quid, ibid.
    Euoptii caritas a Cyrillo laudata, 969. Legatio ad Constantium imperatorem explicata, ibid.
    Excerpta a Mario Mercatore ex libris Theodori Mopsuesteni, 1051, etc. Ex epistolis aliquot et libris quinque Theodoreti aduersus Cyrillum, 1067. Excerpta a Leontio Theodorum conuincunt in quinque propositionibus, 1152.
    Excusatio Nestorii a defensoribus allata, uana est, 1106, 1107.

F
    Filii nomen Nestorio significat duas naturas, 773 quid, 942.

 G
    Gennadius Anatolii in sedem Constantinopolitanam successor, 1082. Gennadii Massiliensis etas, 1057.
    Gentilismus et Iudaismus unde, 1124.
    Gratia Christi, propter quam uenit in mundum, quid Theodoro Mopsuesteno, 1051, 1052.
    Gregorius Magnus uidit codicem Mercatoris, 1065. Gregorii Magni opinio de Theodoreto nondum fidem professo in concilio Chalcedonensi, 1065.

H
    Historia monachorum Isaurorum, que occasionem scribendi dedit Gregorio Magno, 823, etc.
    Homilia Procli habita sedente Nestorio in magna Ecclesia Constantinopolis in incarnationem uerbi, 775 seqq. Homilie paschalis XuII collatio cum epistola Cyrilli ad monachos, 1171.
    Homuncionite qui uocati ab Ecclesia, 907. Homuncionite qui, 929, 930.
    Hypostasis apud ipsos philosophos quid, 924.

I
    Iniquisitio in concilium, de quo loquitur Nestorius in secunda ad Cyrillum epistola, ubi eum deceptum dicit ab iis qui a sancto concilio depositi sunt, 821, etc.
    Ireneus comes episcopos, qui concilio adfuerant, Ioanni occurrentes a satellitibus cedi uel iubet uel permittit, 723. Ireneus procurat damnationem Cyrilli a Ioanne factam in Ecclesia publicari Constantinopoli, 727.

I
    iehsu Christus dicitur a Mercatore unus de Trinitate, 925
    Ioannes Antiochenus acceptis Celestini et Cyrilli litteris Nestorium amice monet, sed frustra, 713. Ephesum proficiscens de industria moratur in uia, 719. Quo tempore Ephesum peruenit, 723. Coacta synodo 43 episcoporum Cyrillum ac Memnonem deponit, 723. Tentat occupare litteris imperatoris animum, 725. Post tertiam citationem damnatur ut contumax a catholica synodo, 725. Accepta Theodosii sanctione synodum cogit Beree, 741. Eius pro Nestorio testimonium infirmatur, 1112 seqq.
    Ioannes comes S. L. mittitur Ephesum, qui Cyrillum, Memnonem et Nestorium nomine Theodosii iuberet esse depositos, 727. Cur et quo tempore Ephesum uenit, 727 seqq. Tentat partium concordiam, sed frustra, 729.
    Iudaismus Nestorio cur obiectus, 1124.
    Iudei tria de Christo ueritati contraria sentiebant, 1125.
    Iuuenalis Hierosolymitanus quo tempore Ephesum profectus, 719.

L
    Lampo presbyter quis, 803
    Legati Occidentis ad synodum Ephesinam generalem ubi et quando delecti, 1185, 1186.
    Legati sedis apostolice subscribunt damnationi Nestorii, 725.
    Leo Magnus, adhuc diaconus, Celestini pape administer in regenda Ecclesia, 711.
    Leporii error de perpetuitate unionis naturarum in Christo, 1091.
    Libellus precum Theodosio offerendus differt ab obtestatione proposita Constantinopoli, 815. Libelli calumnie pleni aduersus Cyrillum Nestorio dati, 810.

M
    Macedonius Eunomii erroris socius, 1122. Eadem cum Arianis sensit de carne Christi, 907.
    Macedoniani cur sentiebant cum catholicis de processione Spiritus sancti, 1159.
    Maiores cause que habite, 1170.
    Manichei error de humanitate Christi, 1091.
    Manichei heresis de Christo, 849.
    Manichei et Marcionis de mala hominis natura una fuit opinio, 826.
    Manicheismus Nestorio quo merito obiectus, 1126.
    Marcelli Galate heresis de Christo, 849. Marcelli Galate, cuius consensio obiecta est Nestorio a Mercatore, discussa opinio, 1136.
    Maximianus urbis regie episcopus ordinatus, 737. A quo in thronum Nestorii euectus, 1187. Quos in sua synodo deposuit episcopos, 1082.
    Meletius funebri oratione laudatus a Chysostomo, 852.
     Memnon Ephesus uetat aperiri Nestorianis ecclesiam Sancti Ioannis, 721.
    Mercatoris codex, quid continet, et quo tempore scriptus, 753. Operum pars secunda totam Nestorii causam continet, 699. Mercatoris commonitorium contra Pelagianos, 709.
    Epistola de discrimine inter heresim Nestorii et Pauli Samosateni, ibid., 706. Mercator adhuc erat laicus cum scriberet epistolam de discrimine inter heresim Nestorii et Pauli Samosateni, 773. Exemplaris Greci uitio deceptus, sicut et post illum plures, 917. Quedam Theodoreti post concilium scripta exhibet, 719. Quid intenderit in excerptis ex libris quinque Theodoreti, 1065. uidetur interpres esse collectionis prime excerptorum ex libris Nestorii, 865. Pro publico Nestorii accusatore habitus, 911. Multiplicis flagitii Nestorium arguit, 909. Nestorium inconstantie simul et calumnie accusat, 916. Refutat duodecim anathematismos Nestorii, 717. Quo tempore refutauerit anathematismos Nestorii, 907, 911. Est uerus interpres anathematismorum Nestorii, quos bis Latinos fecit, 907. Naturam posuit pro hypostasi, 924. Differt ab Epiphanio de Praxea, 929. Multa docet de synodo Ephesina hactenus inaudita, 1188. Mercatoris etas, 910. Mercatoris Theodoretum insectantis defensio Gregorii Magni testimonio comprobata, 1065. Opus aduersus Nestorianismum quomodo diuisum, 1041. uerba de consensione Nestorii cum Photino circa Incarnationem examinantur, 1138 seqq. Dissertatio de duodecimo anathematismo, 924.
    Monothelismus ex Eutychianismo ortus, 1123
    Montanus Sabellio accensitus a Socrate, 929.

N
    Nestorius ex monacho presbyter factus a Theodoto Antiocheno, 701. Presbyter catechesi prefectus, ibid. Antiochia Constantinopolim a Theodosio euocatus, ibid. Secum Antiochia Anastasium presbyterum Constantinopolim adduxit, ibid. Quo tempore ordinatus episcopus, ibid. Superbe Imperatorem alloquitur, ibid. Arianorum ecclesiam euertendam curat, ibid. Artes ad captandam beneuolentiam, et potentum, et regie familie, ibid. Nestorii artes in spargenda heresi, 702. Administri in spargenda heresi, 1052. Heresim per se quando docet, 703. Aduersus omnes hereticos legem obtinet a Theodosio, ut sue heresi uiam faciat, 702. Spargenti heresim simplex monachus contradicit, 703. In Christum furenti qui primum restiterint, 705. Seuit in Eusebium palam heresi sue contradicentem, ibid. Theodori magistri sui symbolo usus, 1052. Niceno symbolo abusus, 770. Tentat occupare animum Celestini, missis de sua et Pelagianorum causa per Antiochum litteris cum tribus tractatibus, 709. Sermo primus an dictus tantum, an scriptus a Nestorio, 755. In Aegyptum mittitur ad monasteria, ad spargendam heresim, 707. Sermo secundus de dogmate seu , 703. Sermo tertius aduersus catholicos uere naturarum unionis in Christo defensores, ipsi adiudicatus, 766 seqq. Quo tempore dictus, et quas habet partes, 766, 768. Macedonianorum blasphemiam refellit atque Arianorum, 766. Sermo quartus de Incarnatione aduersus Proclum quo tempore habitus, 782 seqq. Non missus ad Celestinum, 783. Sermo quintus de uirgine , qui secundus aduersus Proclum, 785. Sermo sextus de dictis Apostoli, 787. Sermo octauus in Iudam aduersus hereticos, quo tempore habitus, 827. Sermo nonus ueluti contra hereticos, quo tempore habitus, 828. Sermo decimus ueluti in Macedonianos, reuera in catholicos, 829. Sermo undecimus aduersus Arianos quando habitus, 830. Sermo duodecimus, quo tempore, quo argumento, et qua arte habitus, 848, etc. Totius Nestoriane doctrine compendium dici potest, 847. Sermo decimus tertius quo tempore habitus, 862. Nestorii prime ad Celestinum littere, quo tempore date, 768. Iterum tentat Celestini animum, missis de sua et Pelagianorum causa litteris, 711. Tertia ad Celestinum papam epistola quo tempore data, 841. Nestorius Celestini litteris, quos episcopi Alexandrine synodi dederunt, non satisfecit, 717. Prime Cyrilli epistole statim respondet, per Lamponem presbyterum, 801. Secunde Cyrilli epistole secundam reponit, que Patribus Ephesinis uisa est doctrine catholice contraria, 711. Nestorius cur tam uehementer in Cyrillum inuectus, 1114. Quare de Cyrillo conquestus, 803. Cyrilli epistola ad monachos incensus iubet Photium quemdam respondere, et Cyrillo accusatores subornat, 707. Crimen a Cyrillo sibi obiectum conatur regerere in Cyrillum, 818. Tyrannidis crimen obiicit Cyrillo, 861. Cyrilli epistolam arguit, suamque laudat, 818. Duodecim anathematismos Cyrillianis reponit, 717. Nestorii blasphemiarum capitula duodecim a Mario Mercatore refutata, 907. Nestorius quos dicit Ecclesie doctores, 783. Sanctorum Patrum contemptor, 805. Superbie in despiciendis aliis doctoribus, et ignorantie simul accusatus, 813. ueteris Testamenti testimonia  corrupit, 1125. Cauillo declinabat testimonia Scripture, ubi Christus dicitur Deus et Filius Dei, sicut et Nicene synodi auctoritatem, 1098 seqq. Cur templi frequenter meminit in explicanda Incarnatione, 855. Directe calumniatur Theophilo et Cyrillo, oblique Romano pontifici, 850, 851. Carpit uerba Celestini pape, 859. Aduersariis suis, coacta synodo, Manicheismum obiicit, 711. Proclum reprehendit, 785. Dicenti Proclo de uirgine Deipara contradicit, et tribus sermonibus precipuas illius orationis sententias arguit tacito Procli nomine, 706, 707. Extemporali dicendi facultate ualuit, 781. Pugnantia dixit de , 907. Suam de mentem dissimulat, 842. Debacchatur in diuinitatem Christi, et dignitatem Deipare uirginis, 759. Calumniatur catholicis, quasi uirginem deam sentirent, 786. Ante Ephesinum concilium admonitus sepius ut uirginem confiteretur, admonitionem spreuit, 910. Cum Sabellio compositus, 1140. Cum Leporio compositus a Cassiano et aliis, 1143. Cum Ebione, 1127. ueneficis comparatus, 759. Queritur fieri sibi uim, quam faciebat aliis, 859. Cur probrose inuehitur in Marcellum, Paulum, et Photinum, 856. Nestorii et Photini de Incarnatione dissensio simul et consensio, 1138 seqq. Photinum ac Samosatenum, et Arium insectatur, 1092. Duo capita dissensionis a Photino indicat, que refellit Mercator, 1138. Una tamen differentia, 929, 930. Recte sensit de tempore, quo primum exstitit unio, et de perpetuitate unionis naturarum in Christo, 1093. Heretico sensu utitur omnibus catholicorum uocibus, sed refugit tantum admittere unionem , 855. Duas reipsa in Christo hypostases admisit, 1098, 1138. Heresim de duobus filiis dissimulat, 854. Post unitionem diuidit hypostases, 941. Quid sentiat de naturis in Christo coniunctis, 1092. Naturas in ipso uirginis utero coniunctas docet multis in locis, 774. Negat uerbum esse Filium ante Incarnationem, 925. Nestorii heresis de genere unionis naturarum in Christo, 1095 seqq. Argumenta, quibus suam de naturarum unione in Christo sententiam stabilire conatus est, 1099 seqq. Defensores, quid respondeant argumentis, quibus probatur male sensisse de unione naturarum in Christo, 1105 seqq. Unde unicam personam catholico sensu asserere quibusdam creditus, 820. Mala fide negat se dissentire a Samosateno, 1128, 1129. Quo tempore consensionem cum Samosateno repellere nisus est, ibid. Abstractis uocibus utitur pro concretis, ut calumniam faciat Cyrillo, 819. Catholice sensit de morte corporis per peccatum contracta; sed de morte anime ex Adamo propagata adhesit Theodoro Mopsuesteno, 826. Quid senserit de peccato originali, 1160 seqq. Quo sensu intelligit uerba Euangeliste, uerbum caro, etc., 1099. Improbe uexat dictum Apostoli, Gal. Iu, 858. Recte sentit de nature humane assumpte integritate, 1093. Quid senserit de modo, quo Christi corpus Eucaristie symbolis presens sistitur, 1163 seqq. A fide Ecclesie de Eucaristia cur uidetur recessisse, 1166. uere fuit impanator, 1165. Quid senserit de retributa operibus Christi unione cum uerbo, 1160. Quid de auxiliis gratie diuine per Christum, 1163. De processione Spiritus sancti, 1159. Secunda ad Cyrillum epistola secta in conciliis Ephesino et Chalcedonensi, atque damnata, 817. Nestorii charte a quo misse Romam, 1168. Nestorius cur scribit aduersus Pelagianos, cum quibus sentit, 1162. Societas cum Pelagianis a quibus obiecta, 1143. Ad Celestium Pelagianum rescribit, 845. Bona pauperibus debita predatur, 790. Nestorii indoles, 701. Patria, ibid. Inconstantia, 930. Artes quibus tentauit aule fidem, 851. Nestorius postulat a Theodosio indici ecumenicam synodum, ut impendentem capiti suo tempestatem auertat; sed factum postea doluit, 715, 844. Sperabat fore ut presideret synodo, 842. A Theodosio facile obtinet indici, 1184. De indicta scribit ad Celestinum papam uelut insultans, 715. Quo tempore Ephesum profectus, 717, 719. Post damnationem secedit in monasterium S. Euprepii, et turbare pergit e monasterio, 745. Theodosii sanctione deportatur in Oasim, et eius libri comburuntur, 747. Quando deportatus, 1076. Nestorii opera a quibus preter Mercatorem recensita, 1154. Nestorii misera mors, 747. Nestorianismus cur dictus impietas Iudaica, 1124. Nestoriane cause historia, quibus ex auctoribus accepta, et cur conscripta post aliorum opera, 699. Nestoriane impietatis duo primi administri, 1102. Nestoriana heresis quorum auctorum libris sparsa, 1039 seqq. A quibus auctoribus impugnata, ibid. Nestoriane factionis in aula patroni, 727. Nestoriane factionis homines alii ab aliis que dicerent mutuari solebant, 1061. Nestoriani non possunt defendere peccatum originale, nec ueram Christi gratiam, 1144. Qua ratione unicum Dei Filium dicerent, 1062. Nestorianorum et Sacramentariorum affinitas in quatuor consistit. 1164 seqq. Nicena fides confirmatur a Patribus Ephesinis, 727 seqq. Niceni Patres uirginem non dixerunt quidem, sed alii bene multi, quibus repugnat Nestorius, 936

 O
    Obseruationes aliquot circa excerpta ex libris Diodori aduersus Synusiastas, 1146 seqq. Obseruatio ad uerba Nicephori de secunda synodo Alexandrina aduersus Nestorium, 1172.
    Obtestatio Constantinopoli proposita auctorem non habet Cyrillum, 816.
    Occidentales fere omnes credidere Nestorium eadem sentire cum Paulo Samosateno, 806.
    Opinio de fide Theodoreti, etiam Photii temporibus, 1041. Opinio popularis de canone, quo anathema dicebatur ei, qui animam Ade in peccato, etc. Unde orta, 823.
    Orientales schismatici suspecti erroris, quod due sint in Christo persone, 937. Cyrilli apologetico offensi, 934. Statuunt Cyrillum non esse recipiendum, nec deponendum Nestorium, 1081.
    Orientalis synodus legatos cum mandatis mittit ad Theodosium de Nestorii, Cyrilli, et Memnonis causa, 731. Legati quo tempore Chalcedonem appellunt, 735. Theodosio libellum tertium miserunt exprobrationis plenum, ibid.

P
    Passionis nomine quid ueniat, 1099.
    Patripassianorum error, 929.
    Paulus Emesenus rebus compositis in communionem recipitur oratione cum plausu habita de Incarnatione et Deipara uirgine, 743.
    Pauli Samosateni elogium, 1129 Mysteria deteguntur, 1132. Zenobie regine adhesit, 1129. Cur Patripassianus non dictus, 1131. Heresis capita ab auctoribus uarie relata, 1130. Trinitatem sustulit personarum, 1132. De Trinitate delirium, 1133. Heresis de uerbo prolatitio discussa, 1131. A Sabellio differentia, 1132. Heresis Nestorio obiecta, 1128. Opinio de tempore unitionis naturarum in Christo discussa, 1133 seqq. Error circa perpetuitatem unionis naturarum in Christo, 1091. Consensio et dissensio cum Nestorio, 1133. Permisit clericis habere feminas, quas sorores dicerent, 1129. A Malchione conuictus, a Patribus secunde synodi Antiochene deponitur, 1130.
    Pentalogii Theodoreti quale argumentum, 1041. Qui meminerint, 1065.
    Persone nomen quid significet Nestorio, 1112.
    Petronius Bononiensis episcopus an Theodosii ad S. Celestinum legatus, 1187.
    Philippus presbyter unus e tribus legatis sedis apostolice Celestini locum nominatim cur solus tenere dicatur, 1186. A Nestorio calumniam passus, 1187.
    Photinus Sirmiensis episcopus, 928. A Sabellio alienus, 1140. Samosateno consensit de uerbo prolatitio, 1140 seq. Quid sentiat de uerbo, 856. In quo ei consentire Nestorius dictus est a Mercatore, 1137. Heresis Nestorio obiecta, 785. Heresis partes due, quorum prima Nestorio obiecta est, 819.
    Photius presbyter Anastasii socius, et Nestorii administer, 810, 811. Photii error duplex codice 49, 141.
    Polemius confusionis naturarum in Christo primus auctor, 1068.
    Populus Theodosio obiecit fauorem in Nestorium, 705. Populus maledictis et minis agit cum Nestorio, ibid.
    Possidonius Alexandrine Ecclesie diaconus, quo tempore litteras Cyrilli Romam detulit, 713.
    Precedens magister quis dictus, 781.
    Primus sermo de Incarnatione Nestoriano adiudicatus, 755 seqq.
    Proclus cur diu reiectus ab episcopatu regie urbis, 1077. Dixit aduersus primum Nestorii sermonem, 705 et 756. Quo tempore habita oratio, 768. Proclus excerpta ex libris Diodori pro defendenda heresi Nestoriana refellit, 1145.
    Pulcherie Theodosii sororis indoles, 701.

Q
    Questio de unione naturarum in Christo quibus olim modis proposita, 1095. Questio de Deo pontifice unde orta, 1001. Quando mota, 1062. Questiones de Incarnatione uerbi diuini quot olim mote, 1138 seqq. Que fuerint olim hereses de coniunctione naturarum in Christo, 1090. Quis status questionis a Nestorio mote, 1094.
    Qua ratione Deus dicitur suscitasse Christum a mortuis, 950. Qua regula examinari debet fides scribentium de unione naturarum in Christo, 1097.
    Quinti seculi fides de reali presentia corporis Christi in Eucaristia, 829.
    Quomodo uni Christo conuenientia dona magi obtulerint, 937

 R
    Refutatio Theodoriani symboli a Mario Mercatore, 1045 seqq.
    Regule due circa communicationem idiomatum obseruande, 1096.
    Responsio ad argumenta a defensoribus Nestorii allata, 1111. Pro Rhegino Constantie Cypri episcopo iudicium fertur aduersus Ioannem Antiochenum, 729.
    Romana I synodus occasione chartarum Nestorii, quando habita, 1167. II synodus contra Nestorium cur Alexandrino potius quam Antiocheno presuli dedit litteras, 1169. Tres synodicas litteras dedit ad diuersos, 1176. II synodi aduersus Nestorium historia, 1175. Quo tempore habita, et a quibus memorata, 1173. III synodus in causa Nestorii quando habita, et cur, 1184, 1185. Actorum quid superest, 1186.

S
    Sabellii error, 929. Trinitatem sustulit personarum, 1132.
    Sacramentarii negant, uirginem posse dici proprie Deiparam, 1168.
    Sententie in Nestorium late forma, 1176.
    Schismatici cur noluerunt approbare anathematismos Nestorii, 827.
    Sisinnii successoris Attici obitus, 699.
    Sixtus pontifex, quo tempore Celestino successit, 1187.
    Sociniani Nestorii heresim reuocarunt, 1154.
    Socrates de Ephesina synodo tria docet ab aliis scriptoribus pretermissa, 1189. Nestorium defendit ab heresi Pauli Samosateni, 1128. Ipsius pro Nestorio testimonium nullius est ponderis, 1113.
    Substantia ponitur pro hypostasi seu subsistentia, 924.
    Supplicatio Basilii aliorumque monachorum diuersa est a libello precum, 816.
    Synodi due Antiochene aduersus Paulum Samosatenum quando habite, 1129.

T
    Theodoretus Cyri episcopus quis fuerit, 1063. Nestorianismi suspectus. 973. Explicat quo sensu Christus dici possit , 985. Cur accusatus quod Christum diuideret in duos filios, 1081, 1082. Dicit uerbum non esse natum ex beata uirgine, sed cum nato fuisse tantum, 972. Diodorum et Theodorum Mopsuestenum defendit, 1145. Scribit libros quinque aduersus synodum Ephesinam, 739. In quinta synodo damnatus, 275. Sancti Ambrosii testimonio abusus, 1086. In Impatibili exscripsit locum sermonis septimi Nestorii, et illum auxit, 794. Cum Iba turbas mouet post deportationem Nestorii, uulgatis Diodori et Theodori libris, 747. Calumniatur Cyrillo quasi penitentiam egisset, 745. Non interfuit concilio apud Acacium Beree habito a Ioanne Antiocheno de pace cum Alexandrinis componenda, 1078. Iactantia, 1079. Odium in sanctum Cyrillum, 1078. Obstinatio in reiiciendis anathematismis Cyrilli, 1078. Pro Nestorio testimonium nullum est, 1113. Ad Nestorium epistola non est supposititia, 1078. Quando scripta, 1077. Librorum quinque aduersus Cyrillum historia, argumentum, partitio, inscriptio, et tempus, 1065. Epistola ad Andream monachum Constantinopolitanum, quo tempore data, 1078.
    Epistola ad Andream Samosatenum quo tempore scripta, 1080. Epistola ad Himerium Nicomediensem quando scripta, 1081, 1082.
    Theodorus Mopsuestenus uixdum adolescens Scripturas tractare ausus, 1151. E monasterio profugus a Chrysostomo reuocatur, ibid. Libros Scripture ad arbitrium reiicit, ibid. impugnat Antiochie, 1152. Coniunctionem naturarum in Christo coniunctioni coniugum similem dixit, 836. Idolum pro Christo supposuit, 1151, 1152. Infinita prope scripsit, 1055. Quo tempore scripsit opus de Incarnatione, 1058. Male sentit de gratia et libero arbitrio, 1151. Idem cum Theodoro Antiochene Ecclesie presbytero, 1057. uoce abutebatur, 1060. Tarso repulsus Mopsuestiam occupat, 1151. Elogium, 1149. Error de coniunctione naturarum in Christo, 1091. Error in libro ad Baptizatos, 1059. Opus de Incarnatione fuit spissum, 1055. Symbolum ab omnibus, qui illius meminerint, damnatur preterquam a Facundo, 1049. A Mario Mercatore latinitate donatum, 1042. In Ephesina synodo damnatum, 727. Liber ad Baptizatos quis 1059. uersutia dialectica, 1058. Sententia de processione Spiritus sancti, 1159.
    Theodori Mopsuesteni sectariorum indoles, 1149. Theodori auctoritas pro Nestorio uana est, 1113, Theodori Mopsuesteni obitus, 1058.
    Theodoriani symboli errores, 1050. Theodoriani symboli a quibus auctoribus facta mentio, 1049.
    Theodori Raithuensis etas, 1057.
     Theodosius Magnus leges dedit aduersus Eunomianos, 1123.
    Theodosii Iunioris indoles, 701. Theodosius Iunior Nestorii instinctu indicit concilium Ephesinum generale, 715. Scribit euocatoriam ad maiorum sedium episcopos, 1184. Theodosius a Candidiano deceptus iubet gesta contra Nestorium rescindi, misso per Palladium rescripto, cui respondet synodus, 723. Iubet Nestorium secedere quo uellet, 731. Ecclesiarum pacem procurat sanctione edita, 740. Nestorianos libros comburi iussit edictis, 811.
    Theodotus Ancyre frustra tentat animum Nestorii in Ecclesie sensum adducere, 721. Theopathitarum error de coniunctione naturarum in Christo, 1091.
    Theophanes quinque tradit de Ephesina synodo ab aliis scriptoribus pretermissa, 1194.
    Testimonia Gregorii Magni ad historiam Isaurorum pertinentia multa demonstrant notatu digna, 826. Testimonia Patrum explicantium quid sit uerbum esse carnem factum, id est, natum ex uirgine, 938.
    Tria dogmata uelut de Incarnatione fundamenta defendit Ecclesia, 1090.

U
    Unio physica uerbum non subiicit aut necessitati aut uiolentie. 980. Unionis physice due sunt species, 1114.
     Unionis substantialis quis effectus, 1095. Unionis moralis effectus, ibid. Uniones tres nostri cum Christo in Eucaristie participatione, 1163.
    Unum non potest fieri alterum, nisi quinque modis, 1099.
    Utilitas inquisitionis in heresim Nestorii, 1089.

u
    uerbum quomodo sit accipiendum, 937.
    uox quomodo Latine reddita a Mercatore, 806. uox, carnaliter natum, non insolita Patribus loquendi formula, 938.
    uerbum quomodo sit caro factum , 936. uerbum non est ab eterno filius secundum Nestorium, 1135.
    uersuram soluere quid, 917.
    uigilii pape in constituto num. 35 censura de Theodori fragmento, 1059.
    uirgo quomodo Deipara Nestorio, 1112. uirgo unde dicta Theodoreto, 972.
    uitalis et Constantius laici Hispani consulunt Capreolum Carthaginensem de unione naturarum in Christo, 1070.
    uiri boni est zelo aduersus hereticos incendi, 933.
    uox ueneni Nestoriani plenissima, 921.







ORDO RERUM QUAE IN HOC TOMO CONTINENTUR.

    In hanc nouissimam editionem Admonitio. 9
    Garnerii Prefatio generalis in omnia opera Marii Mercatoris. 11
    Baluzii Prefatio. 43
    Notitia Historico-Litteraria ex Schenemanno. 47

M. MERCATORIS OPERUM PARS PRIOR, SIuE MONUMENTA AD HAERESIM PELAGIANAM.
    Prefatio historica in commonitorium M. Mercatoris super nomine Celestii. 61
    COMMONITORIUM DE CeLESTINO imperatori oblatum. 63
    CAPUT PRIMUM.---De causa Celestii, quomodo acta est Carthagine, Constantinopoli et Rome. 67
    CAP. II.---De Pelagii doctrina, cuiusmodi cognoscitur ex ipsius scriptis. 83
    CAP. III.---De condemnatione Pelagii et Celestii, Pelagii presertim, tum a Romanis pontificibus Innocentio et Zosimo, tum a Patribus Diospolitanis et Theodoto Antiochie episcopo. 90
    CAP. Iu.---De communi utriusque heretici sententia et condemnatione. 101
    CAP. u.---Conuenitur Iulianus, et inuitatur ad resipiscendum exemplo sociorum. 106
    Admonitio in librum subsequentem. 107
    LIBER SUBNOTATIONUM in uerba Iuliani. 109
    Prefatio. Ibid.
    INCIPIT LIBER. 121
    TRANSLATIONES uARIORUM OPUSCULORUM que Grece scripta sunt in causa Pelagianorum. 171
    EPISTOLAE TRES. 175
    EPISTOLA PRIMA.---Nestorius ad Celestinum papam. Ibid.
    EPIST. II.---Idem ad eumdem. 178
    EPIST. III.---Nestorius ad Celestinum rescribit. 184
    NESTORII TRACTATUS contra heresim Pelagii seu Celestii. 183
    Prefatio Marii Mercatoris. Ibid.
    SERMO PRIMUS.---Tractatus in Adam. 189
    SERM. II.---In idem thema. 197
    SERM. III. 202
    SERM. Iu.---In id quod scriptum est: Si procidens adoraueris me. 204
    ALTERA uERSIO SERM. III ET Iu IN UNO REDACTORUM.---In hec uerba: Si Filius Dei es, mitte te deorsum; et in hec: Assumpsit eum diabolus, etc. 205
    SYMBOLUM THEODORI MOPSUESTENI, cum refutatione. 213
    APPENDIX PRIMA ad partem primam Operum Marii Mercatoris. 231
    EPISTOLA Anastasii pape ad Ioannem Hierosolymitanum re scribentis super nomine Celestii. Ibid.
    FIDES Rufini Aquileiensis. 239
    APPENDIX SECUNDA.---DISSERTATIONES SEPTEM  quibus integre continetur Historia Pelagiana, multeque populares opiniones refelluntur. 255
    Prefatio. Ibid.
    DISSERTATIO PRIMA.---DE PRIMIS AUCTORIBUS ET PRAECIPUIS DEFENSORIBUS HAERESIS PELAGIANAE. 257
    CAPUT PRIMUM.---Ratio suscepte dissertationis, et obiter de Paulo Samosateno, qui uideri posset primus auctor heresis Pelagiane. 257
    CAPUT II.---De Theodoro Mopsuestie episcopo, primo heresis Celestiane auctore. 258
    CAPUT III.---De Rufino quem Celestius pro magistro agnouit. 261
    CAPUT Iu.---De Pelagio, a quo heresis Pelagiana dicta est. 266
    CAPUT u.---De Celestio Pelagii discipulo. 277
    CAPUT uI.---De Iuliano Eclanensi episcopo. 286
    CAPUT uII.---De Anniano diacono Celedensi. 298
    CAPUT uIII.---De auctore libri Questionum noui ac ueteris Testamenti. 305
    CAPUT IX.---De auctore Commentariorum in Epistolas Pauli qui olim Ambrosio tribuebantur. 316
    DISSERTATIO II.---DE SYNODIS HABITIS IN CAUSA PELAGIANORUM uIuENTE S. AUGUSTINO. 319
    PRIMA SYNODUS.---Ab Aurelio aduersus Celestium habita Carthagine Honorio IX et Theodosio u AA. CC. mense Februario, anno Christi 412. 321
    II SYNODUS.---A Ioanne episcopo Hierosolymis in causa Pelagii contracta, Honorio X et Theodosio uI AA. CC. die 30 Iulii, anno Christi 415. 323
    III SYNODUS.---Ab Eulogio Cesariensi aduersus Pelagium Diospoli collecta, Honorio X et Theodosio uI AA. CC. die 20 Decembris, anno Christi 415. 327
    Iu SYNODUS.---Ab Aurelio coacta Charthagine aduersus Pelagium et Celestium absentes, Theodosio Aug. uII et Iunio Iu Palladio coss. circa tempus autumni ann. Christi 416. 331
    u SYNODUS.---A Siluano seniore seu primate prouincie Numidie aduersus eosdem hereticos Mileui congregata, iisdem consulibus, circa finem Octobris anno Christi 416. 333
    uI SYNODUS.---Carthagine a quinque episcopis, iisdem consulibus eademque de causa, sub finem eiusdem anni habita. 335
    uII SYNODUS.---Habita Rome aduersus Pelagium et Celestinum ab Innocentio I, Honorio XI et Constantio II coss., uI kal. Februarias, anno 417. 336
    uIII SYNODUS.---Ab Attico Constantinopoli congregata aduersus Celestium iisdem consulibus, anno 417. 338
    IX SYNODUS.---Rome a Zosimo celebrata in causa Celestii, Honorio XI et Constantio II coss., circiter mensem Septembrem, anno Christi 417. Ibid.
    X SYNODUS.---A Theodoto Antiocheno episcopo aduersus Pelagium habita, ut uidetur, Antiochie, iisdem  consulibus, mense Octobri anno Christi 417. 344
    XI SYNODUS.---Coacta Carthagine ab Aurelio, Honorio XII et Theodosio uIII AA. CC., ante Quadragesimam, anno 418. 347
    XII SYNODUS.---Carthagine ab Aurelio ex omnibus Africe prouinciis collecta, Honorio XII et Theodosio uIII AA. CC., kalendis Maiis, anno 418. 350
    XIII SYNODUS.---Que secunda Africana ibidem habita, eodem anno circiter medium Iunium. 353
    XIu SYNODUS.---Rome iisdem coss. a Zosimo papa aduersus Pelagium et Celestium, die 15 Aprilis celebrata. 355
    Xu SYNODUS.---Carthagine ab Aurelio congregata ex tota diecesi Africe, eodem anno, mense Augusto. 358
    XuI SYNODUS.---Carthagine ab Aurelio conuocata, Monaxio et Plinta coss., III kalendas Iulias, anno 419. 359
    XuII SYNODUS.---Episcoporum secunde Cilicie Anazarbi a Maximiano habita aduersus Iulianum, Asclepiodoto et Rufo coss., anno 423. Ibid.
    XuIII SYNODUS.---Constantinopoli ab Attico collecta in causa eiectorum ex Occidente episcoporum, anno 424 uel 425. 361
    XIX SYNODUS.---Rome a Celestino habita in causa episcoporum Pelagio pertinaciter fauentium, uictore et Castino coss. anno 424 uel Theodosio Augusto XI et ualentiniano Cesare coss. anno 425. 362
    XX SYNODUS.---Africana uniuersalis ab Aurelio congregata, iisdem coss., in causa cum aliorum tum etiam Leporii monachi ad rectam fidem ex errore conuersi. 363
    XXI SYNODUS.---Que prima Gallicana, ab Honorato episcopo Arelatensi coacta, ut coniectura est, Arelate, Hierio et Ardaburio coss., anno 427. 367
    XXII SYNODUS.---uerolamii in Anglia a Germano et Lupo sedis apostolice legatis, aduersus episcopos Pelagianos habita, Florentio et Dionysio coss., anno 429. 371
    XXIII SYNODUS.---Rome a Celestino in causa episcoporum Pelagianorum Nestorio adherentium, Theodosio XIII et ualentiniano III AA. CC. Iu idus Augusti, anno Christi 430. 372
    XXIu SYNODUS.---Que totius orbis Ephesi congregata, Antiocho et Basso coss., die 23 Iunii, anno Christi 431. 373
    XXu.---Synodi octo habite quinto seculo in eadem causa Pelagianorum uariis temporibus. 375
    DISSERTATIO III.---DE CONSTITUTIONIBUS IMPERATORUM IN CAUSA PELAGIANAE HAERESIS. 377
    DISSERTATIO Iu.---DE SUBSCRIPTIONIBUS EXACTIS IN CAUSA PELAGIANORUM. 415
    CAPUT PRIMUM.---Que causa et ratio dissertationis. Ibid.
    CAPUT II.---Quid nomine subscriptionis intelligatur, que ipsius cause, que uirtutes atque utilitates. 417
    CAPUT III.---Quanta fuerit necessitas exigendi subscriptiones in causa Pelagianorum. 418
    CAPUT Iu.---Quorum damnationi subscriptio exacta sit in hac causa: an tantum dogmatum, an etiam auctorum. 429
    CAPUT u.---An qui auctoribus dogmatum Pelagianorum lauebant, ipsique auctores faterentur, sua esse, que obiiciebantur, tamquam ex ipsorum libris excerpta. 431
    CAPUT. uI.---Que fuerit, et a quo prescripta formula fidei, cui subscribendum foret in causa Pelagianorum. 433
    CAPUT uII.---Qua auctoritate sancita sit lex subscribendi, an sacerdotali sola, an etiam imperiali. 435
    CAPUT uIII.---Quibus imperata sit subscriptio, an solis episcopis, an etiam aliis de clero, immo et aliquando laicis; et que pena recusantibus statuta. 437
    CAPUT IX.---Quid causarentur subscribere detrectantes, et quam in partem accepta sit detrectantium exceptio. 438
    CAPUT X.---Quibus aliis artibus recusantes usi sint ad tergiuersandum. 441
    CAPUT XI.---Qua ratione sit actum cum recusantibus et resipiscentibus. 444
    DISSERTATIO u.---DE LIBELLIS FIDEI SCRIPTIS AB AUCTORIBUS ET PRAECIPUIS DEFENSORIBUS HAERESIS PELAGIANAE. 445
    SYMBOLUM Theodori Mopsuesteni. 416
    LIBELLUS FIDEI a Rufino presbytero scriptus. 449
    LIBELLUS FIDEI a Pelagio scriptus 488
    Pars prima, que theologica Ibid.
    Pars secunda, que economica. 489
    Pars tertia, que ethica. 490
    LIBELLUS FIDEI Zosimo pape oblatus a Celestio Pelagii discipulo. 497
    BREuIARIUM EPISTOLAE quam ueluti regulam fidei Celestine scripsit ad clericos Romanos sue partis. 505
    LIBELLUS FIDEI a Iuliano Eclanensi missus ad sedem apostolicam. 508
     Pars prima: De Trinitate, Incarnatione et aliis symboli articulis. 509
    Pars II: De gratia, libero arbitrio, natura hominis, nuptiarum institutione, peccato originali; et sanctis ueteris Testamenti 514
    Pars III: Reprobatio alienorum dogmatum. 518
    Pars Iu: Excusatio Pelagianorum, prouocatio ad plenariam synodum, etc. 523
    Disquisitio historica in LIBELLUM FIDEI precedentem. 526
    DISSERTATIONIS uI PARS PRIMA.---DE SCRIPTIS A DEFENSORIBUS FIDEI IN HAERESIM PELAGIANAM ANTE MORTEM S. AUGUSTINI. 535
    CAPUT PRIMUM.---De scriptis a S. Hieronymo aduersus Pelagianos. 537
    CAP. II.---De scriptis ab Augustino aduersus Pelagianos. 546
    CAP. III.---Quid scripserit Paulus Orosius aduersus Pelagianos. 566
    CAP. Iu.---De libris sex hypognosticn. 572
    DISSERT. uI PARS II.---DE SCRIPTIS AB HOSTIBUS FIDEI PRO HAERESI PELAGIANA, uIuENTE S. AUGUSTINO. 585
    CAPUT PRIMUM.---Que scripta sint a Theodoro Mopsuestie episcopo, et Rufino Palestine prouincie presbytero, Theodori discipulo, Pelagii magistro. 585
    CAP. II.---Que scripta sint a Pelagio monacho, Rufini discipulo, et Celestii magistro. 587
    CAP. III.---Que scripserit Celestius Pelagii discipulus, et Iuliani magister. 615
    CAP. Iu.---Que scripserit Iulianus Eclanensis episcopus. 622
    CAP. u.---Que scripserit Annianus Celedensis diaconus, Pelagii amanuensis. 626
    DISSERTATIO uII.---DE ORTU ET INCREMENTIS HAERESIS PELAGIANAE. 63
    CAPUT PRIMUM.---Quid in hac dissertatione, et qua ratione prestandum. 629
    CAP. III.---Questio de mortalitate Adami, prima Pelagianarum omnium, et agitata est a disputantibus, et recensita a scriptoribus quinti seculi, et a catholicis eiusdem eui refutata; habuit uero proprias appendices undecim. 638
    CAP. Iu.---Questio de peccato originali orta ex priore, plurimas alias peperit, et eam quidem maximam, de baptismo paruulorum, eorumque redemptione per Christum. 645
    CAP. u.---Questionis de necessitate gratie Dei per Christum origo ex precedente; aliarum quoque ex ipsa ortus, et istius maxime, que ad potestatem liberi arbitrii pertinet. 670
    CAP. uI.---Examinantur uerba sancti Hieronymi de principibus heresis Pelagiane, pugnantia in speciem cum sententia Marii Mercatoris. 681
    CAP. uII.---Inquiritur in uersus quosdam Prospero tributos de societate heresis Pelagiane cum Nestoriana. 694
    MARII MERCATORIS OPERUM PARS POSTERIOR, SIuE MONUMENTA AD HAERESIM NESTORIANAM. 699
    Prefatio historica. Ibid.

LIBER PRIMUS.
    M. Mercatoris prefatio in sermones Nestorii. 753
    NESTORII SERMONES. 757
    SERMO PRIMUS.---De Incarnatione Domini. Ibid.
    SERMO II.---De dogmate seu , id est, de coniunctione inconfusa duarum naturarum in Christo, et communione nominum, uelut in Apollinaristas. 763
    SERMO III.---Habitus a Nestorio uelut in Arianos et Macedonianos, reipsa aduersus catholicos uere naturarum unionis in Christo defensores. 765
    EPISTOLA M. MERCATORIS, de discrimine inter heresim Nestorii et damnata Pauli Samosateni, Ebionis, Photini atque Marcelli. 772
    SERMO Iu.---De incarnatione. Qui primus atque extemporalis aduersus Procli orationem panegyricam in uirginem . 782
    SERM u.---De Deo nato et uirgine , qui secundus aduersus Proclum. 785
    SERMO uI.---De dictis Epistole Apostoli ad Hebreos: Considerate apostolum et pontificem confessionis nostre Iesum, etc. 787
    SERMO uII.---Qui quartus in Proclum. Aduersus eos qui propter coniunctionem, uel diuinitatem uerbi mortificant, uel humanitatem deificant. 789
    EPISTOLA PRIMA S. CYRILLI episcopi Alexandrini ad Nestorium. 801
    EPISTOLA EIUSDEM ad clericos suos constitutos Constantinopoli. 808
     Commonitorium epistole subiunctum. 817
    NESTORII EPISTOLA ad S. Cyrillum rescribentis. 818
    SERMO uIII.---In Iudam aduersus hereticos. 827
    SERMO IX.---In id quod scriptum est: Si habere aliquid recordatus fueris aduersus te fratrem tuum; ueluti contra hereticos. 828
    SERMO X.---uelut in Macedonianos, reuera in catholicos uere incarnationis defensores. 829
    SERMO. XI.---Aduersus Arianos, in hec uerba Isaie: Puer datus est nobis, et filius natus est nobis. 830
    EPISTOLA SYNODICA S. CYRILLI ad Nestorium. 831
    EPISTOLA NESTORII episcopi Constantinopolitani, ad Celestinum papam. 841
    EPISTOLA NESTORII ad Celestium rescribentis, de Greco in Latinum translata a Mario Mercatore. 845
    SERMO XII.---In ecclesia habitus, in qua litteras Celestini Romani episcopi, Cyrilli Alexandrini denuntiationis accepit uII idus Decembris, consulatu Theodosii XIII et ualentiniani III Augg., post sextum diem quam easdem litteras sumpsit. 848
    SERMO XIII.---Die altera, id est, Dominica dictus. 862
    EXCERPTA ex uARIIS NESTORII TRACTATIBUS, in quatuor collectiones distributa. 865
    COLLECTIO PRIMA. Excerptorum ex libro Nestorii, seu SYNODI EPHESINAE ACTIO uI. Ibid.
    COLLECTIO SECUNDA. 897
    COLLECTIO TERTIA. 903
    COLLECTIO QUARTA, dictorum Nestorii que in Cyrilli operibus sparsa sunt. 905

LIBER SECUNDUS.
    Admonitio in Blasphemiorum Nestorii capitula XII. 907
    BLASPHEMIORUM NESTORII CAPITULA XII. 909
    S. CYRILLI APOLOGETICUS pro duodecim capitibus aduersus Orientales episcopos. 933
    S. CYRILLI APOLOGETICUS aduersus Theodoretum. 969
    S. CYRILLI SCHOLIA de Incarnatione Unigeniti. 1005
    CAPUT PRIMUM.---Quid est Christus. Ibid.
    CAP. II.---Qualiter intelligi debeat Emmanuel. 1007
    CAP. III.---Quid est iehsu. 1008
    CAP. Iu.---Quam ob causam Dei uerbum dictum sit homo. Ibid.
    CAP. u.---Quam ob causam exinanitum dicitur Dei uerbum. 1009
    CAP. uI.---Quomodo unus est Christus. Ibid.
    CAP. uII.---Quomodo Christus est Emmanuel. 1010
    CAP. uIII.---Quam esse ducimus adunationem. 1011
    CAP. IX.---Ce Carbone. 1012
    CAP. X.---Quod incorporalis diuinitas facta fuerit ipsa caro habens animam rationabilem: et quod si ea a sese diuidere uoluerimus, procul dubio labefactabimus dispensationem, que in Christo intelligitur. Ibid.
    CAP. XI.---Quod adunato Deo uerbo uere humanitati, inconfuse tamen substantie [Id est subsistentie] permanserunt. 1013
    CAP. XII.---Quod cum esset Deus uerbum, factus sit homo, nec homo simpliciter, nuda coniunctione honoratus, uocatus sit ad parem dignitatem Dei uerbi, siue auctoritatem, sicut quibusdam uidetur. Ibid.
    CAP. XIII.---Quod Christus iehsu uocetur homo factus Deus uerbum. 1016
    CAP XIu.---Exempla diuine Scripture quod Dei uerbum homo factum manserit Deus. De propitiatorio. 1018
    CAP. Xu.---Aliud de uirga Mosis. 1019
    CAP. XuI.---Aliud de manu Moysis leprosa, et integre sanata. 1020
    CAP. XuII.---Quod Christus non erat homo , nec simpliciter in homine inhabitarit Deus uerbum; sed quod  magis caro sit factum, siue homo perfectus, secundum Scripturas. 1020
    CAP. XuIII.---Quod Emmanuel Deum habuerit aliter inhabitantem, quam nos. 1021
    CAP. XIX.---Dicta apostolica in quibus Deus nominatus est Christus. 1022
    CAP. XX.---Aliud. Ibid.
    CAP. XXI.---Aliud. Ibid.
    CAP. XXII.---Aliud. Ibid.
    CAP. XXIII.---Aliud. Ibid.
    CAP. XXIu.---Aliud. 1024
    CAP. XXu.---Quomodo oportet intelligere: uerbum caro factum est, et habitauit in nobis; et quomodo proprium ipsius dicatur corpus. 1025
    CAP. XXuI.---Quomodo intelligitur uirgo sancta. 1028
    CAP. XXuII.---Dicta de Christo. 1029
    CAP. XXuIII.---Aliud. 1030
    CAP. XXIX.---Quod Deus nominatur et homo apparens Unigenitus. 1031
    CAP. XXX.---Aliud. Ibid.
    CAP. XXXI.---Aliud. 1032
    CAP. XXXII.---Aliud. Ibid.
    CAP. XXXIII.---De Christi passione; et quod utile sit, quod secundum aliud et aliud de uno et eodem dicitur, nec diuidimus in duo. 1033
    CAP. XXXIu.---Aliud. 1034
    CAP. XXXu.---Aduersus illos qui aiunt, quod sola relatione Deum uerbum deceant humana. 1036

LIBER TERTIUS
    EXCERPTA EX LIBRIS THEODORI MOPSUESTENI. 1041
    Prefatio Mercatoris. Ibid.
    EXPOSITIO PRAuAE FIDEI Theodori Mopsuesteni. 1043
    REFUTATIO Theodoriani symboli a Mercatore. 1045
    OBSERuATIONES ad symbolum et eius refutationem, 1049
    EXCERPTUM PRIMUM. 1051
    EXCERPTUM II. 1052
    EXCERPTUM III. 1055
    EXCERPTUM Iu. 1056
    EXCERPTUM u. Ibid.
    EXCERPTA EX LIBRIS THEODORETI CYRENSIS. 1063
    Admonitio. Ibid.
    EXCERPTA SEPTEM ex libris quinque quos aduersus B. Cyrillum conciliumque Ephesinum conscripsit. 1067
    EXCERPTA EX EPISTOLIS THEODORETI 1075
    EXCERPTUM EX SCRIPTIS EUTHERII THYANENSIS, 1085
    Prefatio Mercatoris. Ibid.
    EXCERPTUM ex Eutherii sermone aduersus S. Cyrillum. 1087
    EPILOGUS. Ibid.

LIBER QUARTUS.
    DISSERTATIO DE HAERESI ET LIBRIS NESTORII. 1089
    CAP. PRIMUM.---Quis status questionis illius celebris quam Nestorius mouit Ecclesie, et propter quam finiendam opus fuit concilio generali. 1090
    CAP. II.---Que fuerit heresis Nestorii de genere unionis qua ambe in Christo nature copulantur. 1095
    CAP. III.---De tribus hereticis Ario, Apollinari et Eunomio, quorum societas per calumniam a Nestorio catholicis obiecta est. 1114
    CAP. Iu.---Nestorius compositus cum hereticis antiquioribus aliisque omnibus quorum societas ipsi exprobrata est a primis fidei defensoribus. 1124
    CAP. u.---De operibus Nestorii. 1154
    CAP. uI.---De fide Nestorii quoad alia quinque dogmata. 1159
    DISSERTATIO ALTERA, DE SYNODIS HABITIS IN CAUSA NESTORIANA. 1167




FINIS TOMI QUADRAGESIMI OCTAuI.
